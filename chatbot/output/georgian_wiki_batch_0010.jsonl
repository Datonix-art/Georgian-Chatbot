{"id": "7456", "title": "მურვან ჯაყელი", "text": "მურვან ჯაყელი — სამხრეთ საქართველოს წარჩინებული ფეოდალი XI საუკუნის II ნახევარში. წყაროებში მოხსენებულ ჯაყელთა საგვარეულოს მეორე წარმომადგენელი ბეშქენ I ჯაყელის შემდეგ, შესაძლოა მისი შვილიც. ყველის (ციხე-ქალაქი ჯავახეთში) ერისთავი. მისი სახელი უნდა იკითხებოდეს ჯაყელთა საგვარეულო სამარხის — ალის წმ. გიორგის ეკლესიის ეკვტერის XI საუკუნის სამშენებლო წარწერის დაზიანებულ ნაწილში, როგორც ამ ეკვტერის ამშენებლისა. ამავე წარწერაში მოხსენებული არიან ჯაყელთა საგვარეულოს სხვა წარმომადგენლებიც: ერისთავთერისთავი ბოცო, ივანე და ბეშქენი. „მატიანე ქართლისა“ გვამცნობს, რომ XI საუკუნის 60-იან წლებში, ბაგრატ IV-ის ბრძანებით, ჯაყელი თავისი ლაშქრით ივანე ლიპარიტის ძესთან და ნიანია ქვაბულიძესთან ერთად, დაედევნა ქართლში შემოჭრილ განძისა ამირა ფადლონს და გააქცია. ==ლიტერატურა== კატეგორია:ქართველი დიდგვაროვანი ფეოდალები მურვან", "url": "https://ka.wikipedia.org/wiki/მურვან_ჯაყელი", "length": 812}
{"id": "7458", "title": "ჰენინგ ფონ ტრესკო", "text": "thumb|170px|ჰენინგ ფონ ტრესკო ჰენინგ ჰერმან რობერტ კარლ ფონ ტრესკო (გერმ. Henning Hermann Robert Karl von Tresckow) (დ. 10 იანვარი, 1901, მაგდებურგი, გერმანია — გ. 21 ივლისი, 1944, ოსტროვი, პოლონეთი) — გერმანელი სამხედრო მოღვაწე, ვერმახტის გენერალ-მაიორი და 1944 წლის 20 ივლისის შეთქმულების მონაწილე. == ბიოგრაფია == კატეგორია:გერმანელი სამხედრო მოღვაწეები კატეგორია:დაბადებული 10 იანვარი კატეგორია:დაბადებული 1901 კატეგორია:გარდაცვლილი 21 ივლისი კატეგორია:გარდაცვლილი 1944", "url": "https://ka.wikipedia.org/wiki/ჰენინგ_ფონ_ტრესკო", "length": 473}
{"id": "7461", "title": "ინდოჩინეთი", "text": ", , , , მიანმარი |ოლქი= |მოსახლეობა= |წელი= |გამოსახულება= |ზომა= |წარწერა= |სახელი=ინდოჩინეთის ნახევარკუნძული}} ინდოჩინეთის ნახევარკუნძული ან უბრალოდ ინდოჩინეთი — რეგიონი სამხრეთ-აღმოსავლეთ აზიაში. მდებარეობს ინდოეთის აღმოსავლეთით და ჩინეთის სამხრეთით. ტერმინი პირველად იხმარა დანიური წარმოშობის ფრანგმა გეოგრაფმა მალთე კონრად ბრუუნმა 1810 წელს პარიზში გამოქვეყნებული წიგნში „Précis de la Géographie Universelle“. ინდოჩინეთის სახელით მოიხსენიებენ შემდგომ ქვეყნებს: ტაილანდი, ლაოსი, ვიეტნამი, კამბოჯა და მიანმარი (იგ. ბირმა). ისტორიულად, სამხრეთ-აღმოსავლეთ აზიის ქვეყნები ყოველთვის განიცდიდნენ ინდოეთისა და ჩინეთის გავლენას. მაგალითად, კამბოჯა, ლაოსი, მიანმარი და ტაილანდი ინდური კულტურის გავლენის სფეროა და მცირე ზომით ჩინური. რაც შეეხება ვიეტნამს, აქ ჩინური კულტურის გავლენა იგრძნობა და ინდურის ნაკლებად. რეგიონის ქვეყნებს, კოლონიალური წარსულიდან გამომდინარე, ასევე ყოფენ დასავლური კულტურის გავლენის სფეროებად, მაგალითად, ფრანგულ ინდოჩინეთად მოიხსენიებენ: კამბოჯას, ლაოსსა და ვიეტნამს. ==ლიტერატურა== ==რესურსები ინტერნეტში== კატეგორია:აზიის ნახევარკუნძულები", "url": "https://ka.wikipedia.org/wiki/ინდოჩინეთი", "length": 1060}
{"id": "7465", "title": "გაიოზ ჯაყელი", "text": "გაიოზ აკაკის ძე ჯაყელი (დ. 8 დეკემბერი, 1926, ბათუმი ― გ. 21 ნოემბერი, 1983, სოხუმი) ― ქართველი ინჟინერი ხიდებისა და გვირაბების მშენებლობის დარგში. საქართველოს დამსახურებული ინჟინერი (1971). სკკპ წევრი 1961-დან. == ბიოგრაფია == დაამთავრა თბილისის ვ. ი. ლენინის სახელობის რკინიგზის ტრანსპორტის ინჟინერთა ინსტიტუტი (1949). ახალი ათონის კომპლექსის კეთილმოწყობისათვის სპეციალისტების ჯგუფთან ერთად (1977) მიენიჭა სსრკ სახელმწიფო პრემია. აფხაზეთის ასსრ VIII-IX მოწვევის უმაღლესი საბჭოს დეპუტატი. დაჯილდოებულია შრომის წითელი დროშის 2 ორდენითა და მედლებით. == ლიტერატურა == კატეგორია:ქართველი ინჟინრები კატეგორია:შრომის წითელი დროშის ორდენის კავალრები კატეგორია:დაბადებული 8 დეკემბერი კატეგორია:დაბადებული 1926 კატეგორია:გარდაცვლილი 21 ნოემბერი კატეგორია:გარდაცვლილი 1983 კატეგორია:აფხაზეთის ასსრ-ის VIII მოწვევის უმაღლესი საბჭოს დეპუტატები კატეგორია:აფხაზეთის ასსრ-ის IX მოწვევის უმაღლესი საბჭოს დეპუტატები გაიოზ კატეგორია:საქართველოს სსრ-ის დამსახურებული ინჟინრები", "url": "https://ka.wikipedia.org/wiki/გაიოზ_ჯაყელი", "length": 958}
{"id": "7466", "title": "მალაქია II გურიელი", "text": "მალაქია II გურიელი — გურიის მთავარი 1684-1685 წლებში და 1689 წელს, ქაიხოსრო I გურიელის ძე. 1658 წელს იყო შემოქმედელი მიტროპოლიტიი. მისი მამის, ქაიხოსრო I გურიელის მკვლელობის შემდეგ მალაქია ძმასთან, გიორგისთან ერთად ახალციხის ფაშას შეეკედლა. გურიის მთავრად დასვა იმერეთის მეფე ალექსანდრე IV-მ. 1685 წელს ტახტიდან ჩამოაგდო ძმისწულმა — ქაიხოსრო II გურიელმა. მალაქია II გურიელი ახალციხის ფაშასთან გაიქცა. ფაშამ იგი გურიაში დააბრუნა, ხოლო ქაიხოსრო II-ს ფიცი დაადებინა, რომ მალაქია II გურიელს არაფერს ავნებდა, მაგრამ ქაიხოსრომ ფიცი გატეხა და მალაქია II გურიელი დააბრმავა. ახალციხის ფაშამ ქაიხოსრო შავშეთის ბეგს მოაკვლევინა, ხოლო მალაქია II გურიელი 1689 წელს კვლავ დასვა სამთავრო ტახტზე. დაბრმავებულმა მალაქიამ სამთავროს მართვა ვეღარ შეძლო და გურიის ფეოდალებმა იმავე წელს მთავრად მისი ძმისწული მამია III გურიელი მიიწვიეს. ახალმა მთავარმა მალაქია II გურიელი ხელახლა აღკვეცა მონაზვნად და შემოქმედის ეპისკოპოსად დანიშნა. 1703 წლისთვის მალაქია კვლავ ეპისკოპოსი იყო. მამია გურიელმა შემდეგ მალაქია შემოქმედის ეპისკოპობიდანაც გადააყენა და მიტროპოლიტად მღვდელმთავარი იოანე დასვა. ==ლიტერატურა== კატეგორია:გურიის მთავრები კატეგორია:შემოქმედელი მღვდელმთავრები", "url": "https://ka.wikipedia.org/wiki/მალაქია_II_გურიელი", "length": 1142}
{"id": "7467", "title": "მარგალიტი", "text": "thumb|იაპონური მარგალიტი მარგალიტი (ბერძ. Margaritēs) — მინერალური წარმონაქმნი, რომელიც ვითარდება ზოგიერთი მოლუსკის (ზღვის — გვარი Pinctada ან მტკნარი წყლის — გვარი Margaritifera) სხეულში მოხვედრილი ქვიშის, პარაზიტის და სხვა ნამცეცების გარშემო სადაფის შემოზრდით. მარგალიტის ქიმიური შედგენილობაა CaCO3. არსებობს თეთრი, მოვარდისფრო, ყვითელი და შავი მარგალიტი. ზომით მიკროსკოპულიდან რამდენიმე სმ-მდეა. აქვს გლუვი ბზინვარე ზედაპირი. სწორი ფორმის მსხვილი მარგალიტი მეტად ძვირფასია. მას ძველთაგანვე იყენებენ სამკაულებისათვის. ზღვის მარგალიტი არის წითელ ზღვაში, სპარსეთის ყურეში, შრი-ლანკის, ავსტრალიის, იაპონიის და ვენესუელის ნაპირებთან. იაპონიაში მარგალიტის მოლუსკების ხელოვნურ მოშენებასაც მისდევენ. მტკნარი წყლის მარგალიტი მოიპოვება შოტლანდიაში, გერმანიაში, ჩინეთში, ჩრდილოეთ ამერიკასა და სხვა. ==ლიტერატურა== კატეგორია:ძვირფასი თვლები", "url": "https://ka.wikipedia.org/wiki/მარგალიტი", "length": 831}
{"id": "7472", "title": "ვალუას დინასტია", "text": "ვალუა () — საფრანგეთის სამეფო დინასტია, რომლის სამი შტო მბრძანებლობდა საფრანგეთში 1328-1589 წლებში. ვალუას დინასტია წარმოადგენდა კაპეტინგების დინასტიის შტოს. მისი პირველი წარმომადგენელი იყო ფილიპ VI, რომელიც 1328 წელს ფრანგმა ბარონებმა გაამეფეს. მათ მმართველობაში საფრანგეთი ეომებოდა ინგლისს (ასწლიანი ომი), ადგილი ჰქონდა პარიზის აჯანყებას (1357, 1358), ჟაკერიას, ჟანა დ’არკის გამოსვლას, არმანიაკებისა და ბურგინიონების ურთიერთ ბრძოლას, ჩაისახა აბსოლუტიზმი, დაიწყო იტალიური ომები. უშვილო შარლ VIII-ის სიკვდილით შეწყდა ვალუას დინასტიის პირდაპირი შტო, რომლის მოსპობის შემდეგ გამეფდა ვალუას დინასტიის გვერდითი, ორლეანის შტოს წარმომადგენელი ლუი XII. უძეო ლუი XII-ის შემდეგ ტახტზე ავიდა ანგულემის შტოს წარმომადგენელი ფრანსუა I. უშვილო ანრი III-ის სიკვდილით დასრულდა ვალუას დინასტიის მეფობა და სამეფო ტახტი დაიკავა ანრი ბურბონმა. ==საფრანგეთის მეფეები== ===მთავარი შტო: ვალუა=== |thumb|130px|ვალუათა გერბი ფრანგულად: Valois *ფილიპ VI (1328-1350) *ჟან II (1350-1364) *შარლ V (1364-1380) *შარლ VI (1380-1422) *შარლ VII (1422-1461) *ლუი XI (1461-1483) *შარლ VIII (1483-1498) ===გვერდითი შტო: ვალუა-ორლეანი=== thumb|130px|ვალუა-ანგულემების გერბი ფრანგულად: Valois-Orleans *ლუი XII \"ორლეანელი\" (1498-1515) ===გვერდითი შტო: ვალუა-ანგულემი=== ფრანგულად: Valois-Angoulême *ფრანსუა I (1515-1547) *ანრი II (1547-1559) *ფრანსუა II (1559-1560) *შარლ IX (1560-1574) *ანრი III (1574-1589) ==ბურგუნდიის ჰერცოგები== thumb|130px|ბურგუნდიელ ვალუათა გერბი *ფილიპ II (1364-1404) *ჟან I (1404-1419) *ფილიპ III (1419-1467) *შარლ I (1467-1477) *მერი ბურგუნდიელი (ჰერცოგინია) (1477-1482) thumb|130px|ვალუათა თანამედროვე გერბი ==ლიტერატურა== კატეგორია:საფრანგეთის ისტორია კატეგორია:საფრანგეთის დინასტიები კატეგორია:ბურგუნდიის ჰერცოგები კატეგორია:მსოფლიოს სამეფო დინასტიები კატეგორია:დინასტიები", "url": "https://ka.wikipedia.org/wiki/ვალუას_დინასტია", "length": 1761}
{"id": "7474", "title": "ბრილიანტი", "text": "მინი|ბრილიანტები ბრილიანტი () — ალმასი, რომელსაც დამუშავების, ე.წ. ბრილიანტური დაწახნაგების საშუალებით აძლევენ სპეციალურ ფორმას. ბრილიანტური დაწახნაგება მაქსიმალურად გამოავლენს ქვის ბუნებრივ ელვარებას. დაწახნაგებული ბრილიანტი ორი შეთავსებული პირამიდის ფორმისაა, მათგან ერთი (ზედა) წაკვეთილია. გვირგვინისა და პავილიონის წახნაგები განლაგებულია რამდენიმე რიგად. გავრცელებულია წახნაგთა სამრიგოვანი განლაგება (ე. წ. სამმაგი ბრილიანტური დაწახნაგება). კლასიკური დაწახნაგების დროს ბრილიანტს 56 გვერდითი წახნაგი აქვს. წახნაგები იმგვარადაა განლაგებული, რომ სხივთა კონა, რომელიც ქვის ზედაპირს ეცემა, სრულ შინაგან არეკვლას განიცდის და ალმასში მაღალი დისპერსიის გამო სპექტრის ფერად სხივებად იშლება. ამიტომ არეკვლილ სინათლეში ბრილიანტი ნაირფერად ელვარებს. ბრილიანტის მასას ზომავენ კარატებით. დამუშავებულ ქვებს იყენებენ სამკაულად. == რესურსები ინტერნეტში == * ბრილიანტის გემოლოგია. კატეგორია:ალმასები კატეგორია:ძვირფასი თვლები", "url": "https://ka.wikipedia.org/wiki/ბრილიანტი", "length": 911}
{"id": "7478", "title": "ფილიპ VI (საფრანგეთი)", "text": "ფილიპ VI დე ვალუა (), მეტსახელად იღბლიანი (; დ. 1293, ფონტენბლო, საფრანგეთი — გ. 22 აგვისტო, 1350, ნოჟენ-ლე-რუა, საფრანგეთი) — საფრანგეთის პირველი მეფე ვალუას დინასტიიდან 1328-50 წლებში. საფრანგეთის მეფე ფილიპ III-ის შვილიშვილი. როდესაც ფილიპ IV-ის სამივე ვაჟი უძეოდ დაიღუპა, ტახტზე მისი ძმის შვილი ფილიპ VI ავიდა. მიუხედავად საფრანგეთში მოქმედი სალიკური კანონისა, რომლის მიხედვითაც ქალს მემკვიდრეობის უფლება არ ჰქონდა, ფილიპ IV-ის ასულის, იზაბელა ფრანგის ვაჟმა, ედუარდ III-მ საფრანგეთის ტახტზე პრეტენზია მაინც განაცხადა, რასაც მოჰვა ასწლიანი ომის დაწყება, რაც საბოლოოდ ისევ ფრანგების გამარჯვებით დასრულდა. 1346 წელს ფილიპი სასტიკად დამარცხდა კრესის ბრძოლაში, რასაც 1347 წელს კალეს ორასი წლით დაკარგვა მოჰყვა. ამასთან ერთად გავრცელდა შავი ჭირიც, რომელმაც შეიწირა ფილიპეს ცოლიც და საფრანგეთის მოსახლეობის ნახევარიც. 1349 წელს მოიერთა დოფინე და დააარსა დოფინის თანამდებობა, პირველი დოფინი კი მისი შვილიშვილი შარლი გახდა. მისი გარდაცვალების შემდეგ ტახტზე მისი ვაჟი ჟან II კეთილი ავიდა. == ადრეული ცხოვრება და ოჯახი == ფილიპი დაიბადა 1293 წელს საფრანგეთში. იგი იყო საფრანგეთის მეფე ფილიპ III-ისა და მისი პირველი ცოლის, დედოფალ ისაბელ არაგონელის შუათანა ვაჟის, ვალუას გრაფისა და ვალუას დინასტიის დამაარსებელ შარლ დე ვალუასა და მისი პირველი ცოლის, მარგარიტა ანჟუელის მეორე შვილი და პირველი ვაჟი. მამამისი საფრანგეთის მეფე ფილიპ IV-ის უმცროსი ძმა იყო და ქვეყანაში დიდი ავტორიტეტით სარგებლობდა, თუმცა ვინაიდან მეფეს სამი ვაჟი ჰყავდა, მისი გამეფების შანსები ნაკლები იყო. გრაფმა შარლმა მთელი თავისი ცხოვრება ნეაპოლის ტახტისათვის ბრძოლას შეალია, რომელიც მას ანდერძით დაუტოვა ნეაპოლის დედოფალმა ჯოვანა I-მა, თუმცა ტახტი არაგონელებმა მიიტაცეს. შარლი 1325 წელს გარდაიცვალა და ფილიპი ხდება ანჟუს, მაინისა და ვალუას გრაფი. აღსანიშნავია, რომ ფილიპს უამრავი და-ძმა ჰყავდა, რომელთაგანაც აღსანიშნავია ჰოლანდიის გრაფინია ჟანა დე ვალუა, ლათინთა იმპერატრიცა კატრინ დე ვალუა, ალანსონის გრაფი შარლ II, ბურბონის ჰერცოგინია იზაბელ დე ვალუა და ბოჰემიისა და გერმანიის დედოფალი ბლანშ დე ვალუა. == გამეფება == მარცხნივ|მინი|255x255პქ|ფილიპისა და მისი ცოლის კორონაცია საფრანგეთის მეფე ფილიპ IV-ის სამი ვაჟი: ლუი X, შარლ IV და ფილიპ V ერთმანეთის მიყოლებით, უძეოდ გარდაიცვალნენ. ამის გამო, 1328 წელს შეწყდა კაპეტინგების დინასტიის ძირითადი ხაზი და ფილიპ VI, როგორც ფილიპ III-ის შვილიშვილი და მისი პირდაპირი შთამომავალი საფრანგეთის პირველი მეფე ხდება ვალუას დინასტიიდან. იგი ფრანგებმა მალევე სცნეს თავიანთ მეფედ, თუმცა განსვენებული სამი მეფის უმცროსი და, ინგლისის დედოფალი იზაბელა ფრანგი ამბიციური ქალი იყო და საფრანგეთისთვის ბრძოლას აპირებდა. მიუხედავად ამისა, თავად იზაბელას ვაჟს, მეფე ედუარდ III-ს კარგი ურთიერთობა ჰქონდა ფილიპ VI-თან. ასევე, საფრანგეთში მოქმედი სალიკური სამართლის მიხედვით, ქალს ტახტზე ასვლა არ შეეძლო, ამიტომაც ტახტის ერთადერთ მემკვიდრედ ისევ ფილიპი რჩებოდა. საქმეს ისიც ართულებდა, რომ განსვენებული შარლ IV-ის ქვრივი, დედოფალი ჟანა დ'ევრე ორსულად იყო და ყველა მოუთმენლად ელოდა მემკვიდრის დაბადებას, თუმცა მან გოგონა გააჩინა, რამაც ფილიპი უკონკურენტოდ დატოვა. ამასთან ერთად, მას ტახტში ეცილებოდა მეფე ლუი X-ის ასულიც, ნავარის დედოფალი ჟანა ფრანგი. ყოველივე ამის მიუხედავად, 1328 წლის 29 მაისს, რეიმსის კათედრალში შედგა ფილიპის საფრანგეთის მეფედ კურთხევა. == მმართველობა == === ადრეული მმართველობა === მინი|ფილიპ VI ვალუა მისი გამეფებისთანავე დაიწყო ქვეყანაში შინა ომები, რასაც შავი ჭირის ეპიდემიაც დაერთო. ამას ისიც ემატებოდა, რომ ფლანდრიის გრაფი ლუი I 1323 წლიდან მოყოლებული იბრძოდა დამოუკიდებლობისთვის. იგი 1328 წლის აგვისტოში, კასელის ბრძოლაში სასტიკად დაამარცხა ფილიპმა, რითაც დასრულდა მისი მცდელობა: მოეწყო რევოლუცია. 1332 წლიდან ფილიპმა პალესტინის მუსულმანთა ხელიდან გამოხსნისთვის ახალი ჯვაროსნული ლაშქრობის დაგეგმვა დაიწყო. მან მონაწილეობა შესთავაზა ინგლისის მეფე ედუარდ III-ს და ასევე აქტიურ მიმოწერებს აწარმოებდა საქართველოს მეფე გიორგი V ბრწყინვალესთან. საქართველოსა და საფრანგეთის მეფეებს შორის ძალიან თბილი ურთიერთობა ჩამოყალიბდა, რასაც საფრანგეთ-საქართველოს სავაჭრო კავშირის გაჩენა მოჰყვა. ფილიპ VI-მ გიორგი V-ს რიშარ მერსიე და ალექსანდრ ინგლისელი გაუგზავნა ელჩებად და ჯვაროსნული ლაშქრობისთვის მზადება დაიწყო. გიორგის 30, 000 კაციანი ჯარიც კი ჰყავდა მზად, თუმცა საბოლოოდ ფილიპმა ლაშქრობის მოწყობა გადაიფიქრა და ეს იდეაც ჩავარდა. მან მიზნად დაისახა აკვიტანიის დაბრუნება, რომელიც ინგლისელებს ეპყრათ. ამის გამო, 1334 წელს მან ალიანსი შექმნა შოტლანდიის მეფე დავიდ II-თან, რომელიც ედუარდის მოსისხლე მტერი იყო. 1336 წლისთვის სამხედრო მოქმედებები დაიწყო, თუმცა ღია ომში არ გადაზრდილა. 1337 წლის ივლისში მან წარმატებით შეარიგა საღვთო რომის იმპერატორი ლუდვიგ IV და ავინიონის პაპი, რის შემდეგაც კვლავ ინგლისის წინააღმდეგ ჯარების შეკრებას მიუბრუნდა. ამ დროს, ედუარდმა, რომელიც იზაბელა ფრანგის უფროსი ვაჟი და მაშასადამე ფილიპ IV-ის შთამომავალი იყო, პრეტენზია განაცხადა საფრანგეთის ტახტზე, რასაც მოჰყვა ასწლიანი ომის დაწყება ინგლისსა და საფრანგეთს შორის. === ასწლიანი ომი === ასწლიან ომში ფილიპი უფრო ძლიერი პოზიციით შევიდა, რადგანაც საფრანგეთი ამ დროს გაცილებით უფრო ხალხმრავალი და მდიდარი ქვეყანა იყო, ვიდრე ინგლისი. ამიტომაც, ომის დაწყების დროს წარმატება ფრანგების მხარეს იყო. მარცხნივ|მინი|ინგლისის მეფე ედუარდ III ინგლისის სამხრეთ სანაპიროზე, ფრანგულმა გემებმა თავიდანვე გადაწვეს უამრავი ინგლისური დასახლება. ამას მოჰყვა ინგლისელთა მხრიდან რეაგირება და მათ ბულონ-სურ-მერის პორტი გადაწვეს. 1339 წელს ფილიპმა საზღვაო შეტაკებისთვის მზადება დაიწყო, რასაც ნორმანდიის სანაპიროებთან გამართული სლეის ბრძოლა მოჰყვა, სადაც ფრანგული ფლოტი განადგურდა. ამის შემდეგ ინგლისელებმა დაარბიეს და დაიპყრეს უამრავი ნორმანდიული ქალაქი. ედუარდ III-მ მალე ალიანსი დაამყარა ნიდერლანდებსა და ფლანდრიასთან, რომელიც საფრანგეთის წინააღმდეგ იყო მიმართული, ალიანსის განსამტკიცებლად კი მან ცოლად ნიდერლანდელი პრინცესა - ფილიპა ენოელზე იქორწინა. ამის საწინააღმდეგოდ, ფილიპმა თავისი უმცროსი და, ჟანა დე ვალუა ცოლად ჰოლანდიისა და ზელანდიის გრაფს გააყოლა, თავისი ასული, მარგარიტა დე ვალუა კი ბრაბანტის ჰერცოგზე დააქორწინა. 1340 წელს ინგლისელებმა ტურს შემოარტყეს ალყა. ალყა დიდხანს გაიწელა, ედუარდს კი ფული ეწურებოდა, რის გამოც ფილიპმა ინგლისელებთან მოსალაპარაკებლად თავისი და, ჰოლანდიის გრაფინია ჟანა დე ვალუა გააგზავნა, რომელმაც 1340 წელს ინგლისთან ცხრაწლიანი ზავი დადო. ცხრაწლიანი ზავი სულ ერთ წელს გაგრძელდა და 1341 წელს ომი განახლდა, თუმცა ამჯერად საბრძოლო პოლიგონი ბრეტანში გადავიდა. ბრეტანის მოღალატე ჰერცოგმა თავის სამფლობელოებში თავისუფლად შეუშვა ინგლისური ჯარები, თუმცა იგი მალე უშვილოდ დაიღუპა, რასაც მოჰყვა ომი ბრეტანის მემკვიდრეობისთვის. მალე ამ საქმეში რომის პაპი ჩაერთო და ფილიპს ედუარდთან დაზავება და ბრეტანის დათმობა სთხოვა, რაზეც უარი მიიღო. 1346 წელს ფრანგული ჯარები მასიურად შეესივნენ ინგლისელთა ხელში მყოფ აკვიტანიას. ამის გამო, ედუარდმა ჯარები ნორმანდიიდან და ბრეტანიდან გაიყვანა და აკვიტანიაში შეიყვანა. ფრანგები აქ სასტიკად დამარცხდნენ და ბევრი მებრძოლი დაკარგეს. ამასთან ერთად, ინგლისელებმა დაიკავეს პუასუ და კანი. დამარცხებული ფილიპი პარიზში შეიკეტა. ამის შემდეგ ინგლისელმა მეომრებმა საფრანგეთში თარეში და გლეხებზე ძალადობა დაიწყეს, რასაც ხელისუფლება ვერაფერს შველოდა. ფილიპმა სცადა ამის აღმოფხვრა, თუმცა კრესის ბრძოლაში მისი ჯარი კიდევ ერთხელ განადგურდა. ამას მოჰყვა 1347 წელს ინგლისელთა მიერ კალეს აღება, რომელიც ფრანგებმა მხოლოდ ორასი წლის შემდეგ დაიბრუნეს. === უკანასკნელი წლები === კრესის ბრძოლის შემდეგ საფრანგეთი ეკონომიკურ კრიზისში ჩავარდა, რასაც შავი ჭირის ეპიდემიაც დაერთო, რომელმაც მოსახლეობის ერთი მესამედი შეიწირა, მათ შორის ფილიპის ცოლიც, დედოფალი ჟანა ბურგუნდიელიც. ფილიპის მიერ განხორციელებული უკანასკნელი სვლები წარმატებული აღმოჩნდა. მან დაამარცხა ლანგედოკისა და მონპელიეს ურჩი მმართველები და ეს ტერიდორიები დომენს დაუქვემდებარა, ამასთან 1349 წელს დაიპყრო დოფინეც. ამის შემდეგ უკვე დამკვდიდრდა ახალი ტრადიცია, რომლის მიხედვითაც მეფის უფროს ვაჟს, ანუ ტახტის მემკვიდრეს სამართავად ეძლეოდა დოფინე და თავად იგიც საფრანგეთის დოფინად იწოდებოდა. ფილიპ VI გარდაიცვალა 1350 წლის 22 აგვისტოს, 57 წლის ასაკში. მის შემდეგ გამეფდა მისი ვაჟი ჟან II, თუმცა მის დროს დაწყებული ასწლიანი ომი მხოლოდ მისი შვილთაშვილის შვილის დროს დასრულდა საფრანგეთის გამარჯვებით. == ქორწინებები და შვილები == მინი|377x377პქ|ფილიპ VI და ჟანა ბურგუნდიელი 1313 წლის ივლისში იქორწინა ბურგუნდიის ჰერცოგ რობერ II-ისა და მისი ცოლის, საფრანგეთის მეფე ლუი IX-ის ქალიშვილ აგნეს ფრანგის ასულ ჟანა ბურგუნდიელზე. მათ ერთმანეთი უყვარდათ და ბედნიერი ქორწინებაც ჰქონდათ, ფილიპის არყოფნისას კი ჟანა ქვეყანას რეგენტის სტატუსით მართავდა. დედოფლის ძლიერების გამო, ბოროტმა ადამიანებმა ჟანას მეტსახელად \"კოჭლი\" შეარქვეს, მიუხედავად იმისა, რომ მას სიარულთან დაკავშირებული პრობლემები არ ჰქონდა, თუმცა ისტორიაში სწორედ \"ჟანა კოჭლის\" სახელითაა შესული. ფილიპსა და ჟანას ცხრა შვილი შეეძინათ: # ჟან II (1319-1364), საფრანგეთის მეფე, პირველად იქორწინა ბონა ლუქსემბურგელზე, მისი გარდაცვალების შემდეგ კი ჟანა ოვერნელზე, თუმცა შვილები მხოლოდ პირველ ცოლთან ჰყავდა; # მარი (1326-1333), გარდაიცვალა მცირეწლოვანი; # ლუი (1329), დაიბადა მკვდარი; # ლუი (1330), გარდაიცვალა ჩვილი; # მკვდარშობილი ვაჟი (1333); # მკვდარშობილი ვაჟი (1335); # ფილიპი (1336-1375), ორლეანის ჰერცოგი, ცოლად შეირთო საფრანგეთის მეფე შარლ IV-ის ასული ბლანშ ფრანგი, თუმცა შვილები არ ჰყოლია; # ჟანა (1337), გარდაიცვალა ჩვილი; # მკვდარშობილი ვაჟი (1343); ჟანა ბურგუნდიელის გარდაცვალების შემდეგ, 1349 წელს ფილიპი მეორედ დაქორწინდა საფრანგეთის მეფე ლუი X-ის ასულის, ნავარის დედოფალ ჟანა ფრანგისა და მეფე ფილიპ III-ის ქალიშვილ ბლანკა ნავარელზე. მართალია ფილიპი ქორწინებიდან ერთ წელიწადში გარდაიცვალა, თუმცა ბლანკასთან ერთი გოგონა მაინც შეეძინა: # ბლანში (1351-1371), დანიშნული იყო არაგონის მეფე ხაიმე I-ზე, თუმცა არაგონისკენი მიმავალ გზაზე დაიღუპა; თავად ახალგაზრდა და დაქვრივებულმა ბლანკა ნავარელმა, მეორე ქორწინებაზე კატეგორიული უარი განაცხადა შემდეგი ისტორიული ფრაზით: \"საფრანგეთის დედოფლები მეორედ არ თხოვდებიან !\", რომელიც შემდეგში შარლ IX-ის ქვრივმა, ელიზაბეთ ავსტრიელმაც გამოიყენა, როდესაც ესპანეთის მეფეს უთხრა უარი. == გენეალოგია == კაპეტინგებთან კავშირი ==ლიტერატურა == * David Nicolle, Crécy 1346: Triumph of the Longbow, (Osprey, 2000), 12. * Elizabeth Hallam and Judith Everard, Capetian France 987-1328, 2nd edition, (Pearson Education Limited, 2001), 366. * Jonathan Sumption, The Hundred Years War: Trial by Battle, Vol. I, (Faber & Faber, 1990), 106-107. * Viard, \"Philippe VI de Valois. Début du règne (février-juillet 1328)\", Bibliothèque de l'école des chartes, 95 (1934), 263. * Viard, 269, 273. * Curry, Anne (2003). The Hundred Years' War. New York: Rutledge. p. 18. * Jonathan Sumption, The Hundred Years War: Trial by Battle, 109-110. * Kelly DeVries, Infantry Warfare in the Early Fourteenth Century, (The Boydell Press, 1996), 102. * Jonathan Sumption, The Hundred Years War:Trial by Battle, 135. * The Hundred Years War:Not One But Many, Kelly DeVries, The Hundred Years War (part II): Different Vistas, ed. L. J. Andrew Villalon, Donald J. Kagay, (Brill, 2008), 15. კატეგორია:საფრანგეთის მეფეები კატეგორია:დაბადებული 1293 კატეგორია:გარდაცვლილი 22 აგვისტო კატეგორია:გარდაცვლილი 1350 კატეგორია:XIV საუკუნის ევროპის მონარქები კატეგორია:ვალუები", "url": "https://ka.wikipedia.org/wiki/ფილიპ_VI_(საფრანგეთი)", "length": 10757}
{"id": "7479", "title": "კულინანი", "text": "thumb||250px|კულინანი კულინანი (ინგლ. Cullinan Diamond) 1905 წლის 25 ივნისს იპოვა „პრემიერ დაიმონდ მაინინგ კომპანის“ მთავარმა ინტენდანტმა ფრედერიკ უელსმა კულინანში, გოტენგი, სამხრეთ აფრიკის რესპუბლიკა. ეს არის აქამდე ნაპოვნ ალმასთა შორის უდიდესი დაუმუშავებელი ქვა სუფთა ალმასის წონით 621.35 გრ. (3.106,75 კარატი). თუმცა კარბონადოს ალმასი, ნაპოვნი ბრაზილიაში, უფრო მეტს იწონიდა - 720 გრ. (3.600 კარატი), მისგან სუფთა ალმასის გამოთლა ვერ მოხერხდა. ძვირფას ქვას სახელი სერ თომას კულინანი, ალმასების მაღაროს მფლობელის პატივსაცემად დაერქვა. შემდგომში ეს ქვა შეისყიდა ტრანსვაალის მთავრობამ და საჩუქრად მიართვა მეფე ედუარდ VII-ს. მოგვიანებით ქვა სამ დიდ ნაწილად გაიყო ძმები აშერების მიერ ამსტერდამში, ხოლო საბოლოოდ კი თერთმეტ დიდი ზომის ალმასის ქვებად და რამდენიმე მცირე ფრაგმენტად. ამ ქვის უდიდეს დამუშავებულ ბრილიანტს შეარქვეს კულინან I ანუ აფრიკის დიდი ვარსკვლავი (ინგლ. Great Star of Africa) და 530.2 კარატი (106.04 გრ.) ზომით უდიდესი დამუშავებული ალმასი იყო მსოფლიოში 1985 წლამდე, როდესაც იგივე მაღაროელი კომპანიის მიერ ალმასი ოქროს იუბილე (ინგლ. Golden Jubilee) (545.67 კარატი) იქნა აღმოჩენილი. კულინენ I ამჟამად ბრიტანეთის სამეფო (წმ. ედუარდის) სკიპტრის თავზეა დამაგრებული. კულინანის ქვის სიდიდით მეორე ალმასი, კულინენ II, მსოფლიოში სიდიდით მეორე დამუშავებული ალმასია და ასევე წარმოადგენს ბრიტანეთის სამეფო გვირგვინის ბრილიანტთა ნაწილს; დამაგრებულია იმპერიულ სამეფო გვირგვინზე. ორივე ალმასი გამოფენილია ლონდონის ტაუერში, ბრიტანეთის სხვა დანარჩენ სამეფო ბრილიანტთა შორის. 1905 წელს ალმასის სამხრეთ აფრიკიდან ინგლისში ტრანსპორტირება საკმაოდ პრობლემატური აღმოჩნდა მისი უსაფრთხოების თვალსაზრისით. ლონდონის დეტექტივები მოთავსებულ იქნენ თბომავალ გემზე, რომელზეც ჭორით ალმასი უნდა გადაეტანათ, თუმცა ეს თვალისამხვევი ტაქტიკა აღმოჩნდა. ამ გემზე ატანილი ალმასი ნამდვილი არ იყო და მხოლოდ მისი მოპარვის მსურველების მისაზიდად იყო გამიზნული. ნამდვილი ალმასი ინგლისში ჩვეულებრივი ამანათით ფოსტის მეშვეობით გაიგზავნა. წლების განმავლობაში ჭორები ვრცელდებოდა კულინანის ალმასის მეორე ნახევრის არსებობის შესახებ, ვინაიდან გარკვეული ნიშნები მიუთითებენ, რომ ეს ალმასი გაცილებით უფრო დიდი კრისტალის ნაწილი უნდა ყოფილიყო. როგორც ამბობენ, სანამ ფრედერიკ უელსი ქვას სერ თომას კულინანს მიჰყიდიდა მან ამ ქვას ნაწილი, წონით დაახლოებით 300 გრ. (2000 კარატამდე), მოტეხა. თუ ეს ჭორი სინამდვილეს შეესაბამება, მაშინ თავდაპირველი კულინანის ალმასი წონით დაახლოებით 1 კგ (5000 კარატი) იქნებოდა. ==რესურსები ინტერნეტში== *The Cullinan – a detailed account with pictures * The Monarchy Today: The Crown Jewels ==ლიტერატურა== * Кравчук П. А. Рекорды природы. — Любешов: Эрудит, 1993. — 216 с. ISBN 5-7707-2044-1 კატეგორია:ალმასები", "url": "https://ka.wikipedia.org/wiki/კულინანი", "length": 2590}
{"id": "7482", "title": "ტრანსვაალი", "text": "მინი|ტრანსვაალის გერბი მინი|ტრანსვაალის დროშა მინი|ტრანსვაალის მდებარეობა ტრანსვაალი (აფრ. Transvaal; ქართ. „ვაალს იქით“) სამხრეთ აფრიკის რესპუბლიკის პროვინცია იყო 1910–1994 წლებში. პროვინცია უკვე აღარ არსებობს და მისი ტერიტორია მთლიანად ან ნაწილობრივ ქმნის პროვინციებს — გაუტენგი, ჩრდილო-დასავლეთი, ლიმპოპო და მპუმალანგა. == ისტორია == ტრანსვაალი კოლონიზებულ იქნა ბურთა მიერ, რომელნიც ბრიტანელთა მიერ დომინირებული კაპის კოლონიიდან წამოვიდნენ 1830 და 1840-იან წლებში. მათ ადვილად დაიმორჩილეს ადგილობრივი აბორიგენები და რამდენიმე რესპუბლიკა ჩამოაყალიბეს დიდი ბრიტანეთის კონტროლს გარეთ. 1850-იან წლებში, ბრიტანეთთან შეთანხმების შედეგად ჩამოყალიბდა დამოუკიდებელი სამხრეთ აფრიკის რესპუბლიკა (ზარი) დღევანდელი ტრანსვაალის ტერიტორიაზე. ბრიტანეთმა ზარის ანექსია მოახდინა 1877 წელს, საკუთარი თავდაცვის მოსაზრებით, თუმცა ზარი ისევ ახერხებს დამოუკიდებლობის აღდგენას 1881 წელს ბურების პირველი ომის შემდეგ. 1885 წლიდან, ვიტვატერანდში ოქროს უზარმაზარი საბადოს აღმოჩენამ ტრანსვაალში უცხოელთა დიდი ნაკადის გადმოსახლება გამოიწვია. ბრიტანელთა ანექსიის შიშით ბურებმა თავად მიიტანეს იერიში მათზე 1899 წელს. ბურების მეორე ომი დასრულდა ტრანსვაალის ბრიტანეთის იმპერიაში გაერთიანებით 1900 წელს. 10 წლით გვიან კი ბურების რესპუბლიკა შეუერთდა კაპის კოლონიას სამხრეთ აფრიკის კავშირის სახით. 1961 წელს, სამხრეთ აფრიკის პირველი საყოველთაო არჩევნების შემდეგ, ყოფილი პროვინციები და რეგიონები აღდგენილ იქნა და ტრანსვაალის პროვინცია, როგორც ასეთი აღარ არსებობს. == გეოგრაფია == ტრანსვაალის პროვინცია მდებარეობდა მდინარე ვაალის სამხრეთ და მდინარე ლიმპოპოს ჩრდილოეთით (მიახლ. 22 ½ და 27 ½ ს, და 25 და 32 ა). სამხრეთით ის ესაზღვრებოდა ორანჯის თავისუფალი შტატისა და ნატალის პროვინციებს, დასავლეთით კაპის პროვინციას და ბეჩუანალანდის პროტექტორატს (ბოტსვანა), ჩრდილოეთით როდეზიას (ზიმბაბვე), აღმოსავლეთით პორტუგალიურ აღმ. აფრიკას (მოზამბიკი) და სვაზილენდს. ტრანსვაალის ქალაქები: * ჰაიდელბერგი * იოჰანესბურგი * მესინა * ნელსპრუიტი * პიტერსბურგი * პრეტორია * ვერეენიგინგი კატეგორია:სამხრეთ აფრიკის რესპუბლიკა", "url": "https://ka.wikipedia.org/wiki/ტრანსვაალი", "length": 1966}
{"id": "7485", "title": "მელქისედეკი (გელათელი)", "text": "მელქისედეკი (საყვარელიძე), პირველი გელათელი — გელათის ეპისკოპოსი მიტროპოლიტის წოდებით. მელქისედეკი იყო იმერეთის მეფის ბაგრატ III-ის (1510-1565) პოლიტიკური თანამებრძოლი დასავლეთ საქართველოს ერთ სამეფოდ გაერთიანებისათვის. მელქისედეკმა თავისი სახსრებით გააკეთებინა გელათის ღვთისმშობლის ეკლესიაში ქვის კანკელი, საკურთხეველში მღვდელმთავართა საჯდომი — „საყდარი“ და სამკვეთლოში ქვის მაგიდა — „ტრაპეზი“. ამ ტაძრის კედლებზე შემონახულია მელქისედეკის მოღვაწეობის ამსახველი წარწერები და მისი პორტრეტული გამოსახულება. ==ლიტერატურა== * ლომინაძე ბ., ქსე, ტ.6 , გვ. 561, თბ., 1983 კატეგორია:გელათის მღვდელთმთავრები", "url": "https://ka.wikipedia.org/wiki/მელქისედეკი_(გელათელი)", "length": 598}
{"id": "7490", "title": "შარლ V ბრძენი", "text": "შარლ V ბრძენი (; დ. 21 იანვარი, 1338, ვენსენი, საფრანგეთი — გ. 16 სექტემბერი, 1380, ნოჟან-სიურ-მარნი, საფრანგეთი) — საფრანგეთის მეფე 1364–1380 წლებში. ვალუას დინასტიის წარმომადგენელი. 1356–1360 და 1364 წლის დამლევს - საფრანგეთის რეგენტი (მამის — ჟან II კეთილის ინგლისელებთან ტყვედ ყოფნის პერიოდში). ეძებდა სახსრებს ომის გასაჩაღებლად და მამის ტყვეობიდან დასახსნელად, გააუფასურა მონეტა. პარიზის აჯანყების (1357–1358 ) დაწყების შემდეგ გაიქცა პარიზიდან და დედაქალაქს შიმშილის ბლოკადა მოუწყო. ჟაკერიის ჩახშობისა და პარიზის დიდკაცობის ღალატის წყალობით 1358 წლის ზაფხულში აიღო პარიზი. 1369 წელს განაახლა საომარი მოქმედება ინგლისელთა წინააღმდეგ და 70-იანი წლების ბოლოსათვის თითქმის მთლიანად განდევნა ისინი საფრანგეთიდან. == ლიტერატურა == კატეგორია:საფრანგეთის მეფეები კატეგორია:დაბადებული 21 იანვარი კატეგორია:დაბადებული 1338 კატეგორია:გარდაცვლილი 16 სექტემბერი კატეგორია:გარდაცვლილი 1380 კატეგორია:XIV საუკუნის ევროპის მონარქები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/შარლ_V_ბრძენი", "length": 965}
{"id": "7491", "title": "სახელმწიფო", "text": "მინი|[[ტომას ჰობზის ლევიათანის ფრონტისპირი]] სახელმწიფო — საზოგადოებრივ-პოლიტიკური ორგანიზაციის ფორმა, რომელიც განსაკუთრებული აპარატისა და საჯარო ხელისუფლების მეშვეობით ახორციელებს თავის სუვერენულ უფლებამოსილებას, უზრუნველყოფს ქვეყნის ერთიანობას და მთლიანობას, ამყარებს საზოგადოებრივ წესრიგს, სამართალს ანიჭებს საყოველთაო სავალდებულო მნიშვნელობას, რომელიც არის მოქალაქეთა უფლებებისა და თავისუფლებების, კანონიერებისა და მართლწესრიგის გარანტი. == ციტატები == * == იხილეთ აგრეთვე == * ქვეყანა * ეტატიზმი == ლიტერატურა == * * * კატეგორია:პოლიტიკური გეოგრაფია", "url": "https://ka.wikipedia.org/wiki/სახელმწიფო", "length": 554}
{"id": "7493", "title": "გიორგი მარუაშვილი", "text": "გიორგი მინას ძე მარუაშვილი (დ. 23 დეკემბერი, 1910, ქარელი ― გ. 21 იანვარი, 1991, თბილისი) — ქართველი პარაზიტოლოგი, მედიცინის მეცნიერებათა დოქტორი (1955), პროფესორი (1955), საქართველოს მეცნიერების დამსახურებული მოღვაწე (1966), სსრკ მედიცინის მეცნიერებათა აკადემიის წევრ-კორესპონდენტი (1960). სკკპ წევრი. საქართველოს სსრ V მოწვევის უმაღლესი საბჭოს დეპუტატი. ==ბიოგრაფია== გიორგი მარუაშვილმა 1933 წელს დაამთავრა თბილისის სახელმწიფო სამედიცინო ინსტიტუტი. იმავე წელს მუშაობა დაიწყო სპირიდონ ვირსალაძის სახელობის სამედიცონო პარაზიტოლოგიისა და ტროპიკული მედიცინის სამეცნიერო-კვლევით ინსტიტუტში (1944 წლიდან დირექტორია), ერთდროულად (1959–1962) იყო საქართველოს სსრ ჯანმრთელობის დაცვის სამინისტროს მინისტრი, 1974 წლიდან საქართველოს სსრ ჯანდაცვის სამინისტროს მთავარი პარაზიტოლოგია. 1940 წელს დაიცვა დისერტაცია მედიცინის მეცნიერებათა კანდიდატის სამეცნიერო ხარისხის მოსაპოვებლად, ხოლო 1955 წელს — სადოქტორო დისერტაცია. იგი ეწეოდა პედაგოგიურ მუშაობას ჯერ სამედიცინო ინსტიტუტში და შემდეგ თბილისის ექიმთა დახელოვნების ინსტიტუტში. 1958 წელს დაინიშნა ჯანდაცვის მსოფლიო ორგანიზაციის ექსპერტ-მალარიოლოგად, მონაწილეობდა ამ ორგანიზაციის მიერ მოწყობილ კონფერენციებში, სიმპოზიუმებსა და ყრილობებზე, სადაც გამოდიოდა მოხსენებებით. მისი უშუალო მონაწილეობითა და ხელმძღვანელობით 1970 წელს საქართველოში მოხდა მალარიის ადგილობრივი შემთხვევების ლიკვიდაცია, ხოლო 1975 წელს ანკილოსტომიტოზის მასობრივი ლიკვიდაცია. 1970 წელს გიორგი მარუაშვილის ინიციატივით მალარიის გადამტანების წინააღმდეგ ბრძოლაში აიკრძალა შხამქიმიკატებით ავიამოფრქვევის გამოყენება, რაც შემდგომში დაინერგა საბჭოთა კავშირის სხვა რესპუბლიკებში. მარუაშვილმა დანერგა საქართველოში პარაზიტოლოგიის კლინიკურ-ეპიდემიოლოგიური მიმართულება; შეისწავლიდა ადამიანის პარაზიტულ დაავადებებს, ბრუცელოზს და ნაწლავთა ინფექციებს. საქართველოში პირველმა გამოავლინა აგრანულოციტოზი, ვისცერული და კანის ლეიშმანიოზის ბუნებრივი კერობრიობა, ადამიანის ტრიქინელოზი, ე. წ. უსიყვითლო ლეპტოსპიროზი, ტოქსოპლაზმოზი, შემოტანილი შისტოსომატოზი. მისი რედაქტორობით გამოქვეყნებულია ვირსალაძის სახელობის ინსტიტუტის სამეცნიერო შრომის 31 ტომი და მეთოდური მითითებების 17 კრებული. მისი ხელმძღვანელობით დაცულია 22 სადოქტორო და 44 საკანდიდატო დისერტაცია. მის მიერ გამოქვეყნებულია 298 სამეცნიერო ნაშრომი ქართულ-უცხოურ ენაზე, მათ შორის 10 მონოგრაფია. დაჯილდოებულია 2 შრომის წითელი დროშის ორდენით და მედლებით. თბილისში არის გიორგი მარუაშვილის ქუჩა. == ბიბლიოგრაფია == * ბრუცელოზი. თბილისი, საბჭოთა საქართველო, 1983. 151 გვ.; * ადამიანის ტრიქინელოზი საქართველოში. თბილისი, საბჭოთა საქართველო, 1958. 96 გვ.; * მალარიის მკურნალობა : თანამედროვე მეთოდები. თბილისი, საქმედგამი, 1951. 56 გვ.; * Анкилостомидозы и борьба с ними, Тбилиси, 1966; * Висцеральный лейшманиоз, Тбилиси, 1968. ==სქოლიო== კატეგორია:ქართველი პარაზიტოლოგები კატეგორია:შრომის წითელი დროშის ორდენის კავალრები კატეგორია:ქარელში დაბადებულები კატეგორია:საქართველოს სსრ ჯანმრთელობის დაცვის მინისტრები კატეგორია:საქართველოს სსრ-ის V მოწვევის უმაღლესი საბჭოს დეპუტატები კატეგორია:თბილისის სახელმწიფო სამედიცინო ინსტიტუტის კურსდამთავრებულები კატეგორია:საქართველოს სსრ-ის მეცნიერების დამსახურებული მოღვაწეები", "url": "https://ka.wikipedia.org/wiki/გიორგი_მარუაშვილი", "length": 3041}
{"id": "7494", "title": "მირიან I", "text": "მირიან I, მირვან I — ქართლის (იბერიის) მეფე ძვ. წ. III საუკუნის ბოლოს ან II საუკუნეში. საურმაგის ძე (ფარნავაზის შვილიშვილი), მეფე მამის შემდგომ. „მოქცევაჲ ქართლისაჲ“-ს ცნობით მას აღუმართავს ქალღმერთი დანინას კერპი (ლეონტი მროველი კი ამ კერპის აღმართვას საურმაგს) და აუშენებია არმაზი „ქართლის ცხოვრება“ მოგვითხრობს, რომ მირვანი ებრძოდა კავკასიელ მთიელებს (განსაკუთრებით დურძუკებს). დურძუკნი და ჭართალელნი ჩრდილოეთიდან კახეთს შემოესივნენ. მირიანმა ისინი სასტიკად დაამარცხა, დარიალის კარი გაიარა, დურძუკეთი და ჭართალი დაიმორჩილა, დარიალის გადმოსასვლელნი ქვის ციხე-ზღუდეებით ჩაჰკეტა და ჩარაზა. ამ ჭიშკარს შემდეგს საუკუნეებში რომაელი მწერლებიც იხსენიებენ. ==ლიტერატურა== ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/მირიან_I", "length": 727}
{"id": "7498", "title": "შარლ VI შლეგი", "text": "შარლ VI შლეგი (); დ. 3 დეკემბერი, 1368, პარიზი, საფრანგეთი — გ. 21 ოქტომბერი, 1422, პარიზი, საფრანგეთი) — საფრანგეთის მეფე 1380-1422 წლებში. მას ზედმეტსახელად უწოდებდნენ საყვარელს (ფრანგ. le Bien-Aimé) და შლეგს (ფრანგ. le Fol ან le Fou). საფრანგეთს მართავდა 42 წელი, 1380 წლიდან მის გარდაცვალებამდე. ==ადრეული წლები== შარლი დაიბადა პარიზში, სამეფო რეზიდენციაში 1368 წლის 3 დეკემბერს. ის იყო მეფე [შარლ V ბრძენის შვილი, ვალუებისა და ბურბონების ოჯახებიდან. იმ ფაქტიდან გამომდინარე, რომ ტახტის მემკვიდრე სხვა ვაჟები ადრეულად გარდაიცვალნენ, შარლი გახდა საფრანგეთის დოფინი. ==საფრანგეთის მეფე== ===რეგენტობა=== მამის გარდაცვალებისას, 1380 წლის 16 სექტემბერს, მან მემკვიდრეობით მიიღო საფრანგეთის ტახტი. მისი კორონაცია მოხდა 1380 წლის 4 ნოემბერს, რეიმსის საკათედრო ტაძარში. შარლ VI მხოლოდ 11 წლის იყო, როდესაც იგი საფრანგეთის მეფედ ეკურთხა. მისი მცირე ასაკის გამო, საფრანგეთს მართავდნენ შარლის ბიძები, როგორც რეგენტები. მიუხედავად იმისა, რომ სრულწლოვანების სამეფო ასაკი იყო 14 წელი(რომის კათოლიკური კანონიკის თანახმად), შარლმა რეგენტებით სარგებლობა შეწყვიტა მხოლოდ 21 წლის ასაკში. რეგენტები იყვნენ ფილიპ II - ბურგუნდიის ჰერცოგი, ლუი I- ანჟუს ჰერცოგი და ჟან დე ვალუა- ბერის ჰერცოგი, შარლ V- ის ყველა ძმა , ლუი II - ბურბონის ჰერცოგი, შარლ VI-ის ბიძა დედის მხრიდან. რეგენტობის დროს ფილიპმა დომინანტი როლი შეასრულა. ლუი ანჟუელი იბრძოდა 1382 წლის შემდეგ ნეაპოლის სამეფოსადმი თავისი პრეტენზიისთვის და გარდაიცვალა 1384 წელს; ჟანი ძირითადად დაინტერესებული იყო ლანგედოკით, და განსაკუთრებით არ აინტერესებდა პოლიტიკა. ხოლო, ლუი ბურბონი იყო უმნიშვნელო ფიგურა, მისი პიროვნულობის გამო (ფსიქიკური არასტაბილურობის ნიშნები ჰქონდა) და სტატუსის (რადგან ის არ იყო მეფის შვილი). ბიძების მმართველობის დროს, სამეფოს ფინანსური რესურსები, რომელიც მამამისის მიერ შეიქმნა, გაიფლანგა ჰერცოგების პირადი მოგების გამო, რომელთა ინტერესებიც ხშირად განსხვავდებოდა და ერთმანეთს ეწინააღმდეგებოდა. ამ დროს გაძლიერდა სამეფო მმართველობის ძალა და განისაზღვრა გადასახადები. ამ უკანასკნელმა პოლიტიკამ წარმოშვა მეფის მამის, შარლ V-ის გარდაცვალებამდე მიღებული გადაწყვეტილების გაუქმება გადასახადების გაუქმების შესახებ და გამოიწვია საგადასახადო აჯანყება, რომელსაც ჰარელლი ეწოდა. გაზრდილი საგადასახადო შემოსავლები საჭირო იყო მეფის ბიძების თავდაუზოგავი პოლიტიკის მხარდასაჭერად, რომელთა ინტერესებიც ხშირად ეწინააღმდეგებოდა სამეფო გვირგვინის პოლიტიკას და ასევე ერთმანეთის აზრებს. ამ დაპირისპირებას კი შედეგად მოჰყვა როუზბეკის ბრძოლა (1382), რომელიც დასრულდა სამეფო ჯარების ბრწყინვალე მოგებით, რომელიც ხორციელდებოდა ბურგუნდიელი ფილიპის სასარგებლოდ. შარლ V ბრძენის ყურადღებით შეგროვილი ჭარბი ხაზინა კი სწრაფად გაიფლანგა. შარლ VI- ის რეგენტობა დასრულდა 1388 წელს, როდესაც მეფემ პირადად დაიწყო მმართველობა. მან ძალაუფლება აღუდგინა შარლ V ბრძენის უაღრესად კომპეტენტურ მრჩევლებს, რომლებიც ცნობილნი იყვნენ როგორც მარმოსეტები, რომლებმაც სამეფო გვირგვინს მნიშვნელოვნად აუმაღლეს პატივისცემა იმ პერიოდში. შარლ VI საკუთარ თავს ფართოდ მოიხსენიებდა, როგორც საყვარელი შარლი, ამიტომ სხვებიც ამ ზედმეტსახელით მიმართავდნენ. ===მეუღლე და შვილები=== იგი დაქორწინდა იზაბელა ბავარიელზე 1385 წლის 17 ივლისს, , როდესაც ის 17 წლის იყო. ხოლო, თავად იზაბელა 14 წლის იყო (იმ დროისათვის ეს ზრდასრულ ასაკად თვლებოდა). იზაბელას 12 შვილი შეეძინა, რომელთა უმეტესობაც ახალგაზრდობაშივე გარდაიცვალა. იზაბელას პირველი შვილი, სახელად შარლი, დაიბადა 1386 წელს და იყო ვინუას დოფინი (აშკარა მემკვიდრე), თუმცა ახალშობილმა მხოლოდ სამი თვის განმავლობაში იცოცხლა. მისი მეორე შვილი ჯოანი დაიბადა 1388 წლის 14 ივნისს, მაგრამ გარდაიცვალა 1390 წელს. მისი მესამე შვილი, იზაბელა, დაიბადა 1389 წელს. იგი დაქორწინდა 1396 წელს ინგლისის მეფე რიჩარდ II- ზე ექვსი წლის ასაკში და გახდა ინგლისის დედოფალი. რიჩარდი გარდაიცვალა 1400 წელს და მათ აღარ შეეძინათ შვილები. რიჩარდის მემკვიდრეს ჰენრი IV- ს სურდა, რომ იზაბელა ცოლად გაჰყოლოდა მის ვაჟს, 14 წლის მომავალ მეფე ჰენრი V-ს, მაგრამ მან უარი თქვა. იგი კვლავ დაქორწინდა 1406 წელს, ამჯერად თავის ბიძაშვილ შარლთან, ორლეანის ჰერცოგთან, 17 წლის ასაკში. იგი მშობიარობისას გარდაიცვალა 19 წლის ასაკში. ==მეფობა== ===მენტალური ავადმყოფობა=== შარლ VI-ს ადრეული წარმატებები მარმოსეტებთან, რომლებიც მისი მრჩევლები იყვნენ, სწრაფად ჩაიშალა, რადგან მისი ასაკის შუა ოციან წლებში უკვე აღენიშნებოდა ნაადრევი ფსიქოზი. ფსიქიკური დაავადება შესაძლოა რამდენიმე თაობის შემდეგ გადაეცა დედამისის ჯოანა ბურბონის მხრიდან. მიუხედავად იმისა, რომ იგი ცნობილი იყო ჯერ კიდევ როგორც საყვარელი შარლი, მისი ზედმეტსახელი შეიცვალა შარლ შეშლილით (ან შლეგი, გიჟი). შარლის ჭკუიდან შეშლის პირველი ცნობილი ეპიზოდი მოხდა 1392 წელს, როდესაც მისი მეგობარი და მრჩეველი, ოლივიე დე კლისონი, მკვლელობის მცდელობის მსხვერპლი გახდა. მიუხედავად იმისა, რომ კლისონი გადარჩა, შარლს გადაწყვეტილი ჰქონდა, დაესაჯა სავარაუდო მკვლელი: პიერ დე კრეონი, რომელიც თავშესაფარში იმყოფებოდა ბრეტანში. ჟან V-ს, ბრეტანის ჰერცოგს, არ სურდა მისი გადაცემა, ამიტომ შარლმა მოამზადა სამხედრო ექსპედიცია. თანამედროვეებმა თქვეს, რომ შარლს უკვე ჰქონდა „ცხელება“, როდესაც წამოიწყო აღნიშნული კამპანია და გათიშულად საუბრობდა მის გამოსვლაში. შარლი ჯარით გაემგზავრა ბრეტანის საჰერცოგოში 1392 წლის 1 ივლისს. ჯარის წინსვლა ნელი იყო, რამაც მოუთმენელი მეფე გააცოფა. ბრძოლისას მეფემ მოკლა რაინდი და კიდევ რამდენიმე კაცი. ფსიქიკური ავადმყოფობის პერიოდები გაგრძელდა მეფის ცხოვრებაში. 1393 წლის ერთ დღეს მან ვერ გაიხსენა თავისი სახელი და არც ის ახსოვდა, რომ იგი იყო მეფე. როდესაც მისი ცოლი სტუმრად მოვიდა, მან მოსამსახურეებს ჰკითხა, თუ ვინ იყო იგი და უბრძანა, რომ ეზრუნათ მასზე და შეესრულებინათ, რასაც მოითხოვდა. 1395–96 წლების ეპიზოდის დროს ის ირწმუნებოდა, რომ ის წმინდა გიორგი იყო და მისი სამხრე სამოსელი იყო ლომის ტყავისა, რომელიც თავად განგმირა ხმლით. ამ დროის განმავლობაში ის ცნობდა თავისი ოჯახის ყველა მოხელეს, მაგრამ ვერ ცნობდა მისი ცოლსა და შვილებს. ზოგჯერ ის ველურივით დარბოდა თავისი პარიზის რეზიდენციის დერეფნებში და მის შიგნით მეფის სიგიჟის დასაფარად სადარბაზოებს კეტავდნენ. 1405 წელს მან ხუთი თვის განმავლობაში უარი თქვა დაბანაზე და ტანსაცმლის შეცვლაზე. მისი მოგვიანებითი ფსიქიკური ეპიზოდები დეტალურად არ არის აღწერილი. პაპმა პიუს II-მ, რომელიც დაიბადა შარლ VI- ის მეფობის დროს, მის კომენტარებში დაწერა, რომ იყო დრო, როდესაც შარლმა იფიქრა, რომ ის მინისგან იყო დამზადებული და, ამრიგად, სხვადასხვა გზით ცდილობდა დაეცვა საკუთარი თავი, რათა არ გატეხილიყო. მისი მოთხოვნით, ტანსაცმელი იყო შეკერილი რკინის წნელებისგან, რომ შარლი არ დამსხვრეულიყო სხვა პირთან კონტაქტისას. ეს მდგომარეობა ცნობილი გახდა, როგორც მინის ბოდვა. შარლ VI- ის მდივანმა, პიერ სალმონმა, ბევრი დრო გაატარა მეფესთან დისკუსიებში, ვიდრე ის იყო ფსიქიკურად ავად. მეფის ავადმყოფობის განკურნების მიზნით, მღელვარე პოლიტიკური ვითარების სტაბილიზაციისა და საკუთარი მომავლის უზრუნველსაყოფად, სალმონი ზედამხედველობას უწევდა სახელმძღვანელოების ორი განსხვავებული ვერსიის წარმოებას კარგი მეფობის აღსაწერად, რომელიც ცნობილია როგორც პიერ სალმონის დიალოგების სახელით. მაშინ როდესაც შარლ VI ბრეტანის ჰერცოგის წინააღმდეგ სალაშქროდ იყო და ჭკუიდან შეირყა, ძალაუფლება, ფაქტობრივად, მის ნათესავებს ჩაუვარდათ ხელში. საფრანგეთში დაიწყო შინაომი ფეოდალურ დაჯგუფებებს შორის. ერთ მათგანს სათავეში ედგნენ ბურგუნდიის ჰერცოგები. მეორეს — ორლეანის ჰერცოგები და არმანიაკის გრაფები. შარლ VI-ის მეფობის დროს მოხდა ხალხის დიდი აჯანყებები (მეუროების, კაბოშინების). ინგლისელებმა მიაღწიეს ტროას ხელშეკრულებას, რომლის მიხედვით საფრანგეთი ნაწილობრივ ინგლისის სამეფოდ გამოცხადდა, ხოლო ინგლისის მეფე ჰენრი V შარლ VI მეფობის დროს რეგენტად, ხოლო მისი სიკვდილის შემდეგ — მემკვიდრედ. მაგრამ ინგლისელებმა ვერ მოახერხეს ამ განზრახვის შესრულება, რადგან საფრანგეთის სამეფო ტახტზე ავიდა მისი შვილი შარლ VII. == ლიტერატურა == *Christine de Pizan dedicates a poem to Charles VI Prière pour le roi Charles in which she pleas for the health of her king. *Romantic French poet Gérard de Nerval wrote a poem dedicated to the king: „Rêverie de Charles VI“. *The novel The Notebooks of Malte Laurids Brigge by Rainer Maria Rilke describes the old age of Charles VI at length. *King Charles VI, and his madness, are mentioned at length in the historical novel In a Dark Wood Wandering (1949) by Hella S. Haasse. * The historical novel Blood Royal (aka ''The Queen's Lover'') by Vanora Bennett, about Charles VI's daughter Catherine of Valois, refers to the King, his reign, family and his madness at length. * Charles VI is a character in William Shakespeare's Henry V, as „King of France“. * The character Maqroll is reading a history of Charles in the novel „The Snow of the Admiral“ by Alvaro Mutis (1986). * King Charles VI appears in the Novel „Azincourt“ by Bernard Cornwell (2008). * King Charles VI appears in the movie „The King“ (2019). * King Charles VI appears in the movie „The Last Duel“ (2020). ==რესურსები ინტერნეტში== * * * ==სქოლიო== კატეგორია:საფრანგეთის მეფეები კატეგორია:დაბადებული 3 დეკემბერი კატეგორია:დაბადებული 1368 კატეგორია:გარდაცვლილი 21 ოქტომბერი კატეგორია:გარდაცვლილი 1422 კატეგორია:XIV საუკუნის ევროპის მონარქები კატეგორია:XV საუკუნის ევროპის მონარქები კატეგორია:საფრანგეთის დოფინები კატეგორია:სენ-დენის ბაზილიკაში დაკრძალულები კატეგორია:ვალუები", "url": "https://ka.wikipedia.org/wiki/შარლ_VI_შლეგი", "length": 8826}
{"id": "7500", "title": "შარლ VII (საფრანგეთი)", "text": "შარლ VII დე ვალუა () მეტსახელად ძლევამოსილი () (დ. 22 თებერვალი, 1403, პარიზი, საფრანგეთი — გ. 22 ივლისი, 1461, მეენ-სიურ-იევრი, საფრანგეთი) — საფრანგეთის მეფე 1422–1461 წლებში. მამის შარლ VI-ის სიკვდილის შემდეგ, მიუხედავად ტრუის ხელშეკრულებისა (1420 წელი), თავი საფრანგეთის მეფედ გამოაცხადა. ჟანა დ’არკის დახმარებით შარლ VII 1429 წელს რეიმსში მეფედ ეკურთხა და 1437 წელს პარიზში შევიდა. მან გაატარა მთელი რიგი რეფორმები მეფის ხელისუფლების გასამტკიცებლად.1439 წელს დააარსა მუდმივი არმია, დააწესა პირდაპირი გადასახადი — ტალია. 1435 წლიდან შეწყვიტა გენერალური შტატების რეგულარული მოწვევა. გამოსცა პრაგმატული სანქცია. ჩაახშო დიდებულთა აჯანყება — პრაგერია (1440 წელი). == ლიტერატურა == კატეგორია:საფრანგეთის მეფეები კატეგორია:XV საუკუნის ევროპის მონარქები კატეგორია:დაბადებული 22 თებერვალი კატეგორია:დაბადებული 1403 კატეგორია:გარდაცვლილი 22 ივლისი კატეგორია:გარდაცვლილი 1461 კატეგორია:ვალუები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/შარლ_VII_(საფრანგეთი)", "length": 931}
{"id": "7502", "title": "ლუი XI", "text": "ლუი XI (; დ. 3 ივლისი, 1423, ბურჟი, საფრანგეთი — გ. 30 აგვისტო, 1483, პლესი-ლე-ტური, საფრანგეთი) — საფრანგეთის მეფე 1461-1483 წლებში, ვალუას დინასტიისა. შარლ VII-ის ძე. გამეფებისთანავე დაიწყო ბრძოლა ფეოდალური არისტოკრატიის წინააღმდეგ. მისი პოლიტიკით უკმაყოფილო პრინცებმა - ბურგონის ჰერცოგის ვაჟმა შარლ გულადმა, მეფის ძმამ შარლ დე ბერიმ და ბრეტანის ჰერცოგმა - 1465 წელს შეადგინეს „საზოგადოებრივი კეთილდღეობის ლიგა“. მეფესა და ლიგას შორის გამართულ მონლერის ბრძოლას (1465 წ.) შედეგი არ გამოუღია. ლუი XI იძულებული გახდა დათმობაზე წასულიყო. ბრძოლა ფეოდალური დიდკაცობის წინააღმდეგ განსაკუთრებით გამწვავდა მას შემდეგ, რაც 1467 წელს ბურგონის ჰერცოგობა მიიღო შარლ გულადმა, რომელიც დამოუკიდებელი სახელმწიფოს შექმნაზე ოცნებობდა. 1477 წლის 5 იანვარს ნანსის ბრძოლაში შარლ გულადის დამარცხებისა და დაღუპვის შემდეგ დაიწყო „ბურგონული მემკვიდრეობისათვის“ ბრძოლა ლუი XI-სა და ავსტრიის მბრძანებელ მაქსიმილიან ჰაბსბურგს შორის (შარლ გულადის ასულისა და მემკვიდრის მარი ბურგონელის ქმარი). 1482 წელს არასის ზავით ლუი XI-მ დაპყრობილი ბურგონული მემკვიდრეობის მიწებიდან შეინარჩუნა ბურგონის საჰერცოგო და პიკარდია, შეიერთა ანჟუსა და მენის საგრაფოები და პროვანსი მარსელითურთ. ლუი XI-ის მმართველობაში არსებითად დასრულდა საფრანგეთის გაერთიანება და საფუძველი ჩაეყარა ფრანგულ აბსოლუტიზმს. ლუი XI-მ მოახდინა არმიის რეორგანიზაცია, ხელს უწყობდა ეკონომიკურ განვითარებას, შემოიღო საფოსტო სადგურების სისტემა. მფარველობდა უნივერსიტეტებს. დაიწყო წიგნის ბეჭდვა. ==ლიტერატურა== კატეგორია:საფრანგეთის მეფეები კატეგორია:დაბადებული 3 ივლისი კატეგორია:დაბადებული 1423 კატეგორია:გარდაცვლილი 30 აგვისტო კატეგორია:გარდაცვლილი 1483 კატეგორია:XV საუკუნის ევროპის მონარქები", "url": "https://ka.wikipedia.org/wiki/ლუი_XI", "length": 1618}
{"id": "7504", "title": "შარლ VIII (საფრანგეთი)", "text": "შარლ VIII დე ვალუა () მეტსახელად მაიმუნი ''(ფრანგ. l'Affable)'' (დ. 30 ივნისი, 1470, ამბუაზი, საფრანგეთი - გ. 7 აპრილი, 1498, ამბუაზი, საფრანგეთი) — ვალუას დინასტიის წარმომადგენელი. საფრანგეთის მეფე 1483-1498 წლებში. საფრანგეთის მეფე ლუი XI-ისა და მისი მეორე ცოლის, დედოფალ შარლოტა სავოიელის ვაჟი. მისი მცირეწლოვანების გამო 1483-1491 წლებში საფრანგეთს მისი და, რეგენტი ანა ვალუა მართავდა. ანას მმართველობისას ფრანგმა დიდგვაროვნებმა სცადეს ცენტრალური ხელისუფლების დამხობა და ქვეყნის დანაწილება, რაც ცნობილია როგორც შეშლილი ომი (1485-1488), თუმცა ანამ ისინი დაამარცხა და დააპატიმრა. 1491 წელს შარლი დაქორწინდა საღვთო რომის იმპერატორ მაქსიმილიან I-ის ცოლ ანა ბრეტონელზე. მასზე ქორწინების გამო შარლს მაქსიმილიანისთვის ვრცელი ტერიტორიების დათმობა მოუხდა. ამ ქორწინების წყალობით ბრეტანი საფრანგეთს შეუერთდა. როგორც ნეაპოლის მეფე რენე I-ის შვილიშვილი აცხადებდა პრეტენზიას ნეაპოლის მეფობაზე, რასაც 1494 წელს მოჰყვა იტალიური ომების დაწყება, რომელიც 1559 წლამდე გაგრძელდა. შარლმა დროებით შეძლო ნეაპოლის ტახტზე ასვლა თუმცა მალევე გამოაძევეს იტალიიდან. მისი უმემკვიდრეოდ გარდაცვალების შემდეგ, 1498 წელს შეწყდა ვალუას დინასტიის ძირითადი შტო და ლუი XII-ის სახით გამეფდნენ ვალუა-ორლეანები. == ბიოგრაფია == === ადრეული წლები === შარლი დაიბადა 1470 წლის 30 ივნისს შატო დე ამბუაზში. იგი იყო საფრანგეთის მეფე ლუი XI-ისა და მისი მეორე ცოლის, დედოფალ შარლოტა სავოიელის ნაბოლარა შვილი და ერთად-ერთი ვაჟი. მისი ნათლიები იყვნენ მამიდამისი, ბურბონის ჰერცოგინია ჟანა დე ვალუა, ბურბონის ჰერცოგი შარლ II და ინგლისის მეფე ჰენრი VI-ის ვაჟი, თინეიჯერი ლორდი ედუარდ უესტმინსტერელი. 1483 წლის 30 აგვისტოს 13 წლის შარლი საფრანგეთის მეფე გახდა. შარლის მცირეწლოვანებიდან გამომდინარე ქვეყანა რეგენტს უნდა ემართა, რომელიც ლუი XI-ის ანდერძის მიხედვით შარლის უფროსი და, ბურბონის ჰერცოგინია ანა ვალუა გახდა თავის ქმარ პეტერ II-თან ერთად. ანა მისი რეგენტი 1491 წლამდე იყო. === ქორწინება === 1483 წლის 22 ივლისს შარლი დაინიშნა საღვთო რომის იმპერატორ მაქსიმილიან I-სა და მისი ცოლის, მარია ბურგუნდიელის ასულ მარგარეტ ავსტრიელზე. ნიშნობა შედგა 1482 წელს დადებული ხელშეკრულების საფუძველზე, რომლის მიხედვითაც წყდებოდა ფრანკო-გერმანული დავა ქვემო ქვეყნებზე. მარგარეტს სხვა მრავალთან ერთად მზითვში ატანდნენ ფრანშ-კომტეს, არტუასა და ფლანდრიას. მარცხნივ|მინი|ანა ბრეტონელი სამეფო ტახტზე თავის ფრეილინებთან ერთად 1488 წელს ბრეტანის ჰერცოგი ფრანსუა II ცხენიდან გადმოვარდნის შედეგად გარდაიცვალა. ფრანსუას ერთად-ერთი მემკვიდრე მისი ქალიშვილი, 11 წლის ანა ბრეტონელი იყო. ანას ეშინოდა, რომ ფრანგები ბრეტანის დამოუკიდებლობას საფრთხეს შეუქმნიდნენ და ამიტომ 1490 წელს იგი ცოლად გაჰყვა დაქვრივებულ მაქსიმილიან I-ს, რითაც იგი შარლის საცოლის, მარგარეტ ავსტრიელის დედინაცვალი გახდა. ფრანგები მიხვდნენ, რომ ჰაბსბურგებთან კავშირით ბრეტანი დამოუკიდებლობას შეინარჩუნებდა, რაც მათ ფრანგებს აღიზიანებდათ. 1491 წელს შარლ VIII ბრეტანში შეიჭრა და დაიპყრო ის. შარლმა ალყა შემოარტყა ანას რეზიდენციას და ცოლად გაყოლა სთხოვა რაზეც მან თავიდან უარი თქვა, თუმცა მალე ანა დანებდა და დასთანხმდა შარლზე ქორწინებას. წასვლისას ანამ დემონსტრაციულად თან წაიღო ორი საწოლი, რაც იმის მანიშნებელი იყო, რომ იგი შარლზე ძალით თხოვდებოდა და მასთან დაწოლას არ აპირებდა. შარლ VIII და ანა ბრეტონელი 1491 წლის დეკემბერში დაქორწინდნენ. ანა უკმაყოფილო იყო ამ ქორწინებით, თუმცა სხვა გზა არ ჰქონდა. იგი ვერ იტანდა შარლს, რის გამოც დედოფალი ამბუაზში გადასახლდა ქმრისგან მოშორებით. შარლის საცოლე, პრინცესა მარგარეტი, რომელიც ძალიან შეურაცყოფილი დარჩა სამშობლოში დაბრუნდა. შარლის ამგვარმა საქციელმა მაქსიმილიან I განარისხა. შარლი მაქსიმილიანის ცოლზე დაქორწინდა, მისი ქალიშვილი რომელზეც დანიშნული იყო უკან გაუგზავნა. ამის საპასუხოდ მაქსიმილიანმა მოკავშირეები შემოიკრიბა და საფრანგეთში შეჭრას აპირებდა. მალევე საფრანგეთის წინააღმდეგ შეიქმნა კოალიცია, რომელშიც გაერთიანდნენ : ინგლისი, ავსტრია, საღვთო რომის იმპერია, კასტილია და არაგონი. თუმცა ამას ომი არ მოჰყოლია და შარლმა მეტოქეები სხვადასხვა გზებით დააშოშმინათ. ანას ყოფილ მეუღლეს, რომელიც ორ მხრივად იყო განრისხებული დაუთმო ფრანშ-კონტე, აროლე და არტუა, კასტილიისა და არაგონის მეფე ფერდინანდ II-ს დაუთმო რუსოლინი, ხოლო ინგლისის მეფე ჰენრი VII-ს დიდძალი ოქრო გაუგზავნა. === იტალიური ომები === მინი|შარლ VIII 1489 წელს რომის პაპმა ინოკენტი VIII-მ შარლს შესთავაზა ნეაპოლის ტახტიდან ჩამოეგდო მეფე ფერდინანდ I და თავად გამეფებულიყო. შარლს ყოველთვის ჰქონდა ნეაპოლზე პრეტენზია, ვინაიდან ბებიამისი, საფრანგეთის დედოფალი მარია ანჟუელი იყო ნეაპოლის მეფის უფროსი ასული, რაც მას ნეაპოლზე უფლებებს ანიჭებდა. თუმცა პაპის ამ შეთავაზებას არანაირი ოფიციალური განაცხადი ან ომი არ მოჰყოლია. 1492 წელს რომის პაპი ხდება ალექსანდრე VI, რომელმაც ჩრდილო იტალიაში მდებარე რამდენიმე სამეფო-სამთავროს თავისი ვაჟისთვის ჩუქება მოისურვა, რის გამოც იტალიელმა დიდგვაროვნებმა დახმარებისთვის საფრანგეთის მეფეს მიმართეს. გარდა ამისა ისინი პაპს სახალხო გარყვნილებაში სდებდნენ ბრალს (რადგან მას საყვარლები ჰყავდა). 1493 წელს შარლ VIII-ს უკვე ოფიციალურად სთხოვეს პაპის ტახტიდან ჩამოგდება. ამას დაემატა ისიც, რომ 1494 წლის 25 იანვარს მოულოდნელად გარდაიცვალა ნეაპოლის მეფე ფერდინანდ I. ტახტზე ავიდა ფერდინანდის ვაჟი ალფონსო II, რომელმაც ძლევამოსილ მილანის საჰერცოგოს სერიოზული საფრთხე შეუქმნა. მილანელებმა დახმარებისთვის შარლს მიმართეს და ნეაპოლის ტახტისთვის ბრძოლისას დახმარება აღუთქვეს. ყოველივე ზემოთ ხსენებულმა მიზეზმა მიგვიყვანა იქამდე, რომ 1494 წელს შარლი დიდი არმიით იტალიაში შეიჭრა, რითაც დაიწყო 65-წლიანი იტალიური ომები. 1494 წლის სექტემბერში 25 000-იანი არმიით, რომელშიც 8 000 დაქირავებული შვეიცარიელი შედიოდა, შარლი იტალიაში შეიჭრა. შარლი თავისი არმიითურთ 1494 წლის 21 ოქტომბერს პავიაში, ხოლო 8 ნოემბერს პიზაში ჩავიდა. გზად იტალიელები წინააღმდეგობას არ უწევდნენ და საშუალებას აძლევდნენ, რომ ფრანგები სამხრეთისკენ თავისუფლად წასულიყვნენ. ფრანგულმა არმიამ გაიარა ფლორენციაც და 1495 წლის 22 თებერვალს უკვე ნეაპოლის სამეფოში იყო. თავიანთი ტირანი და უსასტიკესი მმართველით გატანჯულ ნეაპოლელებს ფრანგების ჩასვლა გაუხარდათ კიდეც და მათ ზეიმით დახვდნენ როგორც განმანთავისუფლებლებს. ქალაქის მოსახლეობამ შარლს ნეაპოლის გასაღები გადასცა. შარლი უბრძოლველად შევიდა ნეაპოლში, ტახტიდან ჩამოაგდო ალფონსო II და მეფედ თავად ეკურთხა. შარლმა ამის აღსანიშნავად ორთვიანი ზეიმი გამართა, რაც ორგიაში გადაიზარდა. სწორედ ამ ორგიას უკავშირდება საშინელი დაავადების სიფილისის ევროპაში გავრცელება. მარცხნივ|მინი|შარლ VIII-ის გერბი ფლორენციის რესპუბლიკაში ამ დროს დამხობილი იყო მედიჩების მმართველობა და მას საეკლესიო მოძღვარი სავანაროლა მართავდა, რომელსაც სძაგდა სიმდიდრე და ფლორენციას მისგან \"წმენდდა\". სავანაროლას ღრმად სწამდა, რომ შარლი ღვთის იარაღი იყო, რომელსაც შეეძლო ფლორენციისა და მთელი იტალიის ამგვარი დამღუპველი ფუფუნებისგან განთავისუფლება. იგი გმობდა პაპს, რაც უკვე ძალიან აშინებდა ალექსანდრე VI-ს, რადგან სავანაროლას ძალიან ბევრი მიმდევარი გამოუჩნდა. პაპს ეშინოდა, რომ შარლი სავანაროლას დაუჭერდა მხარს და ჩრდილოეთში მის სამფლობელოებს მიისაკუთრებდა. მოგვიანებით პაპმა სავანაროლა ერეტიკოსად შერაცხა და კოცონზე ცოცხლად დაწვა, რის შემდეგაც ფლორენციაში კვლავ მედიჩების მმართველობა აღდგა. იტალიაში ფრანგების ძალაუფლების ასეთმა სწრაფმა ზრდამ ბევრი იტალიელი დიდგვაროვანი შეაშფოთა, მათ შორის თავად შარლის მოკავშირეც, მილანის ჰერცოგი ლუდოვიკო სფორცა. იტალიელებმა სასწრაფოდ ჩამოაყალიბეს ანტი-ფრანგული კოალიცია, რომელშიც გაერთიანდნენ ვენეციის რესპუბლიკა, რომის პაპი, მილანის საჰერცოგო, მანტუის საჰერცოგო და საღვთო რომის იმპერია. 1495 წლის ივლისში ფორნოვოს ბრძოლაში კოალიციის ძალებმა ფრანგები დაამარცხა. ფრანგებს სამშობლოში დასაბრუნებლად დიდი გზის გავლა სჭირდებოდათ, რომლებიც მთლიანად მათ მტრებს ეკუთვნოდა. ამის შემდეგ შარლი კიდევ რამდენჯერმე დამარცხდა. იმავდროულად სიტუაცია უმართავი გახდა ნეაპოლშიც. 1495 წლის 6-7 ივლისს ესპანელები შეიჭრნენ ნეაპოლში, ჩამოაგდეს შარლი და მეფედ ფერდინანდ II არაგონელი დასვეს. ამრიგად შარლმა 1495 წელს დაკარგა ყველაფერი რაც 1494 წელს დაიპყრო. მან ძლივს შეძლო საფრანგეთში დაბრუნება. მომდევნო რამდენიმე წლის განმავლობაში შარლ VIII ცდილობდა ჯარების შეგროვებას და იტალიის დაპყრობას, თუმცა 1494-5 წლებში მოწყობილი ლაშქრობისთვის აღებული ვალების გამო ახალი ლაშქრობა ვეღარ გამოვიდა. მას სხვა პოლიტიკური წარმატებისთვის აღარ მიუღწევია. === გარდაცვალება === იტალიიდან დაბრუნებიდან ორნახევარი წლის შემდეგ, 1498 წელს შარლ VIII გარდაიცვალა. იგი ამბუაზში იყო და ძალიან დაბალ კარში შედიოდა, რის დროსაც თავი კარს ძალიან მიარტყა და ტვინის შერყევა მიიღო და კომაში ჩავარდა, სულ 9 საათში კი გარდაიცვალა. == მემკვიდრეობა == ვინაიდან შარლს მემკვიდრე არ ჰყავდა, საფრანგეთის მეფე მისი ბიძაშვილი და ამავდროულად მისი სიძე ლუი XII გახდა. სულ მალე ლუი გასცილდა შარლის დას, დედოფალ ჟანა დე ვალუას და ბრეტანის შემომტკიცების მიზნით ცოლად შარლის ქვრივი ანა ბრეტონელი შეირთო. შარლი ვალუას დინასტიის ძირითადი შტოს ბოლო მეფეა, მის შემდეგ გამეფდნენ ვალუა-ორლეანები (ლუი XII), ხოლო ამის შემდგომ ვალუა-ანჟულემები (ფრანსუა I, ანრი II, ფრანსუა II, შარლ IX და ანრი III), რის შემდეგაც ვალუას დინასტია საბოლოოდ შეწყდა და ისინი ბურბონებმა ჩაანაცვლეს. == შვილები == # შარლ ორლანდო (დ. 11 ოქტომბერი 1492 - გ. 16 დეკემბერი 1495), საფრანგეთის დოფინი, გარდაიცვალა 3 წლის; # ფრანსუა (აგვისტო 1493), გარდაიცვალა დაბადებიდან რამდენიმე საათში; # მკვდარშობილი გოგონა, დაიბადა 1494 წლის მარტში ლიონში; # მკვდარშობილი გოგონა, დაიბადა 1495 წლის მარტში; # შარლი (დ. 8 სექტემბერი 1496 - გ. 2 ოქტომბერი 1496), გარდაიცვალა რამდენიმე კვირის; # ფრანსუა (ივლისი 1497), დაბადებიდან 7 საათში გარდაიცვალა; # ანა ( 20 მარტი 1498), დაბადებიდან ერთ დღეში გარდაიცვალა; == იხილეთ აგრეთვე == * იტალიური ომები; * ფრანკო-ბრეტონული ომი; * ანა ბრეტონელი; * ლუი XII; * ვალუას დინასტია; * ანა ვალუა; == ლიტერატურა == * Paul Murray Kendall, Louis XI: The Universal Spider (New York: W. W. Norton & Company, 1971), p. 373-374. * Stella Fletcher, The Longman Companion to Renaissance Europe, 1390-1530, (Routledge, 1999), 76. * Desormeaux, Joseph-Louis Ripault (1776). Histoire de la maison de Bourbon, Tome II. Paris: Imprimerie royale. p. 249. Retrieved 24 November 2013. * Joni M. Hand, Women, Manuscripts and Identity in Northern Europe, 1350-1550, (Ashgate Publishing, 2013), 24. * \"Histoire et Événements\" (in French). p. Le Mont Aiguille - Supereminet invius. Retrieved 31 December 2012. * \"L'ascension historique de 1492\" [The historic ascent of 1492] (in French). Mont-Aiguille.com. 2009-01-12. Archived from the original on 2009-06-16. Retrieved 3 January 2013. * Michael Mallet and Christine Shaw, The Italian Wars: 1494-1559 (Harlow, England: Pearson Education, Limited, 2012) p. 32. * Michael Mallett and Christine Shaw, The Italian Wars: 1494-1559, (Harlow, England: Pearson Education, Limited, 2012) p.13. * Robert S. Hoyt and Stanley Chodorow, Europe in the Middle Ages (New York: Harcourt, Brace, Jovanovich, Inc., 1976) pp. 618-619. * Robert S. Hoyt and Stanley Chodorow, Europe in the Middle Ages, p. 619. * Michael Mallett and Christine Shaw, The Italian wars: 1494-1559, p. 14. * Robert S. Hoyt and Stanely Chodorow, Europe in the Middle Ages, p. 619. * Robert S. Hoyt, Europe in the Middle Ages, p. 619. * Michael Mallett and Christine Shaw, The Italian Wars: 1494-1559, pp. 20-21. * R. Ritchie, Historical Atlas of the Renaissance, 64. * Michael Mallett and Christine Shaw, The Italian Wars: 1494-1559, p. 11, 31-32-33. * Heiner Gillmeister, Tennis: A Cultural History (London: Leicester University Press, 1998) p. 21. * Frederic J. Baumgartner, Louis XII (New York: St. Martin Press, 1996) p. 79. კატეგორია:დაბადებული 30 ივნისი კატეგორია:დაბადებული 1470 კატეგორია:გარდაცვლილი 7 აპრილი კატეგორია:გარდაცვლილი 1498 კატეგორია:საფრანგეთის მეფეები კატეგორია:XV საუკუნის ევროპის მონარქები კატეგორია:ვალუები კატეგორია:ნეაპოლის მეფეები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/შარლ_VIII_(საფრანგეთი)", "length": 11324}
{"id": "7506", "title": "ლუი XII", "text": "ლუი XII დე ვალუა (; დ. 27 ივნისი, 1462, ბლუა, საფრანგეთი — გ. 1 იანვარი, 1515, პარიზი, საფრანგეთი) — საფრანგეთის მეფე 1498-1515 წლებში. ვალუას დინასტიის ორლეანელთა შტოს წარმომადგენელი. შარლ V-ის შთამომავალი. შარლ VIII-ის მცირეწლოვნობის დროს იგი ფეოდალური ოპოზიციის რიგებში იყო. 1488 წელს მეფის ჯართან აჯანყებულთა დამარცხების შემდეგ 3 წელი ტყვეობაში გაატარა. ახალგაზრდა შარლ VIII მეფის მიერ განთავისუფლებული გაჰყვა მას პირველ იტალიურ ლაშქრობაში (1494-1495 წწ.) შარლ VIII-ის სიკვდილის შემდეგ გამეფდა. პაპის ნებართვით გაეყარა პირველ ცოლს, ლუი XI-ის ასულს ჟანას და შეირთო, შარლ VIII-ის ქვრივი ანა ბრეტონელი, რითაც განაგრძო საფრანგეთ-ბრეტანის პირადი უნია და შემოუმტკიცა ეს მხარე საფრანგეთს. მისმა რეფორმებმა სამეფოს ერთხანს სიმშვიდე და ეკონომიკური კეთილდღეობა მოუტანა. 1499 წელს განაახლა იტალიური ომები (1494-1559 წწ.). == ადრეული ცხოვრება == ლუი დაიბადა 1462 წლის 27 ივნისს, ბლუას სასახლეში. იგი იყო ორლეანის ჰერცოგის, შარლ დე ვალუასა და მისი მეუღლის, მარია კლეველის ვაჟი. საფრანგეთის მეფე ლუი XI ვალუა, რომელიც ტახტზე 1465 წელს ავიდა, ცდილობდა ხელი შეეშალა მისი ბიძაშვილებისთვის, ბურგუნდიელი და ორლეანელი წარმოშობის ვალუებისთვის, რომლებიც საფრანგეთის მეფობაზე აცხადებდნენ პრეტენზიას. მეფე ლუი XI 1483 წლის 30 აგვისტოს გარდაიცვალა. ტახტზე კი ავიდა მისი 13 წლის ვაჟი, შარლ VIII ვალუა. შარლის მცირეწლოვანებიდან გამომდინარე ქვეყანა რეგენტს უნდა ემართა, რეგენტი კი გახდა შარლის უფროსი და, ბურბონის ჰერცოგინია და ასევე ლუი XI-ის ქალიშვილი, ანა დე ვალუა. 1483 წლის 24 ოქტომბერს ანამ საფრანგეთის სამეფოს გენერალური შტატები მოიწვია, რომელშიც ლუიც შედიოდა. 1484 წლის იანვარში გენერალური შტატები კვლავ მოიწვიეს, თუმცა ამჟამად საფრანგეთში არსებული სამივე წოდება იქნა მოწვეული და თავიანთი წოდების შესაბამისად დასხეს. პირველი წოდება იყო სასულიერო, ანუ კათოლიკე კარდინალები, მეორე წოდება იყო ფრანგული არისტოკრატია, ანუ ჰერცოგები და გრაფები, ხოლო მესამე წოდებაში ვაჭრები შედიოდნენ. ლუი როგორც უკვე ორლეანის ჰერცოგი და მომავალი მეფე მეორე წოდებაში მოხვდა. თითოეულ მათგანს კი რეგენტისათვის თავისი შემოსავალ-გასავალი უნდა გაეცნო და ამის შემდეგ კუთვნილი გადასახადებიც უნდა გადაეხადათ. ცხადია ეს არავის მოეწონა და პროტესტიც გამოთქვეს, თუმცა მას შემდეგ რაც ანამ მეფის ბრძანებულება გააცნო დამშვიდდნენ. გადასახადები შეეხოთ სასულიერო წოდებასაც, ამის შემდგომ ისინი არა რომის პაპს, არამედ საფრანგეთს უხდიდნენ ფულს. 1484 წლის შემდეგ გადასახადები გაეზარდა მეორე წოდებასაც, ასევე გამოვიდა ბრძანებულება, რომ გადასახადები სამხედრო მოსამსახურეებსაც უნდა გადაეხადათ. ამის სანაცვლოდ გადასახადები შეუმცირდათ მესამე წოდებას, ანუ ვაჭრებსა და გლეხებს. გენერალური შტატები მოწვეული იყო ქალაქ ტურში. 1484 წლის 7 მარტს კი მეფემ განაცხადა, რომ ჯანმრთელობის გაუარესების გამო ტურს ტოვებდა. ხუთი დღის შემდეგ მეფეს მინისტრებმა აცნობეს, რომ არისტოკრატიის დიდი ნაწილი უარს ამბობდა გადასახადებზე. შარლმა და მისმა დამ ამის აღსაკვეთად უამრავი რეფორმა გაატარეს, თუმცა უშედეგოდ. 1485 წელს ლუიმ ომი გამოუცხადა მეფის რეგენტს, ანა დე ვალუას. დაიწყო ეგრეთ წოდებულ შეშლილი ომი (1485-1488), რომლის დროსაც ლუი ცდილობდა შარლი და მისი და ხელისუფლებიდან ჩამოეგდო და მეფე თავად გამხდარიყო. ლუიმ ალიანსი შეკრა ბრეტანის ჰერცოგ ფრანცისკ II-თან, თუმცა 1488 წლის 22 ივნისს სამეფო არმიამ, ანას მეთაურობით დაამარცა ლუი და ფრანცისკი. ბრეტანის ჰერცოგი ბრძოლაში მოკლეს, ხოლო ლუი ტყვედ აიყვანეს და საპყრობილეში ჩასვეს. სამ წლიანი ტყვეობის შემდეგ, ლუი შეიწყალეს და გაანთავისუფლეს, რის შემდეგაც იგი შარლ VIII-ს იტალიაშიც გაჰყვა საომრად. 1498 წლის 7 აპრილს მეფე შარლ VIII უმემკვიდრეოდ გარდაიცვალა. სალის კანონის თანახმად კი ტახტზე მისი ყველაზე ახლო ნათესავი უნდა ასულიყო, ასეთი კი ლუი აღმოჩნდა, ვინაიდან იგი შარლს ბიძაშვილადაც ერგებოდა და სიძედაც, რადგან ლუის მისი უმცროსი და, ჟანა ჰყავდა ცოლად. ამრიგად 1498 წელს ლუი XII საფრანგეთის მეფე გახდა. == მეფობა == === მმართველობა საფრანგეთში === მიუხედავად იმისა, რომ ლუი XII ხელისუფლებაში მოულოდნელად მოვიდა, მთელი ძალღონით ცდილობდა ქვეყანაში მდგომარეობის გაუმჯობესებას. იგი მუშაობდა საფრანგეთის სამართლებრივ სისტემაზე, გადასახადების შემცირებაზე და მთავრობის დახვეწაზე, ისევე როგორც მისი კოლეგა, ინგლისის მეფე ჰენრი VII. გადასახადების შემცირების შემდეგ ლუიმ ხარჯები მკვეთრად შეამცირა, რათა ხაზინა სტაბილურად ყოფილიყო. რაც შეეხება რელიგიურ პოლიტიკას, ლუი XII-მ ხელახლა შემოიღო პრაგმატული სანქცია, რომელმაც საფრანგეთის რომის კათოლიკური ეკლესია შექმნა, რომელსაც მეფის ან სხვა ფრანგი ოფიციალური პირების დანიშვნის უფლება ჰქონდა. ლუი ასევე გამოცდილი იყო არისტოკრატიის მართვაში, მათ შორის ბურბონების ძლიერი საგვარეულოს მართვაში, რაც საფრანგეთში მშვიდობისა და სტაბილურობის გარანტია იყო. 1499 და 1510 წლებში მან გამოსცა ბრძანებულებები, რომელთა მიხედვითაც საფრანგეთის უზენაეს სასამართლოში კორუფცია აღიკვეთა. ასევე გაამკაცრა საბაჟო გადასახადებზე არსებული კანონი, მაგალითად, საბაჟოზე ფული უნდა აეკრიბა მეფის მიერ დანიშნულ პიროვნებას, რომელსაც აკრეფილი თანხა არაუმეტეს რვა დღეში უნდა გადაეგზავნა სამეფო ხაზინაში. ამის დამრღვევი ისჯებოდა ფულადი ჯარიმითა და სამსახურის დაკარგვით. === მილანის დაპყრობა === 1494 წელს მეფე შარლ VIII-ის მეთაურობით ფრანგები იტალიაში შეიჭრნენ და დაიპყრეს მილანის საჰერცოგო. ამ დროისათვის მილანი ევროპის ერთ-ერთი ყველაზე წარმატებული სახელმწიფო იყო. შარლის ლაშქრობიდან მალევე მილანმა სუვერენიტეტი აღიდგინა. მილანის საჰერცოგო გამოეყო საფრანგეთს და მისი ჰერცოგი ლუდოვიკო სფორცა გახდა. ფრანგები ამ ყველაფერზე რეაგირებას ითხოვდნენ. მალე ლუი იტალიაში შეიჭრა, რასაც მოჰყვა \"იტალიური ომების'' განახლება. 1495 წელს ლუდოვიკო სფორცამ უარი თქვა ფრანგებთან ომზე და შველა ვენეციის რესპუბლიკას სთხოვა. მალე იტალიურმა სახელმწიფოებმა შექმნეს ანტიფრანგული კოალიცია, ეგრეთ წოდებული \"წმინდა ლიგა\". ლუი XII კი მილანის ჰერცოგობაზე პრეტენზიას აცხადებდა, ვინაიდან მისი ბებია, ორლეანის ჰერცოგინია ვალენტინა ვისკონტი, მილანის ჰერცოგ ჯან გალეაცო ვისკონტის ქალიშვილი იყო და ლუის, როგორც მის შთამომავალს ტახტზე უფლებები ჰქონდა. 1499 წელს ლუი XII-ს მილანში შეჭრა და მისი დაპყრობა მოუნდა. თუმცა ომის დაწყებამდე საჭირო იყო საერთაშორისო საფრთხეების მოგვარება, რომლებიც მას ომის დაწყების შემთხვევაში შეექმნდებოდა. 1498 წელს მან ხელი მოაწერა სამშვიდობო ხელშეკრულებას საღვთო რომის იმპერატორ მაქსიმილიან I-თან. მას შემდეგ რაც მაქსიმილიანთან ყველაფერი მოაგვარა, ლუის სურდა ურთიერთობები დაელაგებინა ინგლისის მეფე ჰენრი VII-თან. თუმცა ამ დროს ჰენრი ემზადებოდა თავისი უფროსი ვაჟის, უელსის პრინცის ართურ ტიუდორისა და ესპანეთის პრინცესა კატალინა არაგონელის ქორწინებისათვის. ამრიგად ესპანეთი ინგლისის მოკავშირე ხდებოდა. ლუის ისიც ახსოვდა, რომ ესპანეთი ვენეციის მიერ შექმნილ ანტიფრანგულ კოალიციაში შედიოდა. ამრიგად, ესპანეთთან ურთიერთობების დალაგების მიზნით, ლუი XII-მ მიმართა ესპანეთის მეფე ფერდინანდ II არაგონელსა და მის მეუღლეს, დედოფალ ისაბელ I კასტილიელს. ფერდინანდი იმდენად მტრულად იყო განწყობილი ფრანგების მიმართ, რომ ვენეცია თავად აამხედრა მის წინააღმდეგ და ამ კოალიციის შექმნისკენ უბიძგა. საბოლოოდ, 1498 წლის აგვისტოში ლუი XII-მ შეძლო და ესპანეთთან ხელშეკრულების დადება შეძლო. რომლის მიხედვითაც საფრანგეთი და ესპანეთი მოკავშირეებად ცხადდებოდნენ. ამის შემდეგ ლუიმ ალიანსის გაფორმება შოტლანდიასთან მოისურვა. სინამდვილეში ლუის ძველი ფრანკო-შოტლანდიური ალიანსის განახლება სურდა. 1499 წლის დასაწყისში ფრანკო-შოტლანდიური ალიანსი კვლავ განახლდა. ამის გამო ინგლისელებმა ყურადღება ჩრდილოეთით, შოტლანიისკენ გაამახვილეს და არა კონტინენტური ევროპისკენ. ამ ყველაფრის შემდეგ, ლუიმ გადაწყვიტა შვეიცარიის კონფედერაცია და სავოიის საჰერცოგო თავის გავლენის ქვეშ მოექცია. 1499 წლის მარტში ლუიმ შვეიცარიელებთან ხელი მოაწერა ხელშეკრულებას რის მიხედვითაც, შვეიცარია საფრანგეთის მოკავშირე და ვასალი ხდებოდა, ასევე შვეიცარიაში უნდა ჩამდგარიყო ფრანგული არმია და ის საღვთო რომის იმპერატორ მაქსიმილიან I-ის აგრესიისაგან. 1499 წლის მაისში კი ლუიმ შეთანხმება დადო სავოიის საჰერცოგოსთან. ამ შეთანხმების მიხედვით, სავოიაში უნდა მდგარიყო ფრანგული არმია, ასევე სავოიას ხელი არ უნდა შეეშალა და ფრანგები მილანისაკენ თავისუფლად გაეშვა, სანაცვლოდ კი ლუი მას ესპანელებისგან დაცვას ჰპირდებოდა. ამ ყველაფრის შემდეგ ლუი XII მზად იყო იტალიაში შესაჭრელად. მინი|ლუი XII ტოვებს [[ალესანდრიის პროვინცია|ალესანდრიას და მიდის მილანის დასაპყრობად]] 1499 წელს ფრანგულმა არმიამ გაიარა სავოიის საჰერცოგო და 10 აგვისტოს მილანის საჰერცოგოში შეიჭრა. ფრანგულ არმიას სარდლობდა მილანში დაბადებული და გაზრდილი სამხედრო, ჯან ჯაკომო ტრივულციო, რომელიც საფრანგეთის სამსახურში ჯერ კიდევ ლუი XI-ის დროს ჩადგა. საფრანგეთის არმია, მარშალ ტრივულციოს მეთაურობით შეადგენდა 27 000 ჯარისკაცს, რომელთაგან 5 000 დაქირავებული შვეიცარიელი იყო. ფრანგებმა ალყა შემოარტყეს როკა დი არაცოს ციხე-ქალაქს, რომელიც ხუთ საათიანი შტურმის შემდეგ დაეცა. გალავნის დანგრევის შემდეგ ფრანგებმა მიწასთან გაასწორეს ქალაქი, მოსახლეობა კი ამოხოცეს. ფრანგებმა იგივე გაიმეორეს ქალაქ ანონშიც. ტრივულციოს მეთაურობით ფრანგებმა ალყა ქალაქ ალესანდროს შემოარტყეს. 1499 წლის 25 აგვისტოს ქალაქი ალყაში მოაქციეს, 29 აგვისტოს კი ქალაქი დანებდა, კარიბჭე გაიღო და გამთენიისას ქალაქის გუბერნატორი ჩაბარდათ. მარშალ ტრივულციოსათვის ცნობილი გახდა, რომ ვენეციელების არმია მილანში აღმოსავლეთიდან შემოდიოდა მილანელების დასახმარებლად. შესაბამისაც ტრივულციომ ფრანგული არმია მილანის უკანასკნელ გამაგრებულ ქალაქს, პავიას შეუსია. როდესაც საფრანგეთის ჯარები პავიას მიუახლოვდნენ, მილანის ჰერცოგი ლუდოვიკო სფორცა მიხვდა, რომ ფრანგების წინააღმდეგ ბრძოლას აზრი არ ჰქონდა. ამიტომაც სფორცა და მისი მხლებლები ჩრდილოეთში, საღვთო რომის იმპერიაში გაიქცნენ. 1499 წლის 17 სექტემბერს ფრანგებმა მილანი აიღეს. ლუი XII-მ მარშალი ტრივულციო წარმატებული სარდლობისთვის დააჯილდოვა და მილანის გუბერნატორად დანიშნა. ლუიმ მილანის მოსახლეობაში პოპულარობის მოპოვების მიზნით გადასახადები ერთი მესამედით შეამცირა. ამავდროულად, ლუდოვიკო სფორცამ შვეიცარიაში ჯარი შეკრიბა და მილანში დაბრუნდა. 1500 წლის იანვრის შუა რიცხვებში სფორცამ საჰერცოგოს საზღვრები გადაკვეთა და მილანისკენ გაემართა. 1500 წლის 1 თებერვალს მარშალ ტრივულციომ გადაწყვიტა, რომ ქალაქის დაცვა სათანადოდ არ შეეძლო და ქალაქის დასავლეთით მდგარ ციხესიმაგრეში გადაბარგდა. 1500 წლის 5 თებერვალს სფორცა ქალაქში შევიდა და თავის მხიარულ გულშემატკივრებს მიესალმა. ლუი XII-მ დაუყოვნებლივ შეკრიბა ჯარები და მილანის საჰერცოგოში შეიჭრა. ტრივულციომ მეფეს მომზადებული არმია დაახვედრა, საბოლოოდ ფრანგების არმიამ 30 000 კაცს გადააჭარბა. ფრანგული არმიის ძირითად ნაწილს კი დაქირავებული შვეიცარიელები შეადგენდნენ. აღმოჩნდა, რომ ლუდოვიკოსაც დაქირავებული შვეიცარიელები ჰყავდა. საბოლოოდ შვეიცარიის მთავრობამ მათ ერთმანეთთან ბრძოლა აუკრძალა და შვეიცარიელები უკან გაბრუნდნენ. ამან საშინელი გავლენა იქონია სფორცას არმიაზე, რომლის ძირითად ნაწილსაც შვეიცარიელები შეადგენდნენ. ფრანგების დაბრუნებამ და შვეიცარიელების დაკარგვამ სფორცა შეაშინა და მილანიდან კვლავ გაიქცა. ამჯერად მოახერხეს და ლუდოვიკო სფორცა დაიჭირეს, მან დარჩენილი სიცოცხლე საფრანგეთის ციხეში გაატარა. მიუხედავად იმისა, რომ სფორცა მილანელი იყო, ლუი კი ფრანგი, მილანელებს ლუი უფრო უყვარდათ. ლუდოვიკო სფორცა სასტიკი და უპასუხისმგებლო მმართველი იყო, ამასთან მილანში აკრძალა მარცვლეულით ვაჭრობა, ლუიმ კი აღადგინა, რამაც მილანის ეკონომიკაზე დადებითად იმოქმედა და ხალხსაც წაადგა. ლუი მილანის ჰერცოგი თორმეტი წლის მანძილზე იყო. მილანის შემდეგ ლუი XII-მ იტალიის სხვა რეგიონებში გაბატონებაც მოისურვა. მალე მისი ბიძაშვილი გენუის გუბერნატორი გახდა, ხოლო თავად ნეაპოლის სამეფოზე განაცხადა პრეტენზია. 1494 წელს ქალაქი პიზა გამოეყო ფლორენციის საჰერცოგოს. ფლორენცია ყოველთვის საფრანგეთის მოკავშირე იყო და ამიტომაც პიზას დაბრუნებისთვის დახმარება ფრანგებს სთხოვეს, თუმცა მათგან უარი მიიღეს. ლუი და მისი მრჩევლები ნაწყენები იყვნენ ფლორენციელებზე, ვინაიდან ისინი ფრანგებს მილანის დაპყრობისას არ დაეხმარნენ და ასევე სფორცას ოჯახი შეიფარეს. თუმცა მას შემდეგ რაც ლუიმ ნეაპოლზე პრეტენზია გამოთქვა ფლორენციის შემორიგება დასჭირდა. ვინაიდან სამხრეთში, ანუ ნეაპოლის სამეფოში ისე ვერ ჩავიდოდა თუ ფლორენციას არ გაივლიდა, ეს კი შეუძლებელი იქნებოდა თუ ფლორენციასთან კავშირი გაწყდებოდა. ამიტომაც 600 ფრანგი რაინდი და 6 000 დაქირავებული შვეიცარიელი ლუიმ ფლორენციელებს გაუგზავნა დასახმარებლად. 1500 წლის 29 ივნისს ფრანგებმა და ფლორენციელებმა პიზას ალყა შემოარტყეს. მიუხედავად იმისა, რომ მათ პიზის გალავანი დაანგრიეს, ქალაქი ვერ აიღეს. 11 ივლისს ფრანგები ჩრდილოეთში დაბრუნდნენ. ნეაპოლის სამეფოს დაპყრობა, პრაქტიკულად შეუძლებელი გახდა, მანამ სანამ ზოგიერთი მეტოქე არ განეიტრალდებოდა, როგორიც იყო ესპანეთი. === სამხედრო კამპანიები ნეაპოლის სამეფოს წინააღმდეგ === ნეაპოლზე თავისი პრეტენზიის გასამყარებლად, ლუი XII-მ 1501 წლის დასაწყისში ნეაპოლში გაგზავნა 1 000 მეომარი, 10 000 ფრანგი რაინდი და 5 000 დაქირავებული შვეიცარიელი, რომელთაც ბერნარდ სტიუარტმა უარდლა. 1501 წლის მაისში თავისი ჯარის გასავლელად ლუიმ ბოლონიის ჰერცოგი მოისყიდა. როგორც კი ფრანგული არმია რომს მიუახლოვდა, ესპანეთისა და საფრანგეთის ელჩებმა, რომის პაპ ალექსანდრე VI-ს გრანადის საიდუმლო ხელშეკრულება შეახსენეს, რომელიც 1500 წლის 11 ნოემბერს დაიდო და გულისხმოდბა ნეაპოლის დამოუკიდებლობას როგორც საფრანგეთისგან, ასევე ესპანეთისგან. ფრანგულ არმიას უმკაცრესი სარდალი, ლორდი სტიუარტი მიუძღვოდა. თუმცა ფრანგების დისციპლინა მას შემდეგ დაეცა რაც ქალაქი კაპუა გაიარეს. საფრანგეთის არმიამ გაანადგურა ქალაქი კაპუა და მისი მკვიდრი ქალები გააუპატიურეს. მალე გაუპატიურების ამბავი მთელს იტალიაში გავრცელდა, რამაც ფრანგებს სახელი გაუტეხა. თუმცა ამასთან ის ამბავიც გავრცელდა, რა სისასტიკით გაანადგურეს კაპუა. ამით დაშინებული ნეაპოლის მეფე ფრედერიკ ტრასტამარა ოჯახთან ერთად ნეაპოლიდან გაიქცა. ამის შემდეგ საფრანგეთის არმიამ ნეაპოლი სრულიად უპრობლემოდ აიღო. ფრედერიკმა განაცხადა, რომ ნეაპოლის სამეფოს ნახევარს ფრანგებს უთმობდა, მეორე ნახევარს კი თავის ბიძაშვილს, ესპანეთის მეფე ფერდინანდ II-ს. ამ ყველაფერმა ესპანელებს ნეაპოლზე პრეტენზიები გაუღვიძა და 1502 წლიდან ფრანგებსა და ესპანელებს შორის ურთიერთობა დაიძაბა. მალე მათ მოილაპარაკეს და ნეაპოლის ნახევარი ლუის დარჩა, ხოლო მეორე ნახევარი ფერდინანდს. ამ მოლაპარაკებიდან მალევე ლუიმ შეიარაღებული ძალები გაგზავნა ნეაპოლის მეორე ნახევრის დასაპყრობად, რომელსაც ნემურის ჰერცოგი ლუი დ'არმანიაკი სარდლობდა. ფრანგებმა მალევე დაიპყრეს აპულია და დანარჩენი ნეაპოლი. === ომი კამბრის ლიგასთან === ლუი XII-მ დიდი წარმატება მოპოვა კამბრის ლიგასთან ომის დროს, რომელიც კვლავ ვენეციელთა ინიციატივით შეიქმნა. 1508 წლის 14 მაისს ფრანგებმა სასტიკად დაამარცხეს ვენეციელები აგნადელოს ბრძოლაში. თუმცა 1510 წლიდან სიტუაცია გართულდა, რადგან ბრძოლაში თვით რომის პაპი იულიუს II ჩაერია. ესპანელების მომხრე პაპმა ფრანგებს მთელი იტალია აუმხედრა და მათი პრეტენზიების ჩახშობას ცდილობდა, თუმცა 1513 წელს ფრანგებმა მილანი კვლავ აიღეს. ამის შემდეგ კამბრის ლიგა დაიშალა. == ოჯახი == === ქორწინებები === მარცხნივ|მინი|ჟანა ვალუა, საფრანგეთის პრინცესა. ლუი XI-ის ასული, შარლ VIII-ის და. ლუი XII-ის პირველი ცოლი 1476 წელს ლუი იძულებული გახდა დაქორწინებულიყო თავის ბიძაშვილზე, საფრანგეთის პრინცესა ჟანა დე ვალუაზე. ჟანა საფრანგეთის მეფე ლუი XI-ის ქალიშვილი იყო, რომელიც 1483 წელს გარდაიცვალა და ტახტზე მისი ვაჟი, ანუ ჟანას ძმა შარლ VIII ავიდა. 1498 წელს კი შარლის უშვილოდ გარდაცვალების შემდეგ ლუი XII საფრანგეთის მეფე გახდა, როგორც შარლის სიძე. შარლი დაქორწინებული იყო ბრეტანის ჰერცოგინია, ანა ბრეტონელზე. ამ ქორწინებით დამოუკიდებელი კათოლიკური საჰერცოგო, ანუ ბრეტანი საფრანგეთთან გაერთიადა. შარლის გარდაცვალების, და ანას დაქვრივების შემდეგ შეიქმნა საშიშროება, რომ ბრეტანი კვლავ გამოჰყოფოდა საფრანგეთს. ამის აღსაკვეთად ლუი XII-მ ჟანასთან განქორწინება და ანა ბრეტონელზე ქორწინება მოისურვა. ამასთან ლუისა და ჟანას შვილებიც არ ჰყავდათ. დედოფალ ჟანა ვალუასა და მეფე ლუი XII-ის განქორწინება ადვილი საქმე არ იყო. იმისათვის, რომ რომის პაპს განქორწინების ნება დაერთო, საჭირო იყო სერიოზული არგუმენტები. ლუი პაპის დარწმუნებას სხვადასხვა არგუმენტით ცდილობდა. თავიდან იგი ჟანასთან უშვილობას იმიზეზებდა და დედოფალს უნაყოფობაში სდებდა ბრალს, შემდეგ კი ამბობდა, რომ ისინი როდესაც დაქორწინდნენ არ იყვნენ ქორწინების ასაკში, ანუ 14 წლისანი არ იყვნენ. ლუი ამტკიცებდა, რომ ამ დროს 12 წლის იყო, თუმცა ეს სუსტი არგუმენტი იყო. მინი|278x278პქ|ანა ბრეტონელი, ბრეტანის ჰერცოგინია, შარლ VIII-ის ქვრივი, ლუი XII-ის მეორე ცოლი პაპის დასარწმუნებლად ლუი ყველაფერს აკეთებდა. ბოლოს მან განაცხადა, რომ ჟანა ფიზიკურად ნორმალური არ იყო და მასთან ცოლ-ქმრულ მოვალეობას ვერ ასრულებდა. დედოფალი ჟანა თავგამოდებით იცავდა თავის ღირსებას და ამ გაურკვეველი ბრალდების აღმოსაფხვრელად მეფესთან 4 ღამე გაატარა. პაპი ნეიტრალურ პოზიციას იჭერდა. ფაქტი იყო დედოფალმა გაიმარჯვა, რადგან ლუის ყველა ბრალდება გაქარწყლდა. თუმცა პაპმა ალექსანდრე VI-მ პოლიტიკური მიზეზების გამო (ლუი მას რომში შეჭრით დაემუქრა) ლუისა და ჟანას ქორწინება ანულირებულად გამოაცხადა. დედოფალი ჟანა აღშფოთებული იყო. მან დარჩენილი ცხოვრება მონაზვნობაში გაატარა. იგი 1505 წელს გარდაიცვალა. 1950 წელს კათოლიკურმა ეკლესიამ ჟანა წმინდანად შერაცხა. მარცხნივ|მინი|299x299პქ|მარია ტიუდორი, ინგლისის პრინცესა. მეფე ჰენრი VII-ის ასული, მეფე ჰენრი VIII-ის უმცროსი და. ლუი XII-ის მესამე ცოლი 1499 წელს ლუი დაქორწინდა თავისი გარდაცვლილი ცოლისძმის ქვრივზე, ბრეტანის ჰერცოგინია ანა ბრეტონელზე. ანამ მას უამრავი შვილი გაუჩინა, თუმცა მათგან ყველა, გარდა ორისა მკვდარი დაიბადა. ანამ ლუის ორი გოგონა გაუჩინა, კლაუდია და რენე. ანამ კლაუდია თავის მემკვიდრედ გამოაცხადა და ბრეტანის საჰერცოგო მას დაუტოვა, თუმცა მისი გარდაიცვალების შემდეგ ლუიმ ბრეტანი დაიპყრო, კლაუდია კი მისსავე ბიძაშვილს, ანჟულემის ჰერცოგ ფრანსუა ვალუას მიათხოვა. იგი შემდგომში საფრანგეთის მეფე ფრანსუა I გახდა, ხოლო კლაუდია საფრანგეთის დედოფალი. 1514 წელს ანა ბრეტონელი გარდაიცვალა. მათი მეორე ქალიშვილი, რენე კლაუდიამ ფერარის, მოდენისა და რეჯოს ჰერცოგს მიათხოვა. ანას გარდაცვალების შემდეგ ლუიმ ახალი საცოლის ძიება დაიწყო. მან არჩევანი შეაჩერა, ინგლისის პრინცესა მარია ტიუდორზე, რომელიც იყო მეფე ჰენრი VII-ისა და დედოფალ ელისაბედ იორკელის ქალიშვილი, ასევე მეფე ჰენრი VIII-ის უმცროსი და. ეს წარმოადგენდა ლუის საბოლოო მცდელობას, რომ მემკვიდრე გაეჩინა, რადგან წინა ორი ქორწინების დროს ვაჟი არ შეეძინა. მარია და ლუი 1514 წლის 9 ოქტომბერს დაქორწინდნენ. მათი ქორწინება სულ 3 თვე გაგრძელდა, ვინაიდან 1515 წლის 1 იანვარს ლუი გარდაიცვალა. ამის შემდეგ მარია ინგლისში დაბრუნდა და მეორედ გათხოვდა. ტახტზე კი ლუის სიძე ფრანსუა I ავიდა. === შვილები === {| class=\"wikitable\" |+შვილები მხოლოდ ანა ბრეტონელთან ჰყავდა !სახელი !დაიბადა !გარდაიცვალა !ტიტული !მეუღლე |- |კლაუდია დე ვალუა |14 ოქტომბერი 1499 |20 ივლისი 1524 |საფრანგეთის დედოფალი, მილანისა და ბრეტანის ჰერცოგინია |ფრანსუა I ვალუა |- |მკვდარშობილი ვაჟი | colspan=\"2\" |1500 | | |- |მკვდარშობილი ვაჟი | colspan=\"2\" |21 იანვარი 1503 | | |- |მკვდარშობილი გოგონა | colspan=\"2\" |1503 | | |- |მკვდარშობილი გოგონა | colspan=\"2\" |1505 | | |- |მკვდარშობილი ვაჟი | colspan=\"2\" |21 იანვარი 1508 | | |- |მკვდარშობილი გოგონა | colspan=\"2\" |1509 | | |- |რენე დე ვალუა |25 ოქტომბერი 1510 |12 ივნისი 1574 |ფერარის, მოდენისა და რეჯოს ჰერცოგინია |ერკოლე II დ'ესტე |- |მკვდარშობილი ვაჟი | colspan=\"2\" |21 იანვარი 1512 | | |} == გარდაცვალება == 1514 წლის 24 დეკემბრიდან ლუის მდგომარეობა საშინლად დამძიმდა. 1515 წლის 1 იანვარს იგი უკანასკნელად ეზიარა და გარდაიცვალა. ლუი დაკრძალულია სენ დენის ბაზილიკაში, საფრანგეთის მეფეთა და დედოფალთა სასაფლაოზე. == რესურსები ინტერნეტში == * https://www.historytoday.com/glenn-richardson/louis-xii-france-unlikely-lad * https://www.britannica.com/biography/Louis-XII * https://www.biography.com/people/louis-xii-9386847 * http://www.luminarium.org/encyclopedia/louis12.htm == ლიტერატურა == * Ashley, Maurice, Great Britain to 1688: A Modern History (Ann Arbor, Michigan: University of Michigan Press, 1961). * Baumgartner, Frederic J., Louis XII, New York: St.Martin's Press, 1996. * Guérard, Albert, France: A Modern History (Ann Arbor, Michigan: University of Michigan Press, 1959). * Kendall, Paul Murray, Louis XI: The Universal Spider, (New York: W. W. Norton & Company, Inc., 1971). * Norwich, John Julius. A History of Venice. New York: Vintage Books, 1989. == სქოლიო == კატეგორია:საფრანგეთის მეფეები კატეგორია:დაბადებული 1462 კატეგორია:გარდაცვლილი 1515 კატეგორია:დაბადებული 27 ივნისი კატეგორია:გარდაცვლილი 1 იანვარი კატეგორია:ვალუები კატეგორია:ნეაპოლის მეფეები კატეგორია:მილანის ჰერცოგები კატეგორია:სენ-დენის ბაზილიკაში დაკრძალულები კატეგორია:XV საუკუნის ევროპის მონარქები კატეგორია:XVI საუკუნის ევროპის მონარქები", "url": "https://ka.wikipedia.org/wiki/ლუი_XII", "length": 19444}
{"id": "7507", "title": "ჟოზე სარამაგუ", "text": "ჟოზე დე სოუზა სარამაგუ ( დ. 16 ნოემბერი, 1922 — გ. 18 ივნისი, 2010) — პორტუგალიელი ნობელიანტი მწერალი, სცენარისტი და ჟურნალისტი. მისი ნამუშევრები ძირითადად ისტორიული მოვლენების სახეცვლილი პერსპექტივებია ხაზგასმული ადამიანური ფაქტორითა და ალეგორიული ქვეკონტექსტებით. 1998 წელს ნობელის პრემია მიენიჭა ლიტერატურის დარგში. ის პირველი პორტუგალიურენოვანი მწერალი გახდა, ვისაც ეს უმაღლესი ლიტერატურული აღიარება ხვდა წილად. აღსანიშნავია ქართველებისთვის ერთ საინტერესო ფაქტი: იმის მიუხედავად, რომ ნობელის კომიტეტი „დამარცხებული ნომინანტების“ ვინაობას 50 წლის შემდეგ ასაჯაროებს ხოლმე, მაინც ცნობილია, რომ სარამაგუს მთავარი კონკურნტი ოთარ ჭილაძე იყო. ჟოზე სარამაგუ გარდაიცვალა ლანზაროტში, კანარის კუნძულები, ესპანეთი. სარამაგუ პორტუგალიის კომუნისტური პარტიის წევრი იყო 1969 წლიდან, ასევე ათეისტი და, როგორც თავად უწოდებდა საკუთარ თავს, პესიმისტი ფრიად წინააღმდეგობრივი მსოფლმხედველობით — მის შეხედულებებს ხშირად გამოუწვევია მწვავე რეაქცია პორტუგალიის საზოგადოებაში, განსაკუთრებით ნაწარმოების „სახარება იესო ქრისტეს მიხედვით“ გამოქვეყნების შემდეგ. სარამაგუს რომანებში ხშირად აღწერილია წარმოუდგენელი ისტორიული სიტუაციები, მაგ. მის 1986 წლის რომანში „ქვის ტივი“ იბერიის ნახევარკუნძული მოსწყდება ევროპას და იწყებს მოგზაურობას ატლანტის გარშემო. 1995 წლის რომანში „სიბრმავე“ მთელ უსახელო ქვეყანას უცნობი ჭირი, ანუ „თეთრი სიბრმავე“ შეეყრება, რომელიც სხვა ადამიანებზე შეხედვით ვრცელდება და ასე ნელ-ნელა მთელი ქვეყანა ბრმავდება. მის 1984 წლის რომანში „რიკარდო რეისის სიკვდილის წელიწადი“ ფერნანდო პესოას ჰეტერონიმი ცოცხლობს პოეტის სიკვდილიდან ერთი წლის განმავლობაში. სარამაგუს, როგორც ავტორის, უდიდესი ღირსება თანამედროვე ქალაქში მცხოვრებ მარტოსულ ადამიანთა მდგომარეობის თანაგრძნობაა. მისი გმირები ცდილობენ ერთმანეთი მოძებნონ, ურთიერთობა დაამყარონ, შექმნან სოციუმი, იყვნენ ინდივიდუალურნი, იპოვონ არსებობის აზრი. == ბიოგრაფია == სარამაგუ უმიწო გლეხის ოჯახში დაიბადა აზინაგაში, პორტუგალია, მცირე სოფელში რიბატეჟოს პროვინციაში ლისაბონიდან ჩრდილო-აღმოსავლეთით ასეულ კილომეტრში. მისი მშობლები იყვნენ ჟოზე დე სუზა და მარია დე პიედადე. სარამაგუ გარეული მცენარის სახელია და მამამისის მეტსახელი იყო. ის შემთხვევით გახდა უმცროსი ჟოზეს გვარი, მისი დაბადებისას სარეგისტრაციო მოწმობაში შეცდომის გამო. 1924 წელს სარამაგუს ოჯახი ლისაბონში გადასახლდა, სადაც მამამისმა პოლიციელად დაიწყო მუშაობა. დედაქალაქში გადასვლიდან რამდენიმე თვეში მისი უფროსი ძმა ფრანცისკო გარდაიცვალა. მიუხედავად იმისა, რომ პატარა ჟოზე წარჩინებული მოწაფე იყო, მის მშობლებს საშუალება არ გააჩნდათ მისთვის გრამატიკის სკოლა დაემთავრებინათ და 12 წლის ასაკში ტექნიკურ სასწავლებელში გადაიყვანეს. სკოლის დამთავრების შემდეგ ის ორი წელი მანქანის მექნიკოსად მუშაობდა. მოგვიანებით მან თარჯიმნობა დაიწყო, შემდეგ ჟურნალისტად, ბოლოს კი წერას მიჰყო ხელი. სარამაგუმ 1944 წელს ილდა რეისი შეირთო ცოლად. 1947 წელს მათ შეეძინათ ერთადერთი შვილი, ვიოლანტე. მოგვიანებით სარამაგუმ პილარ დე რიოზე იქორწინა, ბარსელონაში ერთ-ერთი ყველაზე გავლენიანი გამომცემლების ოჯახის შვილზე. == სტილი == სარამაგო უსაშველოდ გრძელი წინადადებებით წერდა და პუნქტუაციის ნიშნებს იქ ხმარობდა, სადაც მოესურვებოდა. დიალოგების გამოსაყოფად ბრჭყალებს ან სხვა ნიშნებს არ იყენებდა. მის თითოეულ წინადადებათა უმრავლესობა შეიძლება მთელ გვერდზე გაგრძელდეს, ვინაიდან მძიმეს სვამდა წერტილის ნაცვლად. მისი ერთი პარაგრაფი ზოგიერთი ავტორის წიგნის თავი გამოვიდოდა. თუმცა, საკვირველია, რომ მკითხველთა უმრავლესობა მისი პროზის სტილს სწრაფად ეჩვევა. == ბიბლიოგრაფია == ==== რომანები : ==== * 1947 - ცოდვის მიწა / Terra do Pecado * 1953 - ცის ნათება / Claraboia * 1977 - ხატვისა და კალიგრაფიის სახელმძღვანელო / Manual de Pintura e Caligrafia * 1980 - საფლავებიდან აღმდგარნი / Levantado do Chão * 1982 - მოგონებანი მონასტერზე / Memorial do Convento * 1984 - რიკარდო რეისის სიკვდილის წელიწადი (მიეძღვნა ფერნანდო პესსოას) / Ano da Morte de Ricardo Reis * 1986 - ქვის ტივი / Jangada de Pedra * 1989 - ლისაბონის ალყის ისტორია / História do Cerco de Lisboa * 1991 - სახარება იესო ქრისტეს მიხედვით / Evangelho Segundo Jesus Cristo * 1995 - სიბრმავე / Ensaio sobre a Cegueira * 1997 - ყველა სახელი / Todos os Nomes * 2000 - გამოქვაბული / A Caverna * 2002 - ორეული / O Homem Duplicado * 2004 - თვალის ახელა / Ensaio sobre a Lucidez * 2005 - Don Giovanni ou o Dissoluto Absolvido * 2005 - სიკვდილი ისვენებს /As Intermitências da Morte * 2008 - სპილოს მოგზაურობა / A Viagem do Elefante * 2009 - კაენი / Caim ==== პოემები : ==== * 1966 - შესაძლო ლექსები / Os Poemas Possíveis * 1970 - ალბათ მხიარულება / Provavelmente Alegria * 1975 - 1993 წელი / O Ano de 1993 ==== ქრონიკები : ==== * 1971 - ეს სამყარო და სხვა / Deste Mundo e do Outro * 1973 - მოგზაურის ბარგი / A Bagagem do Viajante * 1974 - As Opiniões que o DL teve * 1997 - შენიშვნები / Os Apontamentos ==== ზღაპრები : ==== * 1978 - ქუაზი-ობიექტები / Objecto Quase * 1997 - უცნობი კუნძულის ამბავი / O Conto da Ilha Desconhecida ==== გზამკვლევი : ==== * 1981 - მოგზაურობა პორტუგალიაში / Viagem a Portugal ==== დღიური და მოგონებები : ==== * 1994 - ლანსაროტეს ჟურნალი / Cadernos de Lanzarote (I-V) * 2006 - პატარა მოგონებები / As Pequenas Memórias ==== საბავშვო წიგნები : ==== * 2001 - მსოფლიოში ყველაზე დიდი ყვავილი / A Maior Flor do Mundo *(ზოგიერთ ნაშრომთა სახელწოდების თარგმანი პირობითია). == რესურსები ინტერნეტში == * სარამაგოს ავტობიოგრაფია ნობელის პრემიის საიტზე * ჟოზე სარამაგო პეგასოსისგან * სარამაგოს ინტერვიუ, 12/11/05 (ინგლ.) ==სქოლიო== კატეგორია:პორტუგალიელი მწერლები კატეგორია:დაბადებული 1922 კატეგორია:გარდაცვლილი 2010 კატეგორია:პორტუგალიელი ნობელის პრემიის ლაურეატები კატეგორია:ჟოზე სარამაგუ კატეგორია:მაგიური რეალიზმის მწერლები კატეგორია:პორტუგალიელი ანარქისტები კატეგორია:პორტუგალიელი ათეისტები კატეგორია:პორტუგალიელი კომუნისტები კატეგორია:პორტუგალიელი დრამატურგები კატეგორია:პორტუგალიურენოვანი მწერლები კატეგორია:პორტუგალიელი მამაკაცი რომანისტები კატეგორია:XX საუკუნის რომანისტები კატეგორია:XXI საუკუნის რომანისტები კატეგორია:მამაკაცი დრამატურგები კატეგორია:XX საუკუნის დრამატურგები კატეგორია:XX საუკუნის ათეისტები კატეგორია:XXI საუკუნის ათეისტები კატეგორია:ნობელის პრემიის ლაურეატები ანბანის მიხედვით", "url": "https://ka.wikipedia.org/wiki/ჟოზე_სარამაგუ", "length": 5924}
{"id": "7510", "title": "შრომის წითელი დროშის ორდენი", "text": "{| align=\"right\" border=\"1\" cellpadding=\"2\" ! style=\"background:#efefef;\" | შრომის წითელი დროშის ორდენი |- | align=\"center\" | 130პქ |- ! colspan=\"3\" style=\"background:#efefef;\" | მუარის ლენტა |- | align=\"center\" | 100px |- |} შრომის წითელი დროშის ორდენი () — სსრკ-ის ცენტრალური აღმასრულებელი კომიტეტისა (ცაკი) და სსრკ-ის სახალხო კომისართა საბჭო (სახკომსაბჭო) მიერ 1928 წლის 7 სექტემბერს დაწესებული ორდენი. სსრკ-ის უმაღლესი საბჭოს პრეზიდიუმი შრომის წითელი დროშის ორდენით აჯილდოებს ცალკეულ მოქალაქეებს, დაწესებულებსა და მშრომელთა კოლექტივებს წარმოების დარგში, სამეცნიერო მოღვაწეობაში, სახელმწიფო ან საზოგადოებრივ სამსახურში მოპოვებული განსაკუთრებული დამსახურებისათვის. ორდენი მზადდება ვერცხლისაგან. მის შუაგულში მოოქრული ნამგალი და უროა, ზემოთ - წითელი მინანქრით დაფარული გაშლილი დროშა და წარწერა - სსრკ (რუს.СССР). იბნევენ მკერდის მარცხენა მხარეს წითელი დროშის ორდენის გვერდით. ==საქართველოს სსრ== შრომის წითელი დროშის ორდენით დაჯილდოებული საქართველოს სსრ კოლექტივები არიან: * 1947 — ვ. ი. ლენინის სახელობის საქართველოს პოლიტექნიკური ინსტიტუტი. ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/შრომის_წითელი_დროშის_ორდენი", "length": 1085}
{"id": "7516", "title": "ოქსფორდის უნივერსიტეტი", "text": "|ტიპი= საჯარო |endowment = |staff = |კოლეგია= |პრეზიდენტი= |პროვოსტი= |რექტორი= |კანცლერი= |დეკანი= |students = |undergrad = |postgrad = |doctoral = |ქალაქი= ოქსფორდი |შტატი= |ქვეყანა= ინგლისი |კამპუსი= |ფერები= |მასკოტი= |მეტსახელი= |კავშირები= |საიტი= |მისამართი= |ტელეფონი= |coor = }} ოქსფორდის უნივერსიტეტი () — უნივერსიტეტი გაერთიანებულ სამეფოში. მდებარეობს ოქსფორდში, ინგლისი და ინგლისურენოვანი მსოფლიოს უძველესი უნივერსიტეტია. უნივერსიტეტის დაფუძნების ზუსტი თარიღი არ არსებობს, თუმცა მის ფესვებს მე-11 საუკუნისკენ მივყავართ. ლეგენდის მიხედვით, 1209 წელს პროფესორ-მასწავლებელთა და ადგილობრივ მოქალაქეთა შორის კონფლიქტის შედეგად უნივერსიტეტის წევრთა ნაწილი ოქსფორდიდან ჩრდილო-აღმოსავლეთით, ქალაქ კემბრიჯში გაიხიზნენ, სადაც მათ კემბრიჯის უნივერსიტეტი დააფუძნეს. ოქსფორდისა და კემბრიჯის უნივერსიტეტებს (ერთობლივად მოიხსენიებენ როგორც ოქსბრიჯს) მას შემდეგ ურთიერთობის დიდი ისტორია აქვთ და გაერთიანებული სამეფოს ყველაზე ელიტურ და პრესტიჟულ უნივერსიტეტებად ითვლებიან. ოქსფორდი არის რასსელის ჯგუფის (ბრიტანეთის კვლევითი უნივერსიტეტების ქსელი, ინგ. Russel Group), კოიმბრას ჯგუფის (ევროპის წამყვან უნივერსიტეტთა ასოციაცია, ლათ. Coimbra Group) და ასევე ევროპის კვლევითი უნივერსიტეტების ლიგის (LERU) წევრი. Times Good University Guide-ის რეიტინგში ოქსფორდი თერთმეტი წელია პირველობას არ თმობს. THE World University Rankings-ის თანახმად იგი საუკეთესოა ბოლო ხუთი წლის განმავლობაში. Professional Ranking World Universities-ის ცნობით ოქსფორდი მე-5-ა მსოფლიოში და პირველი ბრიტანეთში. ოქსფორდის უნივერსიტეტის კურსდამთავრებულებს შორის არიან: მარგარეტ ტეტჩერი, დეივიდ კამერონი, ინდირა განდი, ბენაზირ ბჰუტო, სტივენ ჰოკინგი, ოსკარ უაილდი, ჯონ რონალდ რუელ ტოლკინი. ==რესურსები ინტერნეტში== * ენციკლოპედია „ბრიტანიკა“ * Treccani ==სქოლიო== კატეგორია:გაერთიანებული სამეფოს უნივერსიტეტები კატეგორია:რასელის ჯგუფის უნივერსიტეტები კატეგორია:გაერთიანებული სამეფოს საგანმანათლებლო დაწესებულებები კატეგორია:შუა საუკუნეების უნივერსიტეტები", "url": "https://ka.wikipedia.org/wiki/ოქსფორდის_უნივერსიტეტი", "length": 1912}
{"id": "7518", "title": "პენსილვანიის უნივერსიტეტი", "text": "|ტიპი= კერძო |endowment = |staff = |კოლეგია= |პრეზიდენტი= |პროვოსტი= |რექტორი= |კანცლერი= |დეკანი= |students = |undergrad = |postgrad = |doctoral = |ქალაქი= ფილადელფია |შტატი= პენსილვანია |ქვეყანა= აშშ |კამპუსი= |ფერები= |მასკოტი= |მეტსახელი= |კავშირები= |საიტი= |მისამართი= |ტელეფონი= |coor = }} პენსილვანიის უნივერსიტეტი (, მოიხსენიება, როგორც პენი (Penn) ან იუპენი (UPenn)) — კერძო, არასექტარული კვლევითი უნივერსიტეტი ფილადელფიაში, პენსილვანია. დაფუძნდა ბენ ფრანკლინის მიერ 1749 წელს (თუმცა 1899 წლიდან უნივერსიტეტი დაარსების თარიღად აღიარებს 1840 წელს, რადგან ფრანკლინის მიერ პენსილვანიის უნივერსიტეტის გახსნამდე იქ უკვე არსებობდა სასწავლო დაწესებულება). სიძველით აშშ-ის მეოთხე უმაღლესი სასწავლებელი და ამერიკის პირველი უნივერსიტეტია. ასევე აივი ლიგის წევრია. პენი მსოფლიოს ერთ-ერთ საუკეთესო აკადემიურ დაწესებულებად ითვლება. პენის ძირითადი ფოკუსი ინტერდისციპლინარული კვლევითი პროგრამებია. თუმცა ისტორიულად პენის სიძლიერე მისი სამაგისტრო და პროფესიული სკოლები იყო, ბოლო წლებში მან მნიშვნელოვანი ინვესტიციები განახორციელა საბაკალავრო პროგრამებზეც. პენის სპეციალიზაცია გაერთიანებული ხარისხის პროგრამებია. აქ ასწავლიან ისეთ უნიკალურ საგნებს, როგორიცაა მაგ. ქცევის ბიოლოგიური ბაზისი; მეცნიერების ისტორია და სოციოლოგია; ლოგიკა, ინფორმაცია და გამოთვლითი პროცესები. პენის პოლიტიკით ბაკალავრიატის სტუდენტებს შეუძლიათ დაესწრონ ნებისმიერ სამაგისტრო და პროფესიული საგნების ლექციებსაც. პენის წამყვანი სკოლებია ჰუმანიტარული მეცნიერებანი, იურისპრუდენცია, მედიცინა, განათლება, ინჟინერია და ბიზნესი. პენის ბიზნესის (ვარტონი), არქიტექტურის (დიზაინის სკოლა), კომუნიკაციების (ანენბერგი), მედიცინისა და საფერშლო სკოლები რანგით ამერიკის საუკეთესო ხუთეულშია. პენის იურიდიული, სოციალური პოლიტიკისა და განათლების სკოლები რანგით გამუდმებით საუკეთესო ათეულში ხვდებიან. პენსილვანიის უნივერსიტეტი ქვეყნის ერთ-ერთ უდიდესი ფონდების მომზიდია. ამ მხრივ ის როგორც წესი უნივერსიტეტებში უდიდეს ხუთეულშია ხოლმე. ამასთან, პენს ამერიკაში ერთ-ერთი უმსხვილესი კვლევითი პროგრამების ბაზა გააჩნია, ხარჯავს რა 700 მილიონ ამერიკულ დოლარს ყოველწლიურად. U.S. News & World Report-ის მიხედვით 2016 წელს პენი მეცხრეა შტატებში და ასევე ერთ-ერთი ყველაზე სასურველი სასწავლებელია, ამასვე ამბობს The Princeton Review. 2015 წელს USA Today-მ პენსილვანიის უნივერსიტეტს პირველი ადგილი მიანიჭა აშშ-ში. მსოფლიოს მასშტაბით პენი მე-18-ა QS World University Rankings-ზე დაყრდნობით, მე-17 Academic Ranking of World Universities-სა და Times Higher Education World University Rankings-ის მიხედვით. პენსილვანიის უნივერსიტეტის კურსდამთავრებულებს შორის არიან: უილიამ ჰენრი ჰარისონი, ნნამდი აზიკივე, კვამე ნკრუმა და ალასან უატარა. ==რესურსები ინტერნეტში== * ოფიციალური საიტი ==სქოლიო== კატეგორია:აშშ-ის უნივერსიტეტები კატეგორია:ფილადელფია", "url": "https://ka.wikipedia.org/wiki/პენსილვანიის_უნივერსიტეტი", "length": 2670}
{"id": "7520", "title": "მეინის შტატი", "text": "მეინი, მენი ( ) — შტატი აშშ-ში, ატლანტის ოკეანის სანაპიროზე, ახალი ინგლისის რეგიონში, კანადის საზღვართან. ადმინისტრაციული ცენტრი — ქალაქი ოგასტა. უდიდესი ქალაქი და ნავსადგური — პორტლენდი. ტერიტორიის დიდი ნაწილი უჭირავს აპალაჩების შტოქედებს (სიმაღლე 1291 მ-მდე). ჰავა ზომიერი ნოტიო. სახელი ეწოდა საფრანგეთის პროვინციის მიხედვით; 1623 წელს აქ დასახლდნენ ინგლისელები, 1652-დან - მასაჩუსეტსის ნაწილია; 1820 წელს შტატი გახდა. * ფართობი - 79,9 ათასი. რელიეფი – აპალაჩის მთები, 80% ტყეებს უკავია. შტატის ტერიტორიაზეა აკადიის ეროვნული პარკი. * მოსახლეობა - 1,310 ათასი (თეთრი 98,4 %, აფროამერიკელი 0,4 %, ლათინურამერიკელი 0,6 %). * ქალაქის მოსახლეობა - 47,5 %. * ქალაქები – ოგასტა (დედაქალაქი), 20 ათასი, პორტლენდი, 63 ათასი, ლევისტონი, 37 ათასი. * ცნობილი ადამიანები – ჰენრი ლონგფელო, კეიტ იუჯინი, ედვარდ რობინსონი. ==სქოლიო== კატეგორია:აშშ-ის შტატები", "url": "https://ka.wikipedia.org/wiki/მეინის_შტატი", "length": 844}
{"id": "7521", "title": "ვანდერბილტის უნივერსიტეტი", "text": "ვანდერბილტის უნივერსიტეტი (, ადგილობრივად ცნობილი, როგორც „ვანდი“) კერძო არასექტარული უნივერსიტეტია ნეშვილში, ტენესი. დაფუძნდა 1873 წელს 1 მილიონი დოლარით, რომელიც რკინიგზისა და საზღვაო გადაზიდვების მაგნატმა კორნელიუს ვანდერბილტმა გაიღო. მიუხედავად იმისა, რომ სამხრეთში თავად არასდროს ყოფილა, ვანდერბილტი იმედოვნებდა, რომ მისი საჩუქარი და უნივერსიტეტის მოღვაწეობა სამოქალაქო ომით გამოწვეულ ჭრილობათა შეხორცებას შეუწყობდა ხელს. დღეისთვის ვანდერბილტში დაახლოებით 11.000 სტუდენტი და 10 სკოლაა - 4 საბაკალავრო და 6 სამაგისტრო და პროფესიული სკოლა. ვანდერბილტთან ასევე ასოცირებულია უდიდესი სამედიცინო კვლევისა და პირველადი მკურნალობის ცენტრი. ამჟამად უნივერსიტეტის კანცლერია გორდონ გი. ==რესურსები ინტერნეტში== * * კატეგორია:აშშ-ის უნივერსიტეტები კატეგორია:ტენესი", "url": "https://ka.wikipedia.org/wiki/ვანდერბილტის_უნივერსიტეტი", "length": 757}
{"id": "7524", "title": "ფრანსუა I (საფრანგეთი)", "text": "ფრანსუა I (; დ. 12 სექტემბერი, 1494, კონიაკი, საფრანგეთი — გ. 31 მარტი, 1547, იველინი, საფრანგეთი) — ვალუას დინასტიის წარმომადგენელი. საფრანგეთის მეფე 1515 წლიდან გარდაცვალებამდე. საფრანგეთის მეფე შარლ V-ის შვილთაშვილის, ანგულემის გრაფ შარლ დე ვალუასა და ლუიზა სავოიელის ვაჟი. საფრანგეთის მეფე ლუი XII-ის ბიძაშვილი და სიძე. იგი ცნობილია ხელოვნების პატრონაჟით. მის სახელს მიეწერება ფრანგული რენესანსის დასაწყისი, რაც გამოწვეული იყო მისი სიმპათიით იტალიური ხელოვნებისადმი. იგი მფარველობდა ლეონარდო და ვინჩის და შეისყიდა მისი ყველაზე ცნობილი ნამუშევარი „მონა ლიზა“. ასევე მის სახელს მიეწერება საფრანგეთში აბსოლუტიზმის ჩასახვა, ასევე ქვეყანაში პროტესტანტიზმისა და ჰუმანიზმის გავრცელება. მანვე ჩაუყარა საფუძველი ფრანგულ აღმოჩენებს ახალ სამყაროში. მან დააფინანსა ჟაკ კარტიეს მოგზაურობა და დააარსა საფრანგეთის კოლონიური იმპერია. ასევე ფრანსუა I-ის სახელს მიეწერება თანამედროვე ფრანგული ენის ჩამოყალიბების დაწყება, მისი დიდი როლისათვის კი ფრანგები მას „წერილების მამასა და რესტავრატორს“ უწოდებენ. იგი თავისი დიდი ცხვირის გამო ასევე ცნობილი იყო, როგორც „ფრანსუა დიდცხვირა“, ასევე ხშირად მოიხსენიებენ „რაინდი მეფის“ სახელითაც, რაც გამოწვეულია იმით, რომ იგი მთელი თავისი მეფობის განმავლობაში ებრძოდა კარლ V-ს. მსგავსად წინამორბედი მეფეებისა, ფრანსუამ გააგრძელა იტალიური ომები, რის გამოც თავიდანვე დაუპირისპირდა ესპანეთის მეფესა და საღვთო რომის იმპერატორ კარლ V-ს. კარლის სამფლობელოებით შემოსაზღვრული საფრანგეთის მეფე ცდილობდა გაერღვია ჰაბსბურგთა ალყა და იტალიაში გაემყარებინა პოზიციები. კარლის წინააღმდეგ ბრძოლაში დახმარება თავიდან ჰენრი VIII-ს სთხოვა, თუმცა ვინაიდან ინგლისელებთან ალიანსი ვერ შედგა, ფრანსუამ სათავე დაუდო მრავალსაუკუნოვან ფრანგულ-ოსმალურ ალიანსს, რომელიც სულეიმან I-თან გააფორმა, რაც იმ დროის ქრისტიანი მეფისათვის ერთობ სკანდალური მოქმედება იყო. == ადრეული ცხოვრება და მემკვიდრეობა == ფრანსუა დაიბადა 1494 წლის 12 სექტემბერს შატო დე კონიანკში. იგი იყო ანგულემის გრაფ შარლ დე ვალუასა და მისი მეუღლის, ლუიზა სავოიელის ერთადერთი ვაჟი. მას მხოლოდ ერთი ღვიძლი და ჰყავდა მარგარიტა ანგულიმელის სახით, რომელთანაც მას მთელი ცხოვრების განმავლობაში ახლო ურთიერთობა ჰქონდა. მამამისი 1496 წელს გარდაიცვალა. მამის მხრიდან ფრანსუა იყო საფრანგეთის მეფე შარლ V ბრძენის შვილთაშვილის შვილი. როდესაც ის დაიბადა, მართალია ანგულემელ ვალუებს ჰქონდათ სამეფო პრივილეგიები, თუმცა ისინი არ მოიაზრებოდნენ ტახტის მემკვიდრეებად, რამეთუ ვალუას დინასტიის მთავარი შტოს წარმომადგენელი მეფე, შარლ VIII ჯერ კიდევ ცოცხალი იყო, მის შემდეგ კი ტახტის მემკვიდრე მათი ბიძაშვილი ლუი ორლეანელი იყო. 1498 წელს შარლი უშვილოდ აღესრულა, რის გამოც ტახტი ლუი XII-მ დაიკავა, რომელმაც ცოლად შარლის ქვრივი, ანა ბრეტონელი შეირთო, რომელთანაც მხოლოდ ორი გოგონა შეეძინა. საფრანგეთში მოქმედი სალიკური სამართლის მიხედვით ქალებს არ შეეძლოთ ტახტზე ასვლა, რის გამოც, ფაქტობრივად ლუი XII-ც უმემკვიდრეო იყო. 1505 წლიდან ლუი XII-ის ჯანმრთელობის მდგომარეობა დამძიმდა, რის გამოც მან ბრძანა, რომ ვალუას დინასტიისათვის ტახტის შესანარჩუნებლად თავისი უფროსი ქალიშვილი, პრინცესა კლაუდია დაუყოვნებლივ უნდა დაქორწინებულიყო ფრანსუაზე, თუმცა ამ ქორწინებას თანხმობა სჭირდებოდა როგორც დიდებულების, ისე რომის პაპის მხრიდან, რადგან ისინი ღვიძლი ბიძაშვილები იყვნენ. ამის გამო ქორწინება საკმაოდ გაიწელა. 1514 წელს დედოფალი ანა გარდაიცვალა, რის გამოც კლაუდიამ დედის მხრიდან მემკვიდრეობით მიიღო ბრეტანის საჰერცოგო. იმავე წლის 18 მაისს ფრანსუა და კლაუდია დაქორწინდნენ. ამ ამბიდან სულ რამდენიმე თვეში, 1515 წლის 1 იანვარს ლუი XII უვაჟოდ გარდაიცვალა და ტახტზე ფრანსუა I ავიდა, რომელიც იმავე წლის 25 იანვარს რეიმსის კათედრალში ეკურთხა საფრანგეთის მეფედ. == მეფობა == === განათლება === მარცხნივ|მინი|330x330პქ|ფრანსუა 1515 წელს ფრანსუაზე მის იტალიელ დედას ყოველთვის დიდი გავლენა ჰქონდა, რის გამოც იგი ყოველთვის იყო მიდრეკილი იტალიური კულტურის განსაკუთრებული სიყვარულისაკენ. ამის გამო, მისი მმართველობისას საფრანგეთში შეაღწია იტალიურმა რენესანსმა. თავად ფრანსუას დედამისმა იმ დროის საუკეთესო განათლება მიაღებინა და შეასწავლა ისეთი საგნები, როგორებიცაა: არითმეტიკა, გეოგრაფია, ისტორია, გრამატიკა, წერა-კითხვა, ორთოგრაფია, ასევე იტალიური, ლათინური, ებრაული და ესპანური ენები. ამის გარდა ფრანსუა შეისწავლიდა ცეკვას და მუსიკას, უყვარდა მშვილდოსნობა, ფალკონი, ცხენოსნობა, ნადირობა, ჩოგბურთი და ჭიდაობა. იგი ასევე ეცნობოდა ცნობილი თეოლოგებისა და ფილოსოფოსების ნამუშევრებს, უყვარდა ხელოვნება, ლიტერატურა, პოეზია და მეცნიერება. მისი ინტერესები ხშირად ემთხვეოდა დედამისისას. მიუხედავად იმისა, რომ ფრანსუა არ ყოფილა ჰუმანისტი და განმანათლებელი, საფრანგეთის წინამორბედ მეფეებთან შედარებით გაცილებით ჰუმანური იყო. === ხელოვნების პატრონაჟი === მინი|310x310პქ|ფრანსუა I ლეონარდო და ვინჩის სასიკვდილო სარეცელთან 1515 წლიდან, მას შემდეგ, რაც ფრანსუამ ტახტი დაიკავა, საფრანგეთში შევიდა რენესანსული კულტურა, ახალი მეფე კი ხელოვნების დიდი მფარველი გახდა. მისი მმართველობის პერიოდში საფრანგეთში აშენდა უამრავი შატო, შეიქმნა მრავალი ნახატი და არაერთი ქანდაკება, რომლებიც მთელი ქვეყნის მასშტაბით მიმოფანტა. სწორედ მან შექმნა ფრანგი მეფეებისათვის საყვარელი ხელოვნების ნიმუშთა კოლექცია, რომელიც დღეს ლუვრში ინახება. ფრანსუა მფარველობდა იმ დროის უდიდეს მხატვარს, ლეონარდო და ვინჩის, მასთან ერთად კი ანდრეა დელ სარტოს. ამის გამო და ვინჩიმ თავისი უკანასკნელი წლები სწორედ საფრანგეთში გაატარა და იქვე გარდაიცვალა. ის ნამუშევრები, რომლებიც მან საფრანგეთში ყოფნისას შექმნა, ჯერ ფრანსუას, შემდეგ კი საფრანგეთის სახელმწიფოს დართა. ასეთ ნამუშევართა შორისაა „მონა ლიზაც“. ფრანსუას მფარველობაში მყოფ მხატვართა რიცხვში შედიოდა ბენვენტუნო ჩელინი, როსო ფიორენტინო, ჯულიო რომანო და პრიმატიჩო. ასევე მისი მოწვევით საფრანგეთში დასახლდა და მუშაობდა ცნობილი ხუროთმოძღვარი სებასტიანო სერლიო. ცნობილია, რომ მისი დავალებით იტალიაში ფრანგი აგენტები მუშაობდნენ, რომელთაც ევალებოდათ ხელოვნების ნიმუშების საფრანგეთში მალულად გატანა. === წერილების კაცი === მარცხნივ|მინი|299x299პქ|ფრანსუა და მისი და, [[მარგარიტა დე ვალუა|დედოფალი მარგარიტა]] ფრანსუა აგრეთვე ცნობილია, როგორც „წერილების კაცი“. როგორც ცნობილია, მას სურდა, რომ ფრანგი ერის კულტურა აეღორძინებინა, რის გამოც აქტიურად მუშაობდა ფრანგული ენის მოძველებული ნორმების განახლებაზე. ამის გამო იგი მხარს უჭერდა მრავალ მწერალს და მეტიც, იგი თავადაც პოეტი იყო, თუმცა არა განსაკუთრებული შესაძლებლობების. ფრანსუა გულმოდგინედ მუშაობდა სამეფო ბიბლიოთეკის გაუმჯობესებაზე. მან დიდი ფრანგი ჰუმანისტი გულიემ ბუდე თავის ბიბლიოთეკარად დანიშნა და დაიწყო წიგნების კოლექციის გაფართოება. ფრანსუას წარმომადგენლები იტალიაში აქტიურად მუშაბდნენ იშვიათი წიგნებისა და ხელნაწერების მოსაპოვებლად. ამის გამო მისი მეფობისას სამეფო ბიბლიოთეკის ზომა მნიშვნელოვნად გაიზარდა. მან არა მხოლოდ გააფართოვა ბიბლიოთეკა, არამედ არსებობს ცნობები, რომ ბიბლიოთეკაში განთავსებამდე იგი პირადად კითხულობდა თითოეულ წიგნს. ამასთან, ფრანსუამ უპრეცენტენდო გადაწყვეტილება მიიღო და თავისი ბიბლიოთეკის კარი მთელი მსოფლიოს მეცნიერებს გაუხსნა, რათა ხელი შეეწყო მსოფლიოში განათლების გავრცელებისათვის. 1537 წელს ფრანსუამ ხელშეკრულება გააფორმა ორდონანს დე მონპელიესთან, რომლის მიხედვითაც ფრანსუას ბიბლიოთეკას უნდა გადასცემოდა საფრანგეთში არსებული ყველა წიგნის ორიგინალი თუ არა ასლი მაინც. ამ საქმეში ფრანსუას დიდად ეხმარებოდა მისი და, ნავარის დედოფალი მარგარიტა ანგულიმელი, რომელმაც მის კოლექციას მრავალი წიგნი, მათ შორის თავისი დაწერილი „ჰეპტამერონიც“ შესწირა. ცნობილია, რომ და-ძმა ერთმანეთს ძალიან ხშირად სწერდა წერილებს, რის გამოც ფრანსუას „წერილების კაცი“ შეარქვეს, რადგან სამეფო კარზე იგი ხშირად ჩანდა დის გამოგზავნილი, ან მისთვის ნაწერი წერილით ხელში. ცნობილია, რომ ერთხელ ფრანსუა სპეციალურად მარგარიტას სანახავად ჩავიდა ქალაქ ტარასკონში. === არქიტექტურა === მინი|308x308პქ|[[შატო დე შამბორი]] ფრანსუა I-მა უზარმაზარი ხარჯები გაიღო მთელ საფრანგეთში ახალი შატოების ასაშენებლად და ძველების რესტავრირებისთვის. მან განაგრძო ლუი XII-ის საქმე და დაასრულა როგორც ამბუაზის, ისე ბლუას შატოს რესტავრაცია. ტახტზე ასვლისთანავე დაიწყო შატო დე შამბორის მშენებლობა, რომელიც შთაგონებული იყო იტალიური რენესანსული სტილით და მიიჩნევა, რომ ის ლეონარდო და ვინჩის დააპროექტებინა. ასევე ფრანსუამ აღადგინა შატო დე ლუვრი, რომელიც მანამდე თუ შუა საუკუნეებისდროინდელ ციხე-სიმაგრედ მიიჩნეოდა, ფრანსუამ რენესანსულ სასახლედ აქცია. ასევე მან დააფინანსა პარიზის მერიის ახალი შენობის მშენებლობა. ასევე მის სახელს მიეწერება ბულონში შატო დე მადრიდის და პარიზში შატო დე სენ-ჟერმენ-ან-ლაის მშენებლობა. თუმცაღა, ფრანსუა I-ის სამშენებლო პროექტებიდან ყველაზე დიდი მაინც ფონტენბლოს სასახლე იყო, რომელიც დედოფალ ანას დროს პატარა სახლი იყო, მის დროს კი დიდ სასახლედ და სამეფო რეზიდენციად იქცა. ფრანსუა თავად აკონტროლებდა, რომ მისი თითოეული პროექტი სწორად შესრულებულიყო და მდიდრული იერი ჰქონოდა როგორც გარედან, ისე შიგნიდან. მისივე მოთხოვნით ფონტენბლოს სასახლის ბაღში, პირველად საფრანგეთის ისტორიაში დამონტაჟდა შადრევანი. === სამხედრო კამპანია === მარცხნივ|მინი|328x328პქ|ფრანსუა I [[მარინიანოს ბრძოლა|მარინიანოს ბრძოლაში]] მიუხედავად იმისა, რომ ჯერ კიდევ შარლ VIII-ის დროს დაწყებული იტალიური ომები ფრანსუას დროსაც აქტიურად მიმდინარეობდა, ომი სულაც არ იყო მისი პოლიტიკის ცენტრში. ფრანსუამ უბრალოდ გააგრძელა იმ უწყვეტი ომების სერია, რომელსაც საფრანგეთის მტრები აწარმოებდნენ. იტალიური ომები მეფე შარლმა მხოლოდ იმიტომ დაიწყო, რომ ნეაპოლის ტახტზე თავისი პრეტენზია დაეცვა, თუმცა მრავალმა წელმა და მეფეთა ცვლამ გადაფარა ეს იდეა და იტალიურმა ომებმა მიიღო პირველობისათვის ბრძოლის სახე ვალუებსა და ჰაბსბურგებს შორის. მას შემდეგ, რაც 1519 წელს საღვთო რომის იმპერატორი მაქსიმილიან I გარდაიცვალა, ფრანსუამ სცადა იმპერატორი გამხდარიყო და კენჭიც იყარა, თუმცა ტახტი მაქსიმილიანის შვილიშვილმა, ესპანეთის მეფე კარლ V-მ დაიკავა, რითაც საფრანგეთი მთლიანად შემოისაზღვრა ჰაბსბურგთა სამფლობელოებით. იტალიურ ომებში მონაწილეობის გასაგრძელებლად ფრანსუამ პრეტენზია გამოთქვა მილანის საჰერცოგოს ტახტზე, რის უფლებასაც აძლევდა ის, რომ მისი დიდი ბებია, ვალენტინა ვისკონტი, იყო მილანის ჰერცოგ ჯან გალეაცო ვისკონტის ქალიშვილი. 1515 წელს ფრანსუა I შეიჭრა იტალიაში და მარინიანოს ბრძოლაში გამარჯვების შემდეგ დაიკავა მილანი, თავი კი მის ჰერცოგად გამოაცხადა. თუმცაღა, 1521 წელს იტალიური ომები კარლ V-მ განაახლა, რასაც მილანში ანტიფრანგული აჯანყება მოჰყვა, რის გამოც ფრანსუა იძულებული გახდა 1525 წელს მილანიდან თავისი ჯარები გაეყვანა და უარი ეთქვა მის ჰერცოგობაზე ფრანჩესკო II-ის სასარგებლოდ, რომელიც კარლის სიძე და მილანის ჰერცოგის ვაჟი იყო. ფრანსუას მთელი სამხედრო აქტივობები ფოკუსირებული იყო მისი უმთავრესი მტრის, კარლ V-ის წინააღმდეგ. ამ ორმა მონარქმა სიცოცხლის ბოლომდე შეინარჩუნა სიცოცხლის ბოლომდე შეინარჩუნა ურთიერთდაპირისპირება. ვინაიდან კარლი განაგებდა საღვთო რომის იმპერიას, ესპანეთს, ავსტრიას, ნიდერლანდებს, ბურგუნდიასა და რამდენიმე წვრილ იტალიურ სამეფო-სამთავროს, ფრანსუას სამფლობელოები ყოველთვის თავდასხმის საფრთხის ქვეშ იყო, რის გამოც იგი ყოველთვის ცდილობდა საზღვრებთან საკმარისი ჯარი მდგარიყო. მინი|361x361პქ|[[პავიის ბრძოლა]] ფრანსუა ცდილობდა რომ ალიანსი შეექმნა ინგლისის მეფე ჰენრი VIII-თან, რომელიც 1520 წელს ჩავიდა კიდეც საფრანგეთში და შეხვდა ფრანსუას. ცნობილია, რომ აქ ორმა მეფემ ერთმანეთი ჭიდაობაში გამოიწვია, რომელშიც ფრანსუამ გაიმარჯვა, განრისხებულმა ჰენრიმ კი უარი თქვა ალიანსზე და უკან გაბრუნდა. ორკვირიანი დიპლომატიური მოლაპარაკებების შემდეგაც კი, ჰენრი კვლავ უარზე იყო და მეტიც, კარლ V-ის მხარესაც გადავიდა. 1525 წლის 24 თებერვალს ფრანსუამ გამანადგურებელი მარცხი განიცადა პავიის ბრძოლაში, იტალიაში. ფრანსუა კარლ V-ს ჩაუვარდა ტყვედ. იგი მალევე გადაიყვანეს ესპანეთში, მადრიდში, სადაც საფრანგეთის მეფეს საპატიო ტყვეობაში ამყოფებდნენ, თუმცა უმეფოდ დარჩენილი ფრანგები პანიკაში ჩაცვივდნენ, რამეთუ მეფის არცერთი ვაჟი იყო იმ ასაკისა, რომ მამის ნაცვლად ემართა ქვეყანა, რის გამოც ძალაუფლება ხელში დედა-დედოფალმა ლუიზა სავოიელმა აიღო. ტყვეობისას ფრანსუამ იძულებით აღიარა მილანისა და ნეაპოლის ჰაბსბურგებისათვის გადაცემა, ასევე აღიარა საფრანგეთის დაქვემდებარებაში მყოფი არტუის, ბურგუნდიისა და ფლანდრიის დამოუკიდებლობა, რომლებიც ისევ კარლს დარჩა. მარცხნივ|მინი|297x297პქ|ფრანსუასა და [[კარლ V-ის შეხვედრა 1538 წელს. შეხვედრაზე ასევე იმყოფებოდნენ ფილიპე II, რომის პაპი, კარდინალი ბურბონი და ან დე მონმორანსი.]] კარლ V-თან მოსალაპარაკებლად თავად ჩავიდა ფრანსუას და, დედოფალი მარგარიტა, თუმცა უშედეგოდ. საბოლოოდ, დედოფალმა ლუიზამ საქმეში ოსმალეთის სულთანი სულეიმან I ჩაება, რომლის მუქარის შემდეგაც კარლი იძულებული გახდა ფრანსუა გაეთავისუფლებინა, მაგრამ მხოლოდ მარგარიტას შემოთავაზებული პირობებით, ანუ ფრანსუა მის ორ უფროს ვაჟს უნდა ჩაენაცვლებინა ტყვეობაში, რომლებიც რამდენიმე წლის შემდეგ გათავისუფლდნენ. გათავისუფლებულ ფრანსუას კიდევ უფრო სძულდა კარლი, რომელზე შურისძიების მიზნითაც სურდა იტალიის დაპყრობა. მადრიდში დადებული ხელშეკრულების უარყოფის შემდეგ ფრანსუამ 1526 წელს ჩამოაყალიბა კონიაკის ლიგა, რომელშიც გაერთიანდა თავად პაპი კლემენტ VII-ც, რომელსაც კარლის იტალიიდან გაძევება სურდა. სულ მალე მათ შეუერთდა ვენეციაც, შემდეგ კი ფლორენცია, ინგლისი, ნავარა, მილანი, გენუა და შვეიცარია, კარლს კი მხოლოდ მანტუა და ფერარა მიემხრნენ. მიუხედავად მრავალი მოკავშირისა, კონიაკის ლიგა კარლთან ბრძოლაში დამარცხდა და მალევე დაიშალა. ამის შემდეგ ფრანსუამ გადაწყვიტა, რომ თავად კარლის დაქვემდებარებულები უნდა გადმოებირებინა, რისთვისაც 1534 წელს საიდუმლო ხელშეკრულება გააფორმა ჰესენის ლანდგრაფ ფილიპესთან, რომელთაც მალევე შეუერთდა კარლზე განაწყენებული ვიურტემბერგის ჰერცოგიც. სულ მალე ფრანსუამ ოსმალეთიდანაც მიიღო დახმარება, რასაც 1536 წელს იტალიური ომების კვლავ განახლება მოჰყვა. ამის მიზეზი მილანის ჰერცოგ ფრანჩესკო II-ის უშვილოდ გარდაცვალება და სფორცას დინასტიის შეწყდომა იყო, რამაც ფრანსუას მილანზე პრეტენზიები განუახლა. ომი მხოლოდ 1538 წელს დასრულდა ნიცის ზავით, სადაც ფრანსუა და კარლი კიდევ ერთხელ შეხვდნენ ერთმანეთს პირადად. მართალია ფრანსუამ ვერ მიიღო მილანი, თუმცა დაიპყრო მთელი სავოიის საჰერცოგო და საფრანგეთს მიუერთა, რომლის მმართველიც მანამდე კარლის ცოლის და იყო. მიუხედავად იმისა, რომ ფრანგებმა უზარმაზარი სავოია მიიღეს, ფრანსუას მილანზე პრეტენზია კვლავ ჰქონდა, რასაც 1542 წელს ომის კვლავ განახლება მოჰყვა. ამჯერად ფრანსუამ მოახერხა კარლ V-ისა და ჰენრი VIII-ის გაერთიანებული ჯარის დამარცხება და 1546 წელს კრეპის ხელშეკრულების დადება. ეს იმითაც იყო გამოწვეული, რომ კარლი შმალკალდენის ომებზე იყო გადართული, ჰენრი კი რეფორმაციასა და შოტლანდიასთან ომზე. საბოლოოდ, ფრანსუას დარჩა სავოია, მაგრამ არა მილანი. === ურთიერთობა აზიასა და ახალ სამყაროსთან === მინი|385x385პქ|ჯოვანი და ვერაძანოს მოგზაურობის მარშუტი 1524 წელს ფრანსუას ყოველთვის სურდა ესპანელებისა და პორტუგალიელების მსგავსად საფრანგეთი კოლონიურ იმპერიად ექცია, თუმცა ამისთვის პაპის კურთხევა იყო საჭირო. 1481 წელს სწორედ პაპ სიქსტუს IV-ის კურთხევით დაიწყეს პორტუგალიელებმა აფრიკის კოლონიზაცია, უკვე 1494 წელს კი ესპანეთსა და პორტუგალიას შორის დაიდო ტორდესილასის ხელშეკრულება, რომლითაც მათ მთელი ამერიკის კონტინენტი გაიყვეს და ყველანაირად ცდილობდნენ, რომ იქ სხვა ევროპელების შესვლა აღეკვეთათ. ამის საპასუხოდ ფრანსუამ განაცხადა: ამ სიტყვებით მან განაცხადა, რომ ფრანგებსაც ჰქონდათ სრული უფლება, რომ „ახალი სამყაროს“ ათვისებაში მიეღოთ მონაწილეობა, რითაც კიდევ ერთ საკითხში გადაიკვეთა კარლ V-თან, ვინაიდან კარლი იყო ძირითადი კოლონიზატორის, ანუ ესპანეთის მმართველი. მიუხედავად ყველაფრისა, ფრანსუას არ სურდა ესპანელთა მიწების წართმევა, არამედ საკუთარის აღმოჩენა უნდოდა, რის გამოც ამერიკასა და შორეულ აღმოსავლეთში რამდენიმე ფლოტილია გაუშვა. იმავდროულად, მან ალიანსი შეკრა ოსმალეთთან, რაც საფრანგეთს დიდად წაადგა სავაჭრო საქმიანობის განვითარებაში. აღსანიშნავია ისიც, რომ საფრანგეთის ერთ-ერთი უდიდესი საპორტო ქალაქი ჰავრი სწორედ ფრანსუამ დააარსა 1517 წელს. ეს მან ონფლორისა და არფლერის მოძველებული პორტების ჩანასაცვლებლად გააკეთა, რაც ისევდაისევ მიანიშნებდა მის სამზადისს კოლონიების დაარსებისათვის. აღსანიშნავია, რომ ჰავრს თავიდან ფრანსუაპოლი უნდა დარქმეოდა მეფის პატივსაცემად, თუმცა სხვა მეფეების მმართველობისას სახელი გადაერქვა. ==== ამერიკა ==== 1524 წელს ლიონელების თხოვნით ფრანსუამ დააფინანსა ჯოვანი და ვერაძანოს მოგზაურობა ჩრდილოეთ ამერიკაში. ამ ექსპედიციისას ვერაძანო ეწვია ნიუ-იორკის ყურეს, რომელსაც მაშინ „ახალი ანგულემი“ დაარქვა. ასევე ეწვია ნიუფაუნდლენდს და სცადა მისი კოლონიზება, თუმცა უშედეგოდ. უკვე 1531 წელს ბერტრან დ’ორნეზანი ფრანგული გემებით ჩავიდა ბრაზილიაში და სცადა ფრანგული საპორტო ქალაქის დაარსება პერნამბუკოში, თუმცა ეს მცდელობაც უშედეგო იყო. მარცხნივ|მინი|226x226პქ|ფრანგების მიერ შედგენილი სუმატრას სანაპიროს რუკა 1534 წელს ფრანსუამ კვებეკის ტერიტორიების შესასწავლად გაუშვა ჟან კარტიე, რომელმაც „დაინახა გარკვეული მიწები და კუნძულები, სადაც, ამბობენ, რომ დიდი რაოდენობით ოქრო და სიმდიდრე იმალება“. კანადური მიწების გამოსაკვლევად და საფრანგეთისათვის დასაქვემდებარებლად ფრანსუამ 1541 წელს დააფინანსა ჟან ფრანსუა დე როვერვალის ექსპედიცია, რათა უზრუნველეყო „წმინდა კათოლიკური სარწმუნოების“ გავრცელება ახალ მიწებზე. ==== აღმოსავლეთ აზია ==== საფრანგეთმა აღმოსავლეთ აზიასთან სავაჭრო-დიპლომატიური ურთიერთობები სწორედ ფრანსუა I-ის დროს დაიწყო გემთმფლობელ ჟან ანგოს დახმარებით. 1527 წელს ფრანგულმა გემებმა დატოვეს ნორმანდიის პორტები და ჟუან დე ბარუშის მეთაურობით ჩავიდნენ ინდოეთის ქალაქ დიუში. 1529 წელს ფრანგებმა ჟან პარმენტიეს მეთაურობით მიაღწიეს სუმატრამდე. ამ ექსპედიციისას მან შეადგინა დეტალური რუკა ევროპიდან შორეულ აღმოსავლეთამდე. ამ რუკებზე ფრანსუას დავალებით მუშაობდა ცნობილი კარტოგრაფი ჟან როცი. ==== ოსმალეთის იმპერია და მაროკო ==== მინი|349x349პქ|ფრანსუა I და [[სულეიმან I 1530 წელს. შესრულებულია ტიციანის მიერ.]] ფრანსუას მეფობის დროს საფრანგეთი ევროპის პირველი ქრისტიანული ქვეყანა გახდა, რომელმაც დიპლომატიური ურთიერთობა დაამყარა ოსმალეთის იმპერიასთან და გულიემ პოსტელის მეთაურობით ევროპაში პირველად დაიწერა ხელშეკრულება არაბულ ენაზე. მიუხედავად რელიგიურ-კულტურული განსხვავებისა, ფრანსუა ოსმალეთს აღიქვამდა როგორც ერთდაერთ დამხმარეს ჰაბსბურგების წინააღმდეგ ბრძოლაში. მოგვიანებით ამ კავშირს ეწოდა „პირველი არაიდეოლოგიური დიპლომატიური ალიანსი ქრისტიანულ და არაქრისტიანულ იმპერიას შორის“. ცხადია, რომ ქრისტიანულ სამყაროში ამ ალიანსს დიდი სკანდალი მოჰყვა. მიუხედავად ამისა, ალიანსმა საუკუნეებს გაუძლო და ემსახურებოდა ორივე სახელმწიფოს ინტერესების დაცვას. საფრანგეთ-ოსმალეთის კავშირმა ძირი გამოუთხარა ჰაბსბურგთა უპირობო ჰეგემონობას ევროპაში და ნიცის ალყამ აიძულა კარლ V რომ დათმობებზე წასულიყო ორივე მმართველთან. 1533 წელს ფრანსუა I-მა მაროკოს სულთანთან ელჩად პიერ დე პიტონი მიავლინა, რასაც საფრანგეთ-მაროკოს ალიანსის ჩამოყალბება უნდა მოჰყოლოდა, ისევდაისევ ჰაბსბურგების წინააღმდეგ. 1533 წლის 13 აგვისტოს მაროკოს სულთანმა აჰმედ ბენ მოჰამედმა ხელი მოაწერა საფრანგეთთან სავაჭრო ხელშეკრულებას და ესპანელთა წინააღმდეგ ფრანგებს მაროკოს პორტებში თავისუფლად მოქმედების უფლება მიეცათ და გადასახადებიც მოეხსნათ. === ბიუროკრატიული რეფორმები და ენის პოლიტიკა === ფრანსუამ არაერთი რეფორმა გაატარა ლათინურის, როგორც „ცოდნის ენის“ ფრანგულით ჩასანაცვლებლად. 1530 წელს მან საფრანგეთის სამეფოს ოფიციალურ და ეროვნულ ენად ფრანგული გამოაცხადა (მანამდე ლათინური იყო) და იმავე წელს გახსნა „სამი ენის კოლეჯი“. ამ კოლეჯში სტუდენტებს შეეძლოთ ესწავლათ ბერძნული, ებრაული და არამეული ენები, თუმცა ბოლოს, 1539 წელს არაბულიც დაამატეს. 1539 წელს ვილერს-კოტერეტის ციხესიმაგრეში ფრანსუამ ხელი მოაწერა განკარგულებას, რომლის მიხედვითაც ოფიციალურად გაუქმდა ლათინური ენის მონოპოლია და ფრანგული გამოცხადდა სახელმწიფო ენად. იმავდროულად, უნდა აღწერილიყო ყველა ქორწინება, შობადობა და გარდაცვალება, ოღონდ აუცილებლად ფრანგულ ენაზე. ამ რეფორმამ საშუალება მისცა, რომ მარტივად ეწარმოებინათ მოსახლეობის აღწერა, გადასახადები და ყოველთვის იცოდნენ რამდენი ჯარისკაცის გამოყვანა შეიძლებოდა. === რელიგიური პოლიტიკა === მარცხნივ|მინი|მერინდოლის ხოცვა-ჟლეტა, 1545 წელი.|339x339პქფრანსუას მეფობის პერიოდში კათოლიკურ სამყაროში რეფორმაციამ იფეთქა, რომელმაც დიდი გამოხმაურება ჰპოვა საფრანგეთშიც. ამ პროცესისას ნახევარი ევროპა განუდგა კათოლიციზმს, თუმცა ფრანსუამ მისი დაცვა გადაწყვიტა. თუმცაღა, მარტინ ლუთერის ქადაგებებმა მალე დაიწყო გავრცელება ფრანგებს შორის. თავდაპირველად ფრანსუა შედერებით ტოლერანტულად იყო განწყობილი ახალი რელიგიური მოძრაობის მიმართ. ამის მიზეზი ის იყო, რომ იგი ჯერ კიდევ თავისი საყვარელი დის, ჰუმანისტი მარგარიტა ანგულიმელის გავლენის ქვეშ იყო მოქცეული. თავად მარგარიტას ძალიან მოსწონდა ლუთერის მიმდინარეობა, უკვე მისი ქალიშვილი კი პროტესტანტად მოინათლა. ამასთან, ფრანსუასთვის ხელსაყრელი იყო პროტესტანტობის მიღება, რაც უამრავ გერმანელ თავადს, რომელიც კათოლიკე კარლ V-ს უპირისპირდებოდნენ, ფრანგების მხარეს გადაიყვანდა. 1533 წელს ფრანსუამ რომის პაპ კლემენტ VII-ს შესთავაზა, რომ მოეწყო ახალი საეკლესიო კრება, რომელზეც კათოლიკეებსა და პროტესტანტებს თანაბარი უფლებები ექნებოდათ, რათა საბოლოოდ აღმოფხვრილიყო მათ შორის არსებული დავა და გაუგებრობა, თუმცა პაპმა უარი თქვა. ფრანსუას დამოკიდებულება პროტესტანტების მიმართ 1534 წლიდან გაუარესდა, მას შემდეგ, რაც მათ აქტიურად დაიწყეს მუშაობა კათოლიკეების გადასაბირებლად, რაც ღრმადმორწმუნე კათოლიკეების აღშფოთებას იწვევდა. ამის გამო ფრანსუამ მათ ბრძოლა გამოუცხადა და დაიწყო მათი საშინელი დევნა. დაიწყო პროტესტანტების დაპატიმრება და სიკვდილით დასჯა. ზოგიერთი სოფელი, რომელიც მთლიანად პროტესტანტებით იყო დასახლებული, საერთოდ განადგურდა, რადგან მთელი მოსახლეობა ამოხოცეს. 1540 წლიდან პარიზში ამოქმედდა ინკვიზიცია, რაც ერეტიკოსების კოცონზე დაწვას გულისხმობდა. ამან მრავალ გამოჩენილ ფრანგ რეფორმატორს სამშობლოს დატოვება აიძულა. მათ შორის იყო ჟან კალვინიც. პროტესტანტების დევნამ შეიწირა რამდენიმე ათასი ფრანგის სიცოცხლე, მრავალი ათასი კი უსახლკაროდ დატოვა. 1540 წელს ფრანსუამ გამოსცა ფონტენბლოს ედიქტი, რომელიც კრძალავდა პროტესტანტობას. მისი მეფობისას პროტესტანტებზე ყველაზე მასობრივი ძალადობა 1545 წელს განხორციელდა, როდესაც ქალაქ მერინდოლში მცოხვრები რამდენიმე ათასი ლუთერანი ჩახოცეს. == გარდაცვალება == ფრანსუა I გარდაიცვალა 1547 წლის 31 მარტს, იველინში მდებარე შატო დე რამბუილეტში 52 წლის ასაკში, თავისი უფროსი ვაჟის, ანრის 28-ე დაბადების დღეზე. ამის შემდეგ ტახტი სწორედ ანრი II-მ დაიკავა. იმ პერიოდში ფრანგები ამბობდნენ, რომ მისი გარდაცვალების მიზეზი იყო „გვიგვინის წონა, რომელიც ღმერთმა არგუნა“. იგი მალევე დაკრძალეს სენ-დენის ბაზილიკაში თავისი პირველი მეუღლის, კლაუდია დე ვალუას გვერდით, ხოლო მისი ქვრივი, დედოფალი ელეონორ ავსტრიელი სამშობლოში დაბრუნდა. ფრანსუასა და მისი ცოლის საფლავი, ისევე, როგორც სხვა ფრანგი მონარქებისა, 1793 წელს საფრანგეთის რევოლუციისას გახსნეს, თუმცა მოგვიანებით, ბურბონთა რესტავრაციისას ყველა მონარქი აკლდამაში დააბრუნეს. == ოჯახი == === ქორწინებები === # 1514 წლის 18 მაისს ფრანსუამ ცოლად შეირთო თავისი ბიძაშვილი კლაუდია დე ვალუა (1500-1524), საფრანგეთის მეფე ლუი XII-ისა და დედოფალ ანა ბრეტონელის უფროსი ქალიშვილი, რომელთანაც შვიდი შვილი შეეძინა. იგი 24 წლის ასაკში გარდაიცვალა მშობიარობის შემდგომი გართულებით; # 1530 წლის 7 ივლისს იგი მეორედ დაქორწინდა ელეონორ ავსტრიელზე (1499-1558), რომელიც იყო კარლ V-ის უფროსი და, ხუანა შეშლილისა და ფილიპე ლამაზის უფროსი ქალიშვილი და პორტუგალიის მეფე მანუელ I-ის ქვრივი. მასთან ფრანსუას შვილები არ ჰყოლია. ასევე მასთან ქორწინების პერიოდში ჰქონდა მას რომანი ანა დე პისლიოსთან, მერი ბოლეინთან, ფრანსუაზ დე ფუასთან და ა.შ. დაქვრივების შემდეგ ელეონორი მშობლიურ ესპანეთში დაბრუნდა და იქვე გარდაიცვალა; ფაილი:DianeDePoitiers01.jpg|კლაუდია დე ვალუა ფაილი:Joos van Cleve 003.jpg|ელეონორ ავსტრიელი === შვილები === {| class=\"wikitable\" |+ !სახელი !პორტრეტი !დაიბადა !გარდაიცვალა !ზოგადი ცნობები |- |ლუიზა | |19 აგვისტო, 1515 ამბუაზი, საფრანგეთი |21 სექტემბერი, 1517 პარიზი, საფრანგეთი (2 წლის) |დანიშნული იყო ესპანეთის მეფე კარლოს I-ზე. გარდაიცვალა მცირეწლოვანი. |- |შარლოტა |frameless|154x154პქ |23 ოქტომბერი, 1516 ამბუაზი, საფრანგეთი |18 სექტემბერი, 1524 პარიზი, საფრანგეთი (7 წლის) |დანიშნული იყო ესპანეთის მეფე კარლოს I-ზე. გარდაიცვალა მცირეწლოვანი. |- |ფრანსუა III |frameless|140x140პქ |28 თებერვალი, 1518 ამბუაზი, საფრანგეთი |10 აგვისტო, 1536 არდეში, საფრანგეთი (18 წლის) |საფრანგეთის დოფინი და ბრეტანის ჰერცოგი. იგეგმებოდა მისი დაქორწინება ინგლისის მეფე ჰენრი VIII-ისა და დედოფალ კატალინა არაგონელის ასულ მერი ტიუდორზე, თუმცა ფრანსუა მოულოდნელად გარდაიცვალა. |- |ანრი II |frameless|157x157პქ |31 მარტი, 1519 პარიზი, საფრანგეთი |10 ივლისი, 1559 პარიზი, საფრანგეთი (40 წლის) |საფრანგეთის მეფე 1547-1559 წლებში. ცოლად შეირთო ურბინოსა და ფლორენციის ჰერცოგის ასული ეკატერინე მედიჩი, რომელთანაც შეეძინა: საფრანგეთის მეფეები: ფრანსუა II, შარლ IX და ანრი III, ასევე ესპანეთის დედოფალი ელიზაბეტი, ლოთარინგიის ჰერცოგინია კლაუდია და საფრანგეთისა და ნავარის დედოფალი მარგარიტა. |- |მადლენა |frameless|148x148პქ |10 აგვისტო, 1520 პარიზი, საფრანგეთი |7 ივლისი, 1537 ედინბურგი, შოტლანდია (16 წლის) |ცოლად გაჰყვა შოტლანდიის მეფე ჯეიმზ V-ს, თუმცა ქორწინებიდან ექვს თვეში გარდაიცვალა ტუბერკულოზით. |- |შარლ II |frameless|153x153პქ |22 იანვარი, 1522 პარიზი, საფრანგეთი |9 სექტემბერი, 1545 სომა, საფრანგეთი (23 წლის) |ორლეანის ჰერცოგი. მონაწილეობდა ლუქსემბურგის ალყაში. სხვადასხვა პერიოდში იგეგმებოდა მისი ქორწინება ჯერ მარია ესპანელზე, შემდეგ კი ანა ავსტრიელზე, თუმცა ვერცერთი ვერ შედგა. იგი გარდაიცვალა გრიპის ეპიდემიისას. |- |მარგარიტა |frameless|162x162პქ |5 ივნისი, 1523 პარიზი, საფრანგეთი |15 სექტემბერი, 1574 ტურინი, იტალია (51 წლის) |ცოლად გაჰყვა სავოიის ჰერცოგ ემანუელე ფილიბერტოს, რომელთანაც შეეძინა მომავალი ჰერცოგი კარლო ემანუელე I. |} == წინაპრები == == ლიტერატურა == * Cholakian, Patricia Francis; Cholakian, Rouben Charles (2006). Marguerite de Navarre: mother of the Renaissance. Columbia University Press. p. 49. ISBN 0231134126. * Hoyt, Robert S. & Stanley Chodorow, Europe in the Middle Ages (Harcourt, Brace & Jovanovich Inc.: New York, 1976) p. 619. * Glenn, Richardson (2014). The Field of Cloth of Gold. Yale University Press. pp. 32–36. ISBN 9780300160390. OCLC 862814775. * Andrews, Colman. Country Cooking of Italy. San Francisco: Chronicle Books, 2012, p. 60. ISBN 9781452123929. * Córdoba, J. (2014). \"Inés Suárez y la conquista de Chile\". Iberoamérica Social: Revista-red de Estudios Sociales (in Spanish). III: 38–42. * Isaac, Jules (1911). \"Francis I. of France\" . In Chisholm, Hugh (ed.). Encyclopædia Britannica. 10 (11th ed.). Cambridge University Press. p. 935. * Mallet, Michael and Christine Shaw, The Italian Wars: 1494–1559 (Harlow, England: Pearson Education Limited, 2012) p. 153. * Lacoursière, Jacques (2005). Canada Quebec 1534–2000. Québec: Septentrion. p. 28. ISBN 978-2894481868. * McCabe, Ina Baghdianitz. Orientalism in early modern France. ISBN 978-1-84520-374-0, p. 25 ff. * Knecht, Robert J. (21 January 2002). The rise and fall of Renaissance France, 1483–1610, p. 158. ISBN 9780631227298. Retrieved 23 August 2012. * Pierre Goubert, The Course of French History Psychology Press, 1991, p. 92. * Gicquel, Yvonig (1986). Alain IX de Rohan, 1382–1462: un grand seigneur de l'âge d'or de la Bretagne (in French). Éditions Jean Picollec. p. 480. ISBN 9782864770718. * Anselme de Sainte-Marie, Père (1726). Histoire généalogique et chronologique de la maison royale de France [Genealogical and chronological history of the royal house of France] (in French). 1 (3rd ed.). Paris: La compagnie des libraires. p. 110. * Jones, Michael (1988). The Creation of Brittany. London: Hambledon Press. p. 123. ISBN 090762880X. * Hill, George (2010). \"Janus (1398–1432)\". A History of Cyprus. Cambridge University Press. p. 468. ISBN 9781108020633. კატეგორია:საფრანგეთის მეფეები კატეგორია:დაბადებული 12 სექტემბერი კატეგორია:დაბადებული 1494 კატეგორია:გარდაცვლილი 31 მარტი კატეგორია:გარდაცვლილი 1547 კატეგორია:XVI საუკუნის ევროპის მონარქები კატეგორია:ვალუები კატეგორია:მილანის ჰერცოგები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/ფრანსუა_I_(საფრანგეთი)", "length": 26467}
{"id": "7530", "title": "გროვერ კლივლენდი", "text": "სტივენ გროვერ კლივლენდი ( დ. 18 მარტი, 1837 — გ. 24 ივნისი, 1908) — ამერიკის შეერთებული შტატების რიგით 22-ე (1885-1889) და 24-ე (1893-1897) პრეზიდენტი. 2024 წლამდე (დონალდ ტრამპის არჩევამდე) იყო ერთადერთი პრეზიდენტი, რომელიც ორჯერ აირჩიეს პრეზიდენტად, მაგრამ არა ზედიზედ. იგი ერთადერთი დემოკრატი იყო, ვინც რესპუბლიკელი პოლიტიკოსების ერაში, რომელიც 1860 წლიდან 1912 წლამდე გრძელდებოდა, პრეზიდენტად აირჩიეს. მან პირველად 1884 წლის არჩევნებში გაიმარჯვა. 1888 წლის არჩევნებში კლივლენდმა ამომრჩეველთა ხმების უმრავლესობა მოიპოვა, მაგრამ ამომრჩეველთა კოლეგიის ხმების უმრავლესობით პრეზიდენტი ბენჯამინ ჰარისონი გახდა. ოთხი წლის შემდეგ 1892 წლის არჩევნებში ის ისევ დაუპირისპირდა ჰარისონს და ამჯერად დაამარცხა. კლივლენდის მხარდამჭერები აქებდნენ მას თავისი პატიოსნების, დამოუკიდებლობის და კლასიკური ლიბერალიზმის ერთგულების გამო. იგი ეწინააღმდეგებოდა იმპერიალიზმს, გადასახადებს, სუბსიდიას და ინფლაციურ პოლიტიკას. როგორც რეფორმატორი იგი ასევე კორუფციას, პოლიტიკურ პატრონაჟს და ბოსიზმს ებრძოდა. კლივლენდის ზოგიერთმა გადაწყვეტილებამ მის პარტიაშიც კი კამათი გამოიწვია. 1894 წელს მასშტაბური გაფიცვის დროს, მან მეწარმეთა მხარე დაიჭირა. იგი ასევე მხარს ოქროს სტანდარტს უჭერდა და თავისუფალი ვერცხლის წინააღმდეგი იყო. მისმა ასეთმა გადაწყვეტილებებმა იგი დემოკრატიული პარტიის აგრარულ ფრთასთან დააპირისპირა. გარდა ამისა, კრიტიკოსები ჩიოდნენ, რომ მას მცირე წარმოდგენა ჰქონდა იმ ეკონომიკური კატასტროფების შესახებ (დეპრესია და გაფიცვები), რაც მისი პრეზიდენტობის მეორე ვადის დროს იყო. მიუხედავად პრობლემებისა პრეზიდენტობის მეორე ვადაში მისი რეპუტაცია, როგორც პატიოსანი და კეთილი ხასიათის პიროვნებისა მაინც შენარჩუნდა. == სქოლიო == კატეგორია:აშშ-ის პრეზიდენტები კატეგორია:ნიუ-იორკის გუბერნატორები კატეგორია:დაბადებული 1837 კატეგორია:გარდაცვლილი 1908 კატეგორია:დაბადებული 18 მარტი კატეგორია:გარდაცვლილი 24 ივნისი", "url": "https://ka.wikipedia.org/wiki/გროვერ_კლივლენდი", "length": 1781}
{"id": "7531", "title": "უილიამ მაკ-კინლი", "text": "უილიამ მაკ-კინლი ( დ. 29 იანვარი 1843 — გ. 14 სექტემბერი 1901) — ამერიკელი პოლიტიკური მოღვაწე, ამერიკის შეერთებული შტატების რიგით 25-ე პრეზიდენტი 1897-1901 წლებში, რესპუბლიკელი. იგი სამოქალაქო ომის ბოლო ვეტერანი იყო, ვინც პრეზიდენტად აირჩიეს. მაკ-კინლი 1877 წელს წარმომადგენელთა პალატის წევრად აირჩიეს, სადაც ის მხარს პროტექციონისტულ პოლიტიკას უჭერდა. კონგრესში მოღვაწეობის შემდეგ იგი ოჰაიოს გუბერნატორი იყო (1892-1896). 1896 წელს როგორც რესპუბლიკელთა კანდიდატი საპრეზიდენტო არჩევნებში, მხარს უჭერდა ოქროს სტანდარტს, ასევე პლურალიზმს ეთნიკურ ჯგუფებს შორის. მისი პრეზიდენტობა იმპერიალიზმის და პროტექციონიზმის ეპოქა იყო. მან ესპანეთ-ამერიკის ომი წამოიწყო, რომელიც ყვითელი პრესის წყალობით ძალიან პოპულარული იყო, ესპანეთის სისასტიკის გამო კუბაში. შემდეგ მან ესპანეთის ყოფილი ტერიტორიების ფილიპინების, პუერტო-რიკოს და გუამის ანექსია მოახდინა, ხოლო კუბაში პროტექტორატი შექმნა. იგი ასევე ხელმძღვანელობდა ჰავაის ანექსიას. მაკ-კინლი 1900 წელს მეორე ვადით აირჩიეს პრეზიდენტად. 1901 წლის 6 სექტემბერს იგი პოლონური წარმოშობის ამერიკელმა ანარქისტმა ლეონ ჩოლგოშმა მძიმედ დაჭრა, პრეზიდენტი 14 სექტემბერს გარდაიცვალა. ამის შემდეგ პრეზიდენტის პოსტი ვიცე-პრეზიდენტმა თეოდორ რუზველტმა დაიკავა. == რესურსები ინტერნეტში == * უილიამ მაკ-კინლის საპრეზიდენტო ბიბლიოთეკა და მუზეუმი. * ბიოგრაფია თეთრი სახლის საიტზე . კატეგორია:აშშ-ის პრეზიდენტები კატეგორია:აშშ-ის წარმომადგენელთა პალატის წევრები კატეგორია:ოჰაიოს გუბერნატორები კატეგორია:მოკლული ამერიკელი პოლიტიკოსები კატეგორია:დაბადებული 1843 კატეგორია:გარდაცვლილი 1901 კატეგორია:მოკლული პრეზიდენტები კატეგორია:დაბადებული 29 იანვარი კატეგორია:გარდაცვლილი 14 სექტემბერი", "url": "https://ka.wikipedia.org/wiki/უილიამ_მაკ-კინლი", "length": 1594}
{"id": "7534", "title": "უნივერსიტეტი", "text": "მინი|[[ხარისხის მიღება|ხარისხის მიღების ცერემონიალი ოქსფორდის უნივერსიტეტში]] მინი|[[თბილისის სახელმწიფო უნივერსიტეტი]] მინი|[[ბოლონიის უნივერსიტეტის ძველი შენობები]] მინი|დოქტორების შეხვედრა [[პარიზის უნივერსიტეტი|პარიზის უნივერსიტეტში, შუა საუკუნეების მანუსკრიპტი]] უნივერსიტეტი — უმაღლესი განათლებისა და კვლევის დაწესებულება, სადაც კურსდამთავრებულებს აკადემიური ხარისხი ენიჭება. საფუძვლად უდევს ლათინური სიტყვა universitas, რაც კორპორაციას ნიშნავს (ვინაიდან თავდაპირველად შუა საუკუნეებში უნივერსიტეტები მხოლოდ მეცნიერ-მასწავლებელთა გაერთიანება იყო). == ისტორია == ამ განსაზღვრების გამო მსოფლიოს უძველესი უნივერსიტეტები ევროპაში იყო, ვინაიდან აკადემიური ხარისხის გაცემა არ იყო მიღებული აზიისა და აფრიკის უძველეს სასწავლო დაწესებულებებში. მიუხედავად ამისა, უმაღლესი სასწავლებლები გაცილებით ადრეც არსებობდა ისეთ ქვეყნებში, როგორებიცაა ჩინეთი, ეგვიპტე და ინდოეთი. აკადემია დაფუძნებული ძვ. წ. 387 წელს ბერძენი ფილოსოფოსი პლატონის მიერ აკადემოსში ათენთან ახლოს ასწავლიდა სტუდენტებს ფილოსოფიას, მათემატიკას და ტანვარჯიშს და მიიჩნევა თანამედროვე ევროპული უნივერსიტეტების წინაპრად. სხვა ბერძნული ქალაქები მნიშვნელოვანი საგანმანათლებლო ინსტიტუტებით იყვნენ: კოსი (ჰიპოკრატეს სამშობლო), რომელსაც სამადიცინო სკოლა ჰქონდა და როდოსი, სადაც ფილოსოფიური სკოლები არსებობდა. განთქმული კლასიკური უნივერსიტეტი იყო ალექსანდრიის მუზეუმი და ბიბლიოთეკა. პლატონიდან დაახლოებით ათას წელიწადში თანამედროვე უნივერსიტეტების მსგავსი დაწესებულებები გაჩნდა სპარსეთში და ისლამურ სამყაროში, სადაც განსაკუთრებით აღსანიშნავია გუნდიშაფურის აკადემია და უფრო გვიანდელი ალ-აზჰარის უნივერსიტეტი კაიროში. ევროპამდე მრავალი საუკუნით ადრე აზიაში არსებობდა რამდენიმე სასწავლო დაწესებულება, რომელიც მიემსგავსებოდა დასავლური ტიპის უნივერსიტეტებს. მაგ. ადრეულ ჩინურ სახელმწიფოში სახელმწიფო სამსახურისთვის მოხელეები შესარჩევ გამოცდებს აბარებდნენ იმპერიული საგამოცდო და განათლების სისტემის სტანდარტების მიხედვით, რომელიც ჰანის დინასტიის დროს იქნა შემოღებული (ძვ. წ. 206 – 220). უძველესი ქალაქები ნალანდა, ვიკრამასილა, კანჩიპურა და ტაკშასილა აღმოსავლეთში განთქმული სასწავლო ცენტრების წარმოადგენდნენ და აქ სტუდენტები მთელი აზიიდან ჩამოდიოდნენ. აღსანიშნავია, რომ ნალანდა ბუდისტური განათლების უმნიშვნელოვანესი ცენტრი იყო, სადაც სწავლობდნენ ბუდისტები ჩინეთიდან, ცენტრალური და სამხრეთ-აღმოსავლეთ აზიიდან. კაროლინგების პერიოდში, შარლემანი აყალიბებს შემდგომში სახელგანთქმულ აკადემიას არისტოკრათა შვილების განათლებისათვის, რათა ხელი შეწყობოდა იმპერიისთვის საჭირო პროფესიონალთა მომზადებას. ეს საჭიროება XI საუკუნეში უნივერსიტეტის აღმასვლის წინაპირობა გახდა. შუასაუკუნეების ევროპის პირველი უნივერსიტეტი იყო მანგანის უნივერსიტეტი კონსტანტინოპოლში (ამჟ. სტამბოლი, თურქეთი), დაფუძნებული 849 წელს, შემდეგ მას მოჰქყვა ბოლონიის უნივერსიტეტი ბოლონიაში, იტალია, და პარიზის უნივერსიტეტი პარიზში, საფრანგეთი. შუასაუკუნეების უნივერსიტეტთა უმრავლესობა კათოლიკური ეკლესიის კათედრალური სკოლების მფარველობით იქმნებოდა. ისტორიკოსები მიიჩნევენ, რომ უნივერსიტეტებისა და კათედრალური სკოლების გაჩენა ადრეულ მონასტერთა მიერ სწავლებისადმი ინტერესის წახალისების შედეგი იყო. ევროპაში ახალგაზრდა მამაკაცები უნივერსიტეტში შედიოდნენ ტრივიუმისა და ქუადრივიუმის შესწავლის დასრულების შემდეგ. ტრივიუმი წარმოადგენდა მოსამზადებელ კლასს გრამატიკაში, რიტორიკაში და ლოგიკაში, ხოლო კვადრივიუმი — არითმეტიკაში, გეომეტრიაში, მუსიკასა და ასტრონომიაში. უნივერსიტეტები, როგორც წესი ყალიბდებოდა ჩარტერის მიღების შედეგად. მაგ. ბრიტანეთში უნივერსიტეტი ყალიბდება საპარლამენტო აქტისა ან სამეფო ჩარტერის საფუძველზე. ორივე შემთხვევაში საჭიროა უზენასი საკონსულოს თანხმობა და მხოლოდ მის წევრებს შეუძლიათ რაიმე სახის ხარისხის მინიჭება. == იხილეთ აგრეთვე == * თბილისის სახელმწიფო უნივერსიტეტი == ლიტერატურა == * * * == რესურსები ინტერნეტში == * საქართველოს განათლებისა და მეცნიერების სამინისტრო * თბილისის სახელმწიფო უნივერსიტეტი * თბილისის სახელმწიფო სამედიცინო უნივერსიტეტი * საქართველოს ტექნიკური უნივერსიტეტი * შავი ზღვის საერთაშორისო უნივერსიტეტი * განათლების ერთიანი საკრედიტო კავშირი — განათლების არაკომერციული დაკრედიტების პროგრამა * ილია ჭავჭავაძის სახელმწიფო უნივერსიტეტი * ბათუმის შოთა რუსთაველის სახელმწიფო უნივერსიტეტი კატეგორია:უმაღლესი სასწავლებლები *", "url": "https://ka.wikipedia.org/wiki/უნივერსიტეტი", "length": 4054}
{"id": "7535", "title": "ჯონ ტაილერი", "text": "| გარდაცვალების ადგილი= რიჩმონდი, ვირჯინია | მოქალაქეობა = | ეროვნება = ამერიკელი | საარჩევნო ოლქი = | მეუღლე = 1. ლეტიცია ტაილერი2. ჯულია ტაილერი | პროფესია = იურისტი | რელიგია = | პარტია = ვიგების პარტია, უპარტიო, დემოკრატიული პარტია | რიგი = აშშ-ის მე-10 პრეზიდენტი | რიგი2 = აშშ-ის მე-10 ვიცე-პრეზიდენტი | თანამდებობა დაიკავა2 = 4 მარტი, 1841 | თანამდებობა დატოვა2= 4 აპრილი, 1841 | წინამორბედი2 = რიჩარდ მენტორ ჯონსონი | მემკვიდრე2 = ჯორჯ დალასი | პრეზიდენტი2=უილიამ ჰენრი ჰარისონი | პრემიერ-მინისტრი2= | რიგი3 = ვირჯინიის 23-ე გუბერნატორი | თანამდებობა დაიკავა3 = 10 დეკემბერი, 1825 | თანამდებობა დატოვა3 = 4 მარტი, 1827 | წინამორბედი3 = | მემკვიდრე3 = | პრეზიდენტი3 = | პრემიერ-მინისტრი3= | რიგი4 = სენატორი ვირჯინიიდან | თანამდებობა დაიკავა4 = 4 მარტი, 1827 | თანამდებობა დატოვა4 = 29 თებერვალი, 1836 | წინამორბედი4 = | მემკვიდრე4 = | პრეზიდენტი4 = | პრემიერ-მინისტრი4= | რიგი5 = წარმომადგენელთა პალატის წევრი ვირჯინიიდან | თანამდებობა დაიკავა5 = 17 დეკემბერი, 1816 | თანამდებობა დატოვა5 =3 მარტი, 1821 | წინამორბედი5 = | მემკვიდრე5 = | პრეზიდენტი5 = | პრემიერ-მინისტრი5= }} ჯონ ტაილერი ( დ. 29 მარტი, 1790 — გ. 18 იანვარი, 1862) — ამერიკის შეერთებული შტატების რიგით მე-10 პრეზიდენტი 1841-1845 წლებში. ვიცე-პრეზიდენტი 1841 წელს ვიგების პარტიიდან. იგი იყო პირველი პრეზიდენტი, რომელმაც თანამდებობა წინამორბედის გარდაცვალების შემდეგ დაიკავა. 1825-27 წლებში იყო ვირჯინიის შტატის გუბერნატორი. პრეზიდენტი უილიამ ჰენრი ჰარისონი ინაუგურაციიდან ერთ თვეში, 1841 წლის 4 აპრილს გარდაიცვალა, რამაც ქვეყანაში დაბნეულობა გამოიწვია. იმ დროს აშშ-ის კონსტიტუციის მიხედვით ზუსტად არ იყო განსაზღვრული პრეზიდენტის გარდაცვალების შემთხვევაში ვიცე-პრეზიდენტი ხდებოდა პრეზიდენტი, თუ პრეზიდენტის მოვალეობის შემსრულებელი მომავალ არჩევნებამდე. ვიცე-პრეზიდენტმა ტაილერმა 1841 წლის 6 აპრილს დადო პრეზიდენტის ფიცი, რითაც შეიქმნა პრეცედენტი მომავალი შემთხვევებისთვის. ეს პროცედურა საბოლოოდ დარეგულირდა კონსტიტუციის 26-ე შესწორებით 1967 წელს. 51 წლის ტაილერი იმ დროისთვის ყველაზე ახალგაზრდა პრეზიდენტი იყო (მაშინ როდესაც ჰარისონი იყო ყველაზე ხნიერი). იგი იყო პირველი პრეზიდენტი, ვინც აშშ-ის კონსტიტუციის მიღების შემდეგ დაიბადა. მისი ადმინისტრაციის ყველაზე მნიშვნელოვან მიღწევად შეიძლება ჩაითვალოს ტეხასის რესპუბლიკის ანექსია 1845 წელს. ==რესურსები ინტერნეტში== კატეგორია:აშშ-ის პრეზიდენტები კატეგორია:აშშ-ის ვიცე-პრეზიდენტები კატეგორია:აშშ-ის სენატორები კატეგორია:აშშ-ის წარმომადგენელთა პალატის წევრები კატეგორია:ვირჯინიის გუბერნატორები კატეგორია:დაბადებული 1790 კატეგორია:გარდაცვლილი 1862 კატეგორია:დაბადებული 29 მარტი კატეგორია:გარდაცვლილი 18 იანვარი", "url": "https://ka.wikipedia.org/wiki/ჯონ_ტაილერი", "length": 2527}
{"id": "7537", "title": "გუნდიშაფურის აკადემია", "text": "გუნდიშაფურის აკადემია (სპარს. گندیشاپور; ასევე ჯონდიშაფური, გონდეშაფური) სასანიდთა იმპერიის ინტელექტუალური ცენტრი იყო. აკადემიაში ასწავლიდნენ მედიცინას, ფილოსოფიას, თეოლოგიასა და მეცნიერებას. აქაური მასწავლებლები ზოროასტრიულ და სპარსულთან ერთად ბერძნულ და ინდურ ტრადიციებშიც იყვნენ განსწავლული. კემბრიჯის ირანის ისტორიის თანახმად, ეს იყო უძველესი სამყაროს (განისაზღვრება, როგორც ევროპა, ხმელთაშუაზღვისპირეთი და ახლო აღმოსავლეთი) ყველაზე მნიშვნელოვანი სამედიცინო ცენტრი მე-6 და მე-7 საუკუნეებში. დაფუძნდა რა 271 წელს სასანიდთა დინასტიის მმართველის მიერ, გუნდიშაფური იყო მსოფლიოში დღეისთვის ცნობილი უძველესი სასწავლო ჰოსპიტალი, რომელშიც ასევე შედიოდა ბიბლიოთეკა და უნივერსიტეტი. ის მდებარეობდა დღევანდელ ხუზისტანის პროვინციაში, ირანის სამხრეთ-დასავლეთში, მდინარე ყარუნთან ახლოს. კატეგორია:ირანის ისტორია კატეგორია:უძველესი განათლების კერები", "url": "https://ka.wikipedia.org/wiki/გუნდიშაფურის_აკადემია", "length": 838}
{"id": "7538", "title": "ბოლონიის უნივერსიტეტი", "text": "ბოლონიის უნივერსიტეტი (, UNIBO) — მსოფლიოში სიძველით მეორე უნივერსიტეტია ბოლონიაში, იტალია. 2000 წლიდან სახელი გადაერქვა და ეწოდება Alma mater studiorum () მსოფლიოში ერთ-ერთი უძველესი უნივერსიტეტის ტიტულის პატივსაცემად. ==ისტორია== უნივერსიტეტი დაარსდა 1088 წელს. ეს თარიღი აღმოაჩინა მე-19 საუკუნეში ისტორიკოსთა კომიტეტმა ჯოზუე კარდუჩის მეთაურობით. გარკვეული მოსაზრებით, ეს დაწესებულება მსოფლიოს უძველეს უნივერსიტეტად მოიაზრება, ვინაიდან სიტყვა „უნივერსიტეტი“ აქ ახსენეს პირველად მისი დაარსებისას. უნივერსიტეტმა ქარტია მიიღო ფრიდრიხ I ბარბაროსასაგან 1158 წელს. XIII საუკუნეში სტუდენტთა რიცხვი აღწევდა 10 ათასს. XIV-XV საუკუნეებში უნივერსიტეტი ძალზე პოპულარული იყო. თავდაპირველად ისწავლებოდა რომაული და კანონიკური სამართალი. XIV საუკუნეში გაიხსნა ფილოსოფიის, მედიცინის და თეოლოგიის ფაკულტეტები. XV საუკუნეში უნივერსიტეტმა დაკარგა ავტონომია და მოექცა კათოლიკური ეკლესიის გავლენის ქვეშ. XX საუკუნეში დაუთმო პირველობა რომის და ნეაპოლის უნივერსიტეტებს. ==ლიტერატურა== == რესურსები ინტერნეტში == * * უნივერსიტეტის არქივი ==სქოლიო== კატეგორია:იტალიის უნივერსიტეტები კატეგორია:შუა საუკუნეების უნივერსიტეტები", "url": "https://ka.wikipedia.org/wiki/ბოლონიის_უნივერსიტეტი", "length": 1099}
{"id": "7540", "title": "პარიზის უნივერსიტეტი", "text": "thumb|right|300px|სორბონი, პარიზი, მე-17 საუკუნის გრავიურა პარიზის უნივერსიტეტი () უკეთ ცნობილი, როგორც სორბონი () — უნივერსიტეტი პარიზში, რომელიც მე-12 საუკუნის მეორე ნახევარში დაარსდა და ევროპის ერთ-ერთი უძველესი უნივერსიტეტია. 1970 წელს რეორგანიზაციის შედეგად იგი დაიყო 13 ავტონომიურ უნივერსიტეტად (პარიზის უნივერსიტეტი I–XIII) თუმცა ფორმალური ერთიანობა შენარჩუნდა და ცამეტივე უნივერსიტეტს დღემდე საერთო რექტორი და მმართველი საბჭო ჰყავს. უნივერსიტეტს ხშირად მოიხსენიებენ როგორც სორბონი, იგივე სახელწოდების კოლეგიატის (Collège de Sorbonne) მიხედვით, რომელიც 1253 წელს რობერ დე სორბონმა დააფუძნა. სორბონის ისტორიულ შენობაში იმყოფება მმართველი საბჭო და უნივერსიტეტის ოთხი შთამომავალი, მათ შორის სამი კი დასახელებაში შეიცავს ტერმინ სორბონს. სორბონი რჩება მსოფლიოში ერთ-ერთ ყველაზე სახელგანთქმულ და პრესტიჟულ უნივერსიტეტად. მისი სტუდენტ-მასწავლებლებიდან მრავალი ნობელის პრემიის ლაურეატი და დასავლური ტრადიციების მიმდევარი უდიდესი ინტელექტუალი, პოლიტიკური თეორეტიკოსო, მეცნიერი, ინჟინერი, ექიმი, თეოლოგი თუ ხელოვანი გამოსულა. ==უნივერსიტეტის ჩამოყალიბების ისტორია== სხვა შუა საუკუნეების უნივერსიტეტთა (ბოლონიის უნივერსიტეტი, ოქსფორდის უნივერსიტეტი, კოიმბრას უნივერსიტეტი, სალამანკას უნივერსიტეტი) მსგავსად, მაგრამ გვიანდელთაგან (პრაღის უნივერსიტეტი და ჰაიდელბერგის უნივერსიტეტი) განსხვავებით პარიზის უნივერსიტეტი სპეციალური დამფუძნებელი აქტის (მაგ. სამეფო ქარტია) შედეგად არ შექმნილა. ის მე-12 საუკუნის მეორე ნახევარში აღმოცენდა ღვთისმშობლის ტაძართან როგორც კორპორაცია, მსგავსად სხვა შუასაუკუნეობრივი კორპორაციებისა, როგორებიც სავაჭრო და ხელოვანთა გილდიებს წარმოადგენდნენ. შუასაუკუნეების ლათინურ ტერმინს universitas უფრო ფართო გილდიის მნიშვნელობა აქვს და პარიზის უნივერსიტეტი ცნობილი იყო, როგორც universitas magistrorum et scholarium (მაგისტრთა და სქოლასტთა გილდია). უნივერსიტეტს, რომელიც ბოლონიასთან ერთად სხვა შუასაუკუნეების უნივერსიტეტების მოდელი გახდა, ჰქონდა ოთხი ფაკულტეტი - ხელოვნების, მედიცინის, იურისპუდენციისა და თეოლოგიის. ხელოვნებათა ფაკულტეტი რანგით ყველაზე დაბალი იყო, თუმცა ამასთან ყველაზე მრავალრიცხოვანი, ვინაიდან სტუდენტებს თავდაპირველად ეს ფაკულტეტი უნდა დაემთავრებინათ უფრო მაღალი რანგის ფაკულტეტზე მოსახვედრად. სტუდენტები იყოფოდნენ ოთხ ძირითად ნაციონად - ენობრივი ან რეგიონული წარმომავლობის მიხედვით - საფრანგეთის, ნორმანდიის, პიკარდიის და ინგლისის, თუმცა ბოლო მათგანი მოგვიანებით ალემანიის (გერმანიის) ნაციონად გახდა ცნობილი. ყოველ ნაციონში მიღება მათ სახელობით კუთვნილებას სცილდებოდა, ასე მაგალითად ინგლისურ-გერმანულ ნაციონში ფაქტობრივად სტუდენტებს სკანდინავიიდან და აღმოსავლეთ ევროპიდანაც იღებდნენ. ==სორბონის კოლეჯი== სორბონის კოლეჯი () დაფუძნდა 1257 წელს საფრანგეთის მეფე ლუი IX-ის პირადი მოძღვრის რობერ დე სორბონის (1201-1274) მიერ, ვის სახელსაც ის დღემდე ატარებს. იგივე სახელს ატარებს მისი მთავარი კამპუსი პარიზში, სადაც ამჟამად რამდენიმე უნივერსიტეტია (ყოფილი პარიზის უნივერსიტეტის შთამომავლები) პარიზის რექტორატთან ერთად. თავდაპირველად ის შეიქმნა 20 თეოლოგი სტუდენტისთვის. მან სწრაფაც მოიხვეჭა განათლების ცენტრის რეპუტაცია და მე-13 საუკუნისთვის მასში უკვე 20.000-მდე უცხოელი სტუდენტი სწავლობდა, რამაც პარიზი დასავლური სამყაროს ცოდნის დედაქალაქი გახადა. დღემდე უცხოელი სტუდენტები ქმნიან უნივერსიტეტის კამპუსის მნიშვნელოვან ნაწილს. სორბონი მალევე საფრანგეთის უმნიშვნელოვანესი თეოლოგიური ინსტიტუტი გახდა. 1622-1626 წლებში კარდინალმა რიშელიემ განაახლა სორბონი და უნივერსიტეტის თანამადროვე შენობები ამ პერიოდის არქიტექტურას განეკუთვნება. კარდინალის პატივსაცემად 1637 წელს სორბონის სამლოცველო იქნა დამატებული. რიშელიეს გარდაცვალების შემდეგ 1642 მისი ცხედარი სამლოცველოს ძვალთსაცავში იქნა დასვენებული. ფაკულტეტის ეკლესიასთან ახლო კავშირმა საფრანგეთის რევოლუციის დროს მისი დახურვა განაპირობა, თუმცა 1808 წელს ნაპოლეონის ბრძანებით მან განაახლა მუშაობა, როგორც პარიზის უნივერსიტეტის ნაწილმა. 1885 წლამდე სორბონი უნივერსიტეტის თეოლოგიის ფაკულტეტსა და პარიზის აკადემიას მოიცავდა. მე-19 საუკუნის ბოლოს სორბონი მთლიანად გაემიჯნა რელიგიას. == ლიტერატურა == * André Tuilier: ''Histoire de l'Université de Paris et de la Sorbonne (History of the University of Paris and of the Sorbonne), in 2 volumes (From the Origins to Richelieu, From Louis XIV to the Crisis of 1968), Paris: Nouvelle Librairie de France, 1997 ; * Jean-Louis Leutrat: De l'Université aux Universités (From the University to the Universities), Paris: Association des Universités de Paris, 1997 * Philippe Rive: La Sorbonne et sa reconstruction (The Sorbonne and its Reconstruction), Lyon: La Manufacture, 1987 * Jacques Verger: Histoire des Universités en France'' (History of French Universities), Toulouse: Editions Privat, 1986 == რესურსები ინტერნეტში == * Study Abroad in France * Academy of Paris * History of the University of Paris * Education Authority of Paris კატეგორია:საფრანგეთის უნივერსიტეტები კატეგორია:შუა საუკუნეების უნივერსიტეტები კატეგორია:პარიზი", "url": "https://ka.wikipedia.org/wiki/პარიზის_უნივერსიტეტი", "length": 4743}
{"id": "7546", "title": "ქარტია", "text": "ქარტია ( და — ქაღალდი) — სახელმწიფო ან სახალხო მნიშვნელობის დოკუმენტი, რომელიც რისამე (მაგალითად: ქვეყანა, ქალაქი, უნივერსიტეტი, ორგანიზაცია და ა.შ.) კონსტიტუციური შინაარსის კანონებს ან უფლებებს შეიცავს. == იხილეთ აგრეთვე == *თავისუფლების დიდი ქარტია *გაეროს ქარტია *პორტუგალიის 1826 წლის საკანონმდებლო ქარტია კატეგორია:იურიდიული დოკუმენტები", "url": "https://ka.wikipedia.org/wiki/ქარტია", "length": 341}
{"id": "7547", "title": "ჯორჯ უოკერ ბუში", "text": "| დაბადების ადგილი= ნიუ-ჰევენი, კონექტიკუტი | გარდაცვალების თარიღი = | გარდაცვალების ადგილი = | მოქალაქეობა = | ეროვნება = | საარჩევნო ოლქი = | მამა = ჯორჯ ჰერბერტ უოლკერ ბუში | დედა = | მეუღლე = ლორა ბუში | შვილები = ბარბარა და ჯენა | განათლება = იელის უნივერსიტეტი | პროფესია = | საქმიანობა = ბიზნესმენი | რელიგია = | ჯილდოები = 45px პირველი ხარისხის სამი ვარსკვლავის ორდენი | პარტია = რესპუბლიკური პარტია | ვებ-საიტი = ბუშის საპრეზიდენტო ბიბლიოთეკაბუშის საპრეზიდენტო ცენტრითეთრი სახლი | რიგი = მარცხნივ|30პქ აშშ-ის 43-ე პრეზიდენტი | რიგი2 = მარცხნივ|30პქ ტეხასის 46-ე გუბერნატორი | თანამდებობა დაიკავა2 = 17 იანვარი 1995 | თანამდებობა დატოვა2= 21 დეკემბერი 2000 | წინამორბედი2 = ენ რიჩარდსი | მემკვიდრე2 = რიკ პერი | პრეზიდენტი2 = }} ჯორჯ უოკერ ბუში ( დ. 6 ივლისი 1946, ნიუ-ჰევენი, კონექტიკუტი) — ამერიკის შეერთებული შტატების 43-ე პრეზიდენტი (2001-2009) და ტეხასის 46-ე გუბერნატორი (1995-2000), რესპუბლიკელი. იგი აშშ-ის 41-ე პრეზიდენტის ჯორჯ ჰ. უ. ბუშის და ბარბარა ბუშის უფროსი შვილია. ბუშმა დაამთავრა იელის უნივერსიტეტი და ჰარვარდის ბიზნეს სკოლა, ხოლო 1968–1974 წლებში აშშ-ის ეროვნულ გვარდიაში მსახურობდა. ამის შემდეგ ის ნავთობის ოჯახურ ბიზნესში მუშაობდა. 1977 წელს იგი ლორა უელჩზე დაქორწინდა. 1978 წელს მან წარმომადგენელთა პალატაში იყარა კენჭი, მაგრამ დამარცხდა. რამდენიმე წელი იგი ბეისბოლის კლუბის ტეხასის რეინჯერსის თანამფლობელი იყო. 1994 წელს ბუშმა ტეხასის გუბერნატორის არჩევნებში გაიმარჯვა. 2000 წელს აშშ-ის ერთ-ერთ ყველაზე საკამათო საპრეზიდენტო არჩევნებში მან მოქმედი ვიცე-პრეზიდენტი ელ გორი დაამარცხა. არჩევნებში მოსახლეობის ხმების უმრავლესობა გორმა მიიღო, მაგრამ ამომრჩეველთა კოლეგიის ხმების უმრავლესობით ბუშმა გაიმარჯვა. ბუშის პრეზიდენტობის პირველ წელს 11 სექტემბრის ტერორისტული თავდასხმა მოხდა. ამის საპასუხოდ მან ტერორის წინააღმდეგ გლობალური ომი გამოაცხადა, რასაც 2001 წელს ავღანეთში, ხოლო 2003 წელს ერაყში სამხედრო შეჭრა მოყვა. ეროვნული უსაფრთხოების საკითხებთან ერთად ბუშმა გარკვეული რეფორმები ჯანდაცვის, განათლების, სოციალური დაცვის სფეროებში გაატარა და გადასახადები მნიშვნელოვნად შეამცირა. 2004 წლის არჩევნებში ბუშმა დემოკრატი ჯონ კერი დაამარცხა. მეორე ვადის დროს 2005 წელს მისი ადმინისტრაცია ქარიშხალი კატრინას მიერ გამოწვეული კრიზისული სიტუაციის ცუდი მართვის გამო ძალიან გააკრიტიკეს. 2007 წლის დეკემბერში აშშ მეორე მსოფლიო ომის შემდეგ ყველაზე დიდ რეცესიაში შევიდა. ამან ბუშის ადმინისტრაცია იძულებული გახადა ქვეყნის ეკონომიკაში აქტიურად ჩარეულიყო და ეკონომიკის სტიმულირებისთვის ღონისძიებები გაეტარებინა. 2008 წლის სექტემბერში კრიზისი უფრო გაღრმავდა. პრეზიდენტობისას ბუში საქართველოს და უკრაინის დემოკრატიულ მოძრაობების და ნატო-ში გაწევრიანების აქტიური მხარდამჭერი იყო. 2005 წელს იგი საქართველოში ოფიციალური ვიზიტით იმყოფებოდა. თბილისში თავისუფლების მოედანზე სიტყვით გამოსვლისას ბუშზე თავდასხმის მცდელობა მოხდა, მაგრამ პრეზიდენტი არ დაშავებულა. 2008 წელს რუსეთ-საქართველოს ომის დროს მან საქართველოს მხარე დაიჭირა და 2008 წლის 23 სექტემბერს გაეროს გენერალურ ასამბლეაზე გამოსვლისას რუსეთი გაეროს წესდების დარღვევაში დაადანაშაულა, ასევე ომისშემდგომი საქართველოს რეაბილიტაციისთვის 1 მილიარდი $ გამოყო. ბუშის პრეზიდენტობის ბოლოს გაფორმდა აშშ-საქართველოს ქარტია სტრატეგიული პარტნიორობის შესახებ. მიუხედავად იმისა, რომ ბუში პირველი ვადის განმავლობაში პოპულარული პრეზიდენტი იყო, მისი რეიტინგი მეორე ვადის დროს ეკონომიკური პრობლემების და ერაყის ომის გამო ძალიან დაეცა. პოსტის დატოვების შემდეგ იგი ტეხასში დაბრუნდა, სადაც საზოგადოებრივ საქმიანობას ეწევა და წიგნს წერს. == სქოლიო == კატეგორია:აშშ-ის პრეზიდენტები კატეგორია:ტეხასის გუბერნატორები კატეგორია:დაბადებული 1946 კატეგორია:დაბადებული 6 ივლისი კატეგორია:XX საუკუნის ამერიკელი ბიზნესმენები", "url": "https://ka.wikipedia.org/wiki/ჯორჯ_უოკერ_ბუში", "length": 3552}
{"id": "7548", "title": "რიჩარდ ნიქსონი", "text": "რიჩარდ მილჰაუს ნიქსონი ( დ. 9 იანვარი 1913 — გ. 22 აპრილი 1994) — ამერიკის შეერთებული შტატების რიგით 37-ე პრეზიდენტი 1969-1974 წლებში რესპუბლიკური პარტიიდან. ერთადერთი ამერიკელი პრეზიდენტი, რომელიც თანამდებობიდან გადადგა. მეორე მსოფლიო ომის დროს ნიქსონი აშშ-ის სამხედრო-საზღვაო ფლოტში მსახურობდა, სადაც ლეიტენანტის წოდება მიიღო. 1946 წელს იგი აშშ-ის წარმომადგენელთა პალატის წევრად, ხოლო 1950 წელს სენატორად აირჩიეს რესპუბლიკური პარტიიდან. 1953–1961 წლებში ეიზენჰაუერის პრეზიდენტობის დროს ნიქსონი აშშ-ის ვიცე-პრეზიდენტი იყო. 1960 წელს მას ჰქონდა აშშ-ის პრეზიდენტად არჩევის წარუმატებელი მცდელობა, როდესაც მცირე სხვაობით ჯონ კენედიმ დაამარცხა. 1962 წელს იგი ასევე კალიფორნიის გუბერნატორის არჩევნებში დამარცხდა. თუმცა ნიქსონმა 1968 წელს ისევ სცადა პრეზიდენტობა და ამჯერად გაიმარჯვა. პრეზიდენტის რანგში ნიქსონის პირველი ამოცანა ვიეტნამის ომის პრობლემის გადაწყვეტა იყო. თავიდან მან კონფლიქტი გაამწვავა და მეზობელ ქვეყნებში შეჭრას ხელმძღვანელობდა. მიუხედავად ამისა ნიქსონმა აშშ-ის ჯარის თანდათანობით გამოყვანა დაიწყო და 1973 წელს წარმატებული მოლაპარაკების შემდეგ ჩრდილოეთ ვიეტნამთან ცეცხლის შეწყვეტის შეთანხმებას მიაღწია, რითაც ამერიკის მონაწილეობა ომში ეფექტურად დაასრულა. მისი საგარეო პოლიტიკური ინიციატივები დიდწილად წარმატებული იყო: 1972 წელს იგი სენსაციური ვიზიტით ჩინეთის სახალხო რესპუბლიკაში იმყოფებოდა და ორ ქვეყანას შორის დიპლომატიური ურთიერთობა დაამყარა. ნიქსონი საბჭოთა კავშირთან დაძაბულობის შენელების და რაკეტსაწინააღმდეგო თავდაცვითი სისტემის შეზღუდვის შეთანხმების ინიციატორი იყო. ასევე იგი რუზველტის შემდეგ პირველი პრეზიდენტი იყო, ვინც საბჭოთა კავშირს ეწვია. საშინაო ფრონტზე მისი პრეზიდენტობისას ხელფასის და ფასების კონტროლი დაწესდა და ოქროს სტანდარტი გაუქმდა, ასევე ამერიკელმა ასტრონავტებმა მთვარეზე დადგეს ფეხი. 1972 წლის არჩევნებში ნიქსონმა დიდი უპირატესობით გაიმარჯვა. მისი მეორე საპრეზიდენტო ვადის დროს ქვეყანას ეკონომიკური პრობლემები ჰქონდა. უოტერგეიტის სკანდალში მონაწილეობის გამო მოსალოდნელი იმპიჩმენტის თავიდან ასაცილებლად ნიქსონი 1974 წლის 9 აგვისტოს თანამდებობიდან გადადგა. ამის შემდეგ იგი მისმა მემკვიდრე ჯერალდ ფორდმა შეიწყალა ყველა დანაშაულისთვის, რომელიც მას შეიძლება ჩადენილი ჰქონოდა პრეზიდენტობისას. == რესურსები ინტერნეტში == * Richard Nixon Foundation * The Nixons Take a Bicycle Ride * The Nixon Center, Washington, D.C. * Richard Nixon Presidential Library * White House biography * Richard Nixon: A Resource Guide from the Library of Congress * The Watergate Tapes * Nixon's will * * * The Nixon–Presley Meeting კატეგორია:აშშ-ის პრეზიდენტები კატეგორია:აშშ-ის ვიცე-პრეზიდენტები კატეგორია:აშშ-ის სენატორები კატეგორია:აშშ-ის წარმომადგენელთა პალატის წევრები კატეგორია:დაბადებული 1913 კატეგორია:გარდაცვლილი 1994 კატეგორია:ცივი ომის ლიდერები კატეგორია:დაბადებული 9 იანვარი კატეგორია:გარდაცვლილი 22 აპრილი", "url": "https://ka.wikipedia.org/wiki/რიჩარდ_ნიქსონი", "length": 2726}
{"id": "7549", "title": "მირიან II", "text": "მირიან II, მირვან II, მირეანი — ქართლის (იბერიის) მეფე; ფარნავაზიანთა დინასტიის მეოთხე მეფის ფარნაჯომის ძე. მეფობდა ძვ. წ. II საუკუნის პირველ ნახევარში; „ქართლის ცხოვრების“ ცნობით, მირიან II აღიზარდა სპარსეთში, სადაც გახიზნეს მამამისის მოკვლის შემდეგ (ერთი წლისა); შემდეგ მირიანი სპარსელთა ლაშქრით ქართლს შემოესია, დაამარცხა ქართლის მეფე ბარტომი, დაეუფლა ტახტს და ცოტა ხანს იმეფა; „მოქცევაჲ ქართლისაჲ“-ს მიხედვით, მირვანი იწყებს მცხეთაში ქალაქის მშენებლობას. ქართულ ისტორიოგრაფიაში მირვანის მოღვაწეობა ძვ. წ. II საუკუნით თარიღდება, თუმცა არსებობს ისეთი მოსაზრებაც (ს. გორგაძე), რომ იგი ძვ. წ. I საუკუნეში მეფობდა. ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/მირიან_II", "length": 675}
{"id": "7550", "title": "მირიან III", "text": ", გამოცემა გ. დ. ქართველიშვილისა. განმარტებული და შევსებული ახლად შეძენილის არხეოლოგიურისა და ისტორიულის ცნობებით დ. ზ. ბაქრაძის მიერ. ტფილისი, 1885. გვ. დ. 284–361 |კორონაცია= |წინამორბედი= ასფაგური |მემკვიდრე= ბაქარ I |სხვა წოდებები= |ვიცე-პრეზიდენტი= |პარტია= |დაბადების თარიღი= |დაბადების ადგილი= |გარდაცვალების თარიღი= |გარდაცვალების ადგილი= მცხეთა |ქორწინება= |შვილები= რევი ბაქარი |დინასტია= ფარნავაზიანი |მამა= ლევი |დედა= }} მირიან III, მირეანი, მერიბანი — ქართლის მეფე IV საუკუნეში, ბიზანტიის იმპერატორის კონსტანტინესა (306–337) და სომეხთა მეფის თრდატის (287-330) თანამედროვე. მეფობის დასაწყისში ირანელებთან ერთად იბრძოდა რომაელების წინააღმდეგ. აგრეთვე ებრძოდა თრდატს სომხეთის მოსაზღვრე ქართლის სამხრეთი რაიონების შემოსაერთებლად. მირიან III-ის დროს საქართველოში ქრისტიანობის საქადაგებლად შემოვიდა წმინდა ნინო. 337 წ. ქართლში ქრისტიანობა სახელმწიფო სარწმუნოებად გამოცხადდა. მირიან III უნდა იყოს IV საუკუნის რომაელი ისტორიკოსის ამიანე მარცელინუსის თხზულებებში მოხსენიებული იბერთა (ქართლის) მეფე მერიბანი, რომელსაც რომაელებმა როგორც თავიანთ მოკავშირეს, უხვი საჩუქრები გაუგზავნეს, რომ ირანელებს არ მიმხრობოდა. „მოქცევაჲ ქართლისაჲს“ ცნობით, იგი ქართლის მეფე ლევის ძეა. „ქართლის ცხოვრება“ კი მას მიიჩნევს პირველი სასანიანი შაჰის შვილად, რომელიც ერისთავებმა მოიყვნეს უძეოდ გარდაცვლილი მეფე ასფაგურის ასულის ქმრად. ეს ცნობა შეიძლება შეთხზული იყოს პირველი ქრისტიანი მეფე მირიან III-ისთვის ღირსეული წინაპრების გამოძებნის მიზნით. == ლიტერატურა == * ==რესურსები ინტერნეტში== * საქართველო მირიან მეფის დროს. დიმიტრი ბაქრაძე, 1871 წ. 25 დეკემბერს. ჟურნალი მნათობი. 1872, თებერვალი. ==სქოლიო== კატეგორია:იბერიის მეფეები კატეგორია:ქართველი წმინდანები კატეგორია:ფარნავაზიანები", "url": "https://ka.wikipedia.org/wiki/მირიან_III", "length": 1669}
{"id": "7552", "title": "ზიდო", "text": "მინი|ზიდო ზიდო () იგივე პაულ ვიურდიგი (; დ. 30 ნოემბერი 1980, ბერლინი, გერმანია) — თანამედროევეობის ერთ-ერთი ყველაზე წარმატებული გერმანელი რეპერი. ==ბიოგრაფია== ზიდო ფსევდონიმია და ნიშნავს \"სუპერ ინტელიგენტ ნარკოტიკის მსხვერპლს\" (Super-intelligentes Drogenopfer). იგი მოღვაწეობს ჩამწერ სტუდია \"აგგრო ბერლინთან\" (Aggro Berlin) და ცნობილია თავისი პროვოკატული და აგრესიული ლირიკით, მისი სიმბოლოა პლატინისაგან დამზადებული 500 გრამიანი თავის ქალის ნიღაბი. მისი სადებიუტო ალბომი \"ნიღაბი\" (Maske) 100 000 ცალზე მეტი გაიყიდა, რისთვისაც ზიდო დაჯილდოვდა გერმანიის მუსიკალური ჯილდოთი \"საუკეთესო ახალბედა\". ალბომი ძირითადად ბერლინის გეტოს — \"მერკიშეს ფირტელის\" ცხოვრებას ეხება. ==დისკოგრაფია== ===სინგლები=== * 2004: Mein Block * 2004: Arschficksong * 2004: Fuffies im Club * 2005: Mama ist stolz * 2005: Mama ist stolz (Special edition) * 2005: Steh wieder auf (Deine Lieblingsrapper) ===ალბომები=== * 1998: Wissen Flow Talent (Royal TS) * 1999: Sintflows (Die Sekte) * 2000: Back in Dissniss (Royal TS) * 2001: Das Mic und Ich (A.i.d.S. [Alles ist die Sekte]) * 2002: Album Nr.3 (Royal TS) * 2003: Garnich so Schlimm (A.I.D.S.) * 2004: Aggro Ansage Nr. 3 * 2004: Maske(indiziert) * 2004: Aggro Ansage Nr. 4 (indiziert) * 2005: Dein Lieblings Album ('Deine Lieblingsrapper') კატეგორია:გერმანელი მუსიკოსები კატეგორია: დაბადებული 1980 კატეგორია:დაბადებული 30 ნოემბერი", "url": "https://ka.wikipedia.org/wiki/ზიდო", "length": 1354}
{"id": "7553", "title": "გენერალ-გუბერნატორი", "text": "გენერალ-გუბერნატორი ― სახელმწიფო თანამდებობა. ==რუსეთის იმპერია== რუსეთის იმპერიაში გენერალ-გუბერნატორი იყო ადგილობრივი ადმინისტრაციის უმაღლესი მოხელე. სათავეში ედგა ერთ ან რამდნეიმე გუბერნიას. თანამდებობა შემოღებულ იქნა 1775 წკლიდა. გენერალ-გუბერნატორი ხელმძღვანელობდა სახელმწიფო ადმინისტრაციას, წოდებებს და ა.შ. ამ თანამდებობაზე ნიშნავდნენ იმპერატორის სანდო გენერლებს. რევოლუციურ პერიოდებში მათ ფართო უფლებამოსილება ენიჭებოდათ. თანამდებობა გაუქმდა 1917 წელს. ==გაერთიანებული სამეფო== გაერთიანებულ სამეფოში გენერალ-გუბერნატორი ეწოდება ყოფილ დომინიონებში, ამჟამად კი ერთა თანამეგობრობაში შემავალ სახელმწიფოებში გაერთიანებული სამეფოს მონარქის წარმომადგენელს. ==ლიტერატურა== კატეგორია:წოდებები კატეგორია:თანამდებობები რუსეთის იმპერიაში", "url": "https://ka.wikipedia.org/wiki/გენერალ-გუბერნატორი", "length": 733}
{"id": "7555", "title": "Lidl", "text": "thumb|220px|ლოგო Lidl (სრული სახელწოდება გერმანულად Lidl Stiftung & Co. KG) — სიდიდით მეხუთე სურსათის დისკაუნტერი გერმანიაში, ფილიალებით ევროპის სხვადასხვა ქვეყანაში. ეკუთვნის „შვარცის ჯგუფს“ და შტაბ-ბინა აქვს ნეკარსულმში. დისკაუნტერს ეკუთვნის 2450 სუპერმარკეტი გერმანიაში, დასაქმებული ჰყავს 75.000 ადამიანი და წლიური ბრუნვა შეადგენს 35 მილიარდ ევროს (2004 წლის მონაცემებით). ლიდლი ეკუთვნის გერმანელ მეწარმეს დიტერ შვარცს. == რესურსები ინტერნეტში == * lidl.com კატეგორია:გერმანიის კომპანიები", "url": "https://ka.wikipedia.org/wiki/Lidl", "length": 491}
{"id": "7557", "title": "როკე სანტა კრუსი", "text": "| დაბადების ადგილი = ასუნსიონი, პარაგვაი | სიმაღლე = 191 სმ | პოზიცია = თავდამსხმელი | მიმდინარე კლუბი = ოლიმპია | ნომერი = 24 | ახალგაზრდული წელი1 = 1990–1997 | ახალგაზრდული კლუბი1 = ოლიმპია | წელი1 = 1997–1999 | კლუბი1 = ოლიმპია | მატჩი1 = 24 | გოლი1 = 13 | წელი2 = 1999–2007 | კლუბი2 = ბაიერნი მიუნხენი | მატჩი2 = 155 | გოლი2 = 31 | წელი3 = 2005–2006 | კლუბი3 = ბაიერნი მიუნხენი II | მატჩი3 = 6 | გოლი3 = 2 | წელი4 = 2007–2009 | კლუბი4 = ბლეკბერნ როვერსი | მატჩი4 = 57 | გოლი4 = 23 | წელი5 = 2009–2013 | კლუბი5 = მანჩესტერ სიტი | მატჩი5 = 20 | გოლი5 = 3 | წელი6 = 2011 | კლუბი6 = ბლეკბერნ როვერსი | მატჩი6 = 9 | გოლი6 = 0 | წელი7 = 2011–2012 | კლუბი7 = რეალ ბეტისი | მატჩი7 = 33 | გოლი7 = 7 | წელი8 = 2012–2013 | კლუბი8 = მალაგა | მატჩი8 = 31 | გოლი8 = 8 | წელი9 = 2013–2014 | კლუბი9 = მალაგა | მატჩი9 = 43 | გოლი9 = 9 | წელი10 = 2015– | კლუბი10 = კრუს ასული | მატჩი10 = 10 | გოლი10 = 4 | წელი11 = 2015–2016 | კლუბი11 = მალაგა | მატჩი11 = 17 | გოლი11 = 2 | წელი12 = 2016– | კლუბი12 = ოლიმპია | მატჩი12 = 148 | გოლი12 = 66 | ეროვნული წელი1 = 1999 | ეროვნული ნაკრები1 = პარაგვაი 20-წლამდე | ეროვნული მატჩი1 = 13 | ეროვნული გოლი1 = 6 | ეროვნული წელი2 = 2000 | ეროვნული ნაკრები2 = პარაგვაი 23-წლამდე | ეროვნული მატჩი2 = 4 | ეროვნული გოლი2 = 2 | ეროვნული წელი3 = 1999–2016 | ეროვნული ნაკრები3= პარაგვაი | ეროვნული მატჩი3 = 112 | ეროვნული გოლი3 = 32 | კლუბი-განახლება = 19 მაისი, 2021 | ეროვნული ნაკრები-განახლება = 10 ნოემბერი, 2016 }} როკე ლუის სანტა კრუს კანტერო (, დ. 16 აგვისტო 1981, ასუნსიონი, პარაგვაი) — პარაგვაელი ფეხბურთელი. საფეხბურთო კლუბ „ოლიმპიას“ თავდამსხმელი. 2002, 2006 და 2010 წლების მსოფლიო ჩემპიონატების მონაწილე პარაგვაის ეროვნული საფეხბურთო ნაკრების შემადგენლობაში. საყოველთაოდ აღიარებულია პარაგვაის ყველა დროის ერთ-ერთ საუკეთესო ფეხბურთელად. == საკლუბო კარიერა == საკლუბო კარიერის განმავლობაში იცავდა პარაგვაული, გერმანული, ინგლისური, ესპანური და მექსიკური საფეხბურთო კლუბების ღირსებას. მათ შორის ყველაზე დიდ წარმატებას ასუნსიონის „ოლიმპიას“ და მიუნხენის „ბაიერნის“ რიგებში გამოსვლისას მიაღწია. ასუნსიონის „ოლიმპიას“ შემადგენლობაში რვაჯერ მოიპოვა ქვეყნის ჩემპიონობა. მიუნხენის „ბაიერნის“ რიგებში კი ხუთჯერ გერმანიის ჩემპიონი, ოთხჯერ გერმანიის თასის მფლობელი, ორჯერ გერმანიის ლიგის თასის მფლობელი და თითოჯერ უეფა-ს ჩემპიონთა ლიგისა და საკონტინენტთაშორისო თასის მფლობელი გახდა. == სანაკრებო კარიერა == როკე სანტა კრუსი პარაგვაის 20 და 23-წლამდე ფეხბურთელთა ნაკრების წევრი იყო. პარაგვაის ეროვნულ ნაკრებში პირველად 1999 წლის 28 აპრილს, მექსიკის ეროვნული ნაკრების წინააღმდეგ საერთაშორისო ამხანაგურ შეხვედრაში ითამაშა. მატჩი პედრო-ხუან-კაბალიეროში, „ესტადიო რიო პარაპიტიზე“ გაიმართა და პარაგვაელთა გამარჯვებით, ანგარიშით 2–1 დასრულდა. ეროვნული ნაკრების რიგებში უკანასკნელად 2016 წლის 10 ნოემბერს, პერუს ეროვნული ნაკრების წინააღმდეგ მსოფლიო ჩემპიონატის საკვალიფიკაციო შეხვედრაში ითამაშა. მატჩი ასუნსიონში, „ესტადიო დეფენსორეს დელ ჩაკოზე“ გაიმართა და პერუელთა გამარჯვებით, ანგარიშით 4–1 დასრულდა. ==მიღწევები== ===საკლუბო=== ; ოლიმპია ასუნსიონი * პარაგვაის პრიმერა დივიზიონი: 1997, 1998, 1999, 2018 აპერტურა, 2018 კლაუსურა, 2019 აპერტურა, 2019 კლაუსურა, 2020 კლაუსურა ; ბაიერნი მიუნხენი * ბუნდესლიგა: 1999–2000, 2000–01, 2002–03, 2004–05, 2005–06 * გერმანიის თასი: 1999–2000, 2002–03, 2004–05, 2005–06 * გერმანიის ლიგის თასი: 2000, 2004 * უეფა-ს ჩემპიონთა ლიგა: 2000–01 * საკონტინენტთაშორისო თასი: 2001 === სანაკრებო === ; პარაგვაი * კოპა ამერიკა ვიცე-ჩემპიონი: 2011 ===ინდივიდუალური=== * ბლეკბერნ როვერსის სეზონის მოთამაშე: 2007–08 * პარაგვაის წლის ფეხბურთელი: 1999, 2018 * პრემიერლიგის თვის საუკეთესო მოთამაშე: დეკემბერი 2007 * პარაგვაის ჩემპიონატის საუკეთესო ბომბარდირი: 2017 ==რესურსები ინტერნეტში== {| style=\"color: black;\" |- | style=\"width: 250px; background-color:Lavender |სოციალური ქსელები || style=\"background: white;\"|Facebook · Twitter |} {| style=\"color: black;\" |- | style=\"width: 250px; background-color:Lavender |თემატური საიტები || style=\"background: white;\"|AFS · AS.com · BDFA · CUP2002.RU · Eurosport · FBref.com · FootballDatabase.eu · Fussballdaten.de · National Football Teams.com · Olympedia · Soccerbase · Soccerway · Transfermarkt · WorldFootball.net |} ==სქოლიო== კატეგორია:დაბადებული 16 აგვისტო კატეგორია:დაბადებული 1981 კატეგორია:პარაგვაელი ფეხბურთელები კატეგორია:გერმანიის ბუნდესლიგის ფეხბურთელები კატეგორია:პრემიერ ლიგის ფეხბურთელები კატეგორია:ესპანეთის პრიმერა დივიზიონის ფეხბურთელები კატეგორია:მექსიკის ჩემპიონატის ფეხბურთელები კატეგორია:ბაიერნი II-ის ფეხბურთელები კატეგორია:მიუნხენის ბაიერნის ფეხბურთელები კატეგორია:მანჩესტერ სიტის ფეხბურთელები კატეგორია:ბლექბერნ როვერსის ფეხბურთელები კატეგორია:რეალ ბეტისის ფეხბურთელები კატეგორია:მალაგის ფეხბურთელები კატეგორია:1999 წლის კოპა ამერიკის ფეხბურთელები კატეგორია:2007 წლის კოპა ამერიკის ფეხბურთელები კატეგორია:2011 წლის კოპა ამერიკის ფეხბურთელები კატეგორია:2015 წლის კოპა ამერიკის ფეხბურთელები კატეგორია:2002 წლის მსოფლიო საფეხბურთო ჩემპიონატის ფეხბურთელები კატეგორია:2006 წლის მსოფლიო საფეხბურთო ჩემპიონატის ფეხბურთელები კატეგორია:2010 წლის მსოფლიო საფეხბურთო ჩემპიონატის ფეხბურთელები", "url": "https://ka.wikipedia.org/wiki/როკე_სანტა_კრუსი", "length": 4979}
{"id": "7560", "title": "მითრიდატე VI ევპატორი", "text": "thumb|მითრიდატე VI-ს გამოსახულება thumb|მითრიდატე VI-ს სამეფო მითრიდატე VI ევპატორი, დიონისე, მითრიდატე დიდი (Mithridatēs Eūpatōr Dionysos; დ. ძვ. წ. 132 — გ. ძვ. წ. 63) — პონტოს მეფე ძვ. წ. 121-იდან (ფაქტობრივად, ძვ. წ. 111-იდან) — როდესაც მამამისი, მითრიდატე V ევერგეტი, შეთქმულებმა მოკლეს, მითრიდატე VI გაიქცა და 10 წლის მანძილზე იმალებოდა. ძვ. წ. 111 დაბრუნდა პონტოს დედაქალაქ სინოპში, სიკვდილით დასაჯა დედა ლაოდიკე და მისი მომხრეები, დაახოცვინა ძმები და შეუდგა მეფობას. მემკვიდრეობით მიიღო შედარებით მცირე სამეფო, მაგრამ მალე გააფართოვა მისი საზღვრები; ძვ.წ. 111—110 შემოიერთა მცირე არმენია, დაიპყრო კოლხეთი, ძვ. წ. 107 — ბოსფორის სამეფო და ყირიმის ბერძნული ქალაქები; ცდილობდა მთელი შავიზღვისპირეთის ერთ სახელმწიფოდ გაერთიანებას და აზიიდან რომაელთა განდევნის მიზნით კავშირი შეკრა შავი ზღვის დასავლეთ სანაპიროს ბერძნული ქალაქ-სახელმწიფოებთან; გარკვეული დროით კაპადოკია და ბითვინიაც შემოიერთა. დაახლოებით ძვ. წ. 95 ხელშეკრულება დადო ტიგრან II-თან. ძვ.წ. 89—85 ებრძოდა რომს (I მითრიდატული ომი), მცირე აზიიდან განდევნა რომაელები და საბერძნეთში გადავიდა, მაგრამ დამარცხდა და დაპყრობილი ტერიტორიები დათმო. ძვ.წ. 83—81 უმნიშვნელო შეტაკება ჰქონდა რომთან (II მითრიდატული ომი); ძვ. წ. 74 დაიწყო მისი III ომი რომთან. რომაელთა სარდალმა ლუკულუსმა მითრიდატე VI დაამარცხა და აიძულა სომხეთში გაქცეულიყო, სადაც მან ტიგრან II-თან ერთად განაგრძო რომაელებთან ომი. დროებით დაიბრუნა პონტოს სამეფო, მაგრამ ძვ. წ. 66 პომპეუსმა კვლავ დაამარცხა. მითრიდატე VI-მ თავი შეაფარა ჯერ კოლხეთს, შემდეგ — ბოსფორს, სადაც რომაელებთან ახალი ბრძოლებისათვის ემზადებოდა. ძვ. წ. 63 მას აუჯანყდა ვაჟიშვილი ფარნაკე. ბრძოლაში მითრიდატე VI დაიღუპა. მითრიდატე VI იყო ენერგიული, ფიზიკურად ძლიერი განათლებული პიროვნება, (ფლობდა 22 ენას), ნიჭიერი მხედართმთავარი და პოლიტიკოსი, ამასთანავე ძალზე მკაცრი და შეუბრალებელი. მის დროს პონტოს სამეფო ვრცელ სახელმწიფოს წარმოადგენდა, რომლის შემადგენლობაში შევიდნენ სხვადასხვა ხალხები და ტომები, მათ შორის ქართველური ტომებიც. ==ისტორიული წყაროები== თეიმურაზ ბატონიშვილის მიერ == ლიტერატურა == ==რესურსები ინტერნეტში== * Вопрос о происхождении митридата великаго * პონტოს მეფეების სია კატეგორია:პონტოს მეფეები კატეგორია:დაბადებული ძვ. წ. 132 კატეგორია:გარდაცვლილი ძვ. წ. 63", "url": "https://ka.wikipedia.org/wiki/მითრიდატე_VI_ევპატორი", "length": 2165}
{"id": "7563", "title": "მითრიდატე VIII", "text": "thumb|frameless|მარჯვნივ|მონეტა მითრიდატეს გამოსახულებით. მითრიდატე VIII (გ. 68) — ბოსფორის სახელმწიფოს მეფე (39/40 - 44/45). სამეფო ტახტი მემკვიდრეობით მიიღო რომის იმპერატორ კალიგულას გადაწყვეტილების საწინააღმდეგოდ. 41 ცნო იმპერატორ კლავდიუსმა. მითრიდატე VIII შეეცადა რომისაგან დამოუკიდებლობის მოპოვებას, მაგრამ მისი გეგმები ძმამ გასცა. ბოსფორის სამეფოს თავს დაესხნენ რომის იმპერიის ჯარები. მითრიდატე VIII შეებრძოლა მათ ყუბანისპირეთსა და ჩრდილოეთ აზოვისპირეთში, თან ცდილობდა მეოტთა და სარმატთა ტომები მოემხრო, მაგრამ ერთ-ერთ ბრძოლაში ტყვედ ჩავარდა (49). პოლიტიკურ შეთქმულებაში მონაწილეობის გამო მითრიდატე VIII რომში ჩამოახრჩვეს. ==ლიტერატურა== ==რესურსები ინტერნეტში== * მითრიდატე VIII. უნივერსალური ენციკლოპედიური ლექსიკონი, საქართველოს პარლამენტის ეროვნული ბიბლიოთეკა. კატეგორია:მეფეები", "url": "https://ka.wikipedia.org/wiki/მითრიდატე_VIII", "length": 789}
{"id": "7564", "title": "მითრიდატე (კოლხეთი)", "text": "მითრიდატე, ფილადელფოს ფილოპატორი — პონტოს მეფის მითრიდატე VI ევპატორ დიონისეს შვილი, კოლხეთის მეფე ძვ. წ. 84 წ. იგი თვით მითრიდატე VI-ის წინააღმდეგ აჯანყებულმა კოლხებმა მოითხოვეს თავის მბრძანებლად. შესაძლოა, მათ შორის რაღაც კავშირი არსებობდა – უფრო ადრე მითრიდატე უმცროსი კოლხეთის სატრაპი იყო. მითრიდატე უმცროსი სურიონში (ვანში) იჯდა, ჭრიდა ლოტოსის ყვავილისა და რვაქიმიანი ვარსკვლავის გამოსახულებიან ვერცხლისა და სპილენძის ანონიმურ მონეტებს. აპიანე ალექსანდრიელი გვაუწყებს — მამამ იეჭვა, რომ ყველაფერი ეს მოაწყო მისმა შვილმა, რომელსაც მეფობა სურდა, მოაყვანინა იგი თავისთან, ოქროს ბორკილები დაადო მას და ცოტა ხანში სიცოცხლეს გამოასალმა. მითრიდატე უმცროსის წინააღმდეგ კოლხეთში პონტოს მეფეს სამხედრო ექსპედიცია გაუგზავნია. ეშერა და ვანი პონტოელებს ბრძოლით აუღიათ — ამაზე მეტყველებს არქეოლოგიური მასალა. == იხილეთ ასევე == * მითრიდატე VI ევპატორი * ოლთაკე * მოაფერნე * არისტარქე ==ლიტერატურა== * თ. დუნდუა, კოლხეთი, იბერია და პონტოს სამეფო ნუმიზმატიკური მასალების მიხედვით, თბ., 1993 * * საქართველოს ისტორიის ნარკვევები, ტ. 1, თბ., 1970 კატეგორია:კოლხეთის მეფეები", "url": "https://ka.wikipedia.org/wiki/მითრიდატე_(კოლხეთი)", "length": 1059}
{"id": "7565", "title": "მითრიდატე (სომხეთის მეფე)", "text": "მითრიდატე — ქართლის მეფის მითრიდატე I-ის ძე. მეფობდა სომხეთში (35–51), მისი გამეფება მოხდა სომხეთის დაუფლებისათვის რომის და პართიის ბრძოლის შედეგად. 37 წელს გაიუს იულიუს ცეზარ კალიგულამ მითრიდატე რომში გამოიძახა და ციხეში ჩასვა. კალიგულას მემკვიდრე კლავდიუსმა იგი გაათავისუფლა და მითრიდატემ თავისი ძმის, ქართლის მეფე ფარსმანის დახმარებით (47) კვლავ დაიკავა სომხეთის ტახტი. მითრიდატე ტახტიდან ჩამოაგდო და მოკლა მისმა ძმისწულმა რადამისტმა. მითრიდატეს შესახებ ცნობები მოეპოვებათ რომაელ ისტორიკოსებს დიონ კასიუსსა და ტაციტუსს. ==ლიტერატურა== კატეგორია:სომხეთის მეფეები კატეგორია:ფარნავაზიანები კატეგორია:ქართველები სომხეთში", "url": "https://ka.wikipedia.org/wiki/მითრიდატე_(სომხეთის_მეფე)", "length": 619}
{"id": "7566", "title": "მითრიდატე I", "text": "მითრიდატე I — იბერიის მეფე 30-35 წლებში. იხსენიებს რომაელი ისტორიკოსი დიონ კასიოსი 35 წელს სომხეთის სამეფო ტახტისთვის ატეხილ ბრძოლასთან დაკავშირებით. სომხეთის მეფის არტაშეს III-ის (18-34) გარდაცვალების შემდეგ რომაელები და პართიელები სომხეთში საკუთარი კანდიდატის გამეფებას ცდილობდნენ. ტაციტუსის ცნობით რომის იმპერატორმა ტიბერიუსმა თავის მოკავშირეს, ქართლის მეფე მითრიდატე I-ს სთხოვა შეჭრილიყო სომხეთში და დაეკავებინა იგი. მითრიდატე I-მა დაიპყრო სომხეთი და რომაელთა ნებართვით იქ თავისი ვაჟი მითრიდატე გაამეფა. ==მითრიდატე I-ის ვინაობა== მითრიდატე I-ის შესახებ ისტორიოგრაფიაში არსებობს რამდენიმე მოსაზრება: # დიონ კასიოსის მითრიდატე არის ლეონტი მროველის ადერკი (გიორგი მელიქიშვილი), # პავლე ინგოროყვა წარმართი მეფეების სიაში მას საერთოდ არ იხსენიებს, # მითრიდატე არის ლეონტი მროველის მეფე ქართამი (სერგი გორგაძე), # ადერკი, ქართამი და მითრიდატე სამი სხვადასხვა, ერთმანეთისგან დამოუკიდებელი პიროვნებაა, რომელთაგან პირველი მეფობდა ძვ. წ. II ს.-ის I ნახევარში, მეორე – ძვ. წ. II ს.-ის 60-იან წლებში, მესამე კი – ახ. წ. I ს.-ის 30-იან წლებში (გ. მელიქიშვილი). ==ლიტერატურა== * * ==რესურსები ინტერნეტში== კატეგორია:იბერიის მეფეები კატეგორია:გარდაცვლილი 35", "url": "https://ka.wikipedia.org/wiki/მითრიდატე_I", "length": 1147}
{"id": "7568", "title": "მითრიდატე V", "text": "მითრიდატე V — ქართლის მეფე IV საუკუნის 60–70-იან წლებში. „ქართლის ცხოვრების“ ცნობით, იგი იყო ქართლის გამაქრისტიანებელი მეფის მირიანის შვილიშვილი, მისი ვაჟის – ბაქარის (ბაკურის) ძე. ზრუნავდა ეკლესიების მშენებლობაზე; კერძოდ, მას აუშენებია ეკლესია თუხარისის ციხის შიგნით, შეუმკია ერუშეთისა და წუნდის ეკლესიები. ==ლიტერატურა== * გ. მელიქიშვილი, ქართლის (იბერიის) სამეფოს ისტორიის ქრონოლოგიური საკითხისათვის. საქ. მეც. აკადემიის ისტორიის ინსტიტუტის შრომები, ტ. IV. ნაკ. I, 1958. * ვ. გოილაძე, ფარნავაზიანთა სახლის ქრისტიან მეფეთა ქრონოლოგია, თბ. 1990. * ძველი ქართული აგიოგრაფიული ლიტერატურის ძეგლები, ილ. აბულაძის რედ., წგნ. 1, თბ., 1963. * შატბერდის კრებული X საუკუნისა, ბ. გიგინეიშვილისა და ელ. გიუნაშვილის გამოც., თბ., 1979. * ქართლის ცხოვრება, ს. ყაუხჩიშვილის რედაქციით, ტ. 1, განათლება, თბ., 1955. ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/მითრიდატე_V", "length": 860}
{"id": "7569", "title": "მითრიდატე IV", "text": "მითრიდატე IV, მირდატი — ქართლის (იბერიის) მეფე III საუკუნის დასასრულს ან IV საუკუნის დასაწყისში. „ქართლის ცხოვრების“ ცნობით, იგი იყო ბაკურ მეფის ძე და მამა ასფაგურისა. ჩვენამდე მოღწეული ქართული წყაროები, რომლებშიც მოხსენიებულია მითრიდატე IV („მოქცევაჲ ქართლისაჲ“, „ქართლის ცხოვრება“), არავითარ კონკრეტულ ფაქტს არ ასახელებენ მისი მოღვაწეობიდან. ==ლიტერატურა== ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/მითრიდატე_IV", "length": 420}
{"id": "7570", "title": "მითრიდატე III", "text": "მითრიდატე III — ქართლის (იბერიის) მეფე. იხსენიება რომში ნაპოვნი საფლავის ქვის წარწერაში, რომელიც 114–115 წლებით თარიღდება. ეპიტაფიაში მოხსენიებულია მითრიდატეს ძმა ამაზასპი, ამ წარწერიდან ჩანს, რომ მითრიდატე III-ს რომთან მეგობრული ურთიერთობა ჰქონია. მითრიდატე III არც ლეონტი მროველთან და არც „მოქცევაჲ ქართლისაჲ“-ს ფარნავაზიან წარმართ მეფეთა სიაში შესული არ არის. ==ლიტერატურა== ==სქოლიო== კატეგორია:იბერიის მეფეები", "url": "https://ka.wikipedia.org/wiki/მითრიდატე_III", "length": 414}
{"id": "7573", "title": "ანრი II (საფრანგეთი)", "text": "ანრი II დე ვალუა ( დ. 31 მარტი, 1519, სენ-ჟერმენ-ან-ლაი, საფრანგეთი — გ. 10 ივლისი, 1559, პარიზი, საფრანგეთი) — საფრანგეთის მეფე 1547–1559 წლებში, ვალუების დინასტიისა. ანრი იყო მეფე ფრანსუა I-ისა და მისი მეუღლის, დედოფალ კლაუდია დე ვალუას მეორე ვაჟი. მეფედ იკურთხა 1547 წელს. 1533 წლის ოქტომბერს მან იქორწინა ეკატერინე მედიჩზე (1519–1589). იბრძოდა ქვეყნის ცენტრალიზაციისთვის, მონარქიის განმტკიცებისათვის, მკაცრად დევნიდა ჰუგენოტებს. 1559 წელს გამოსცა ედიქტი, რომელიც ერეტიკოსების სიკვდილით დასჯას ითვალისწინებდა. 1559 წელს ანრი II-ს თავისი ასულის ელიზაბეტას და ესპანეთის მეფის, ფილიპე II-ის ქორწილზე გამართულ რაინდთა ტურნირზე მონტგომერიმ შუბი თვალში მოარტყა და მოკლა. == ბავშვობა == ანრი დაიბადა საფრანგეთის სამეფო ოჯახში, სენ-ჟერმენ-ან-ლაის სასახლეში 1519 წლის 31 მარტს. იგი იყო საფრანგეთის მეფის ფრანსუა I-ის და მისი პირველი მეუღლის დედოფალ კლაუდია დე ვალუას ვაჟი. ანრის ჰყავდა 1 უფროსი ძმა - ფრანსუა ვალუა. ასევე ჰყავდა უმცროსი და-ძმებიც: შოტლანდიის დედოფალი მადლენა ვალუა, ორლეანის ჰერცოგი შარლ დე ვალუა და სავოიის ჰერცოგინია მარგარიტა ვალუა. რადგანაც ანრი უმცროსი ვაჟი იყო იგი არ ემზადებოდა მეფობისათვის, ამიტომაც ანრი ორლეანის ჰერცოგი გახდა. ამ პერიოდში მიმდინარეობდა საშინელი იტალიური ომები. 1525 წელს ბრძოლის დროს ანრის მამა, ფრანსუა საღვთო რომის იმპერატორმა და ესპანეთის მეფემ კარლოს V-მ ტყვედ აიყვანეს და ესპანეთის დედაქალაქ მადრიდის საპყრობილეში გადაიყვანეს. ამ მოვლენებიდან მალე დაიდო ხელშეკრულება რის მიხედვითაც ანრი და მისი ძმა ფრანსუა ჩავიდოდნე ესპანეთში მამის სანაცვლოდ ტყვეობაში, 4 წლის მანძილზე. ასეც მოხდა ფრანსუა I განთავისუფლდა მისი ვაჟები კი ესპანეთის ციხეში დარჩნენ. წლების მანძილზე პატარა ანრის და მის ძმას სასტიკად სცემდნენ და აშიმშილებდნენ. 1531 წელს ანრი და ფრანსუა დაბრუნდნენ საფრანგეთის სამეფო კარზე. == ქორწინება == მინი|200x200პქ|ანრისა და ეკატერინეს ჯვრისწერა 1532 წლიდან ანრის მამამ, მის დაოჯახებაზე დაიწყეს ფიქრი. მალე მან შესაფერის კანდიდატთა შორის შეარჩია ურბინოს ჰერცოგინია და ფლორენციის ჰერცოგის და, ეკატერინე მედიჩი. ამ ქორწინებით ფრანსუას ხელში გადავიდოდა ურბინოს საჰერცოგო, რომელსაც იგი პლაცტარმად გამოიყენებდა კარლოსის წინააღმდეგ ბრძოლისას. 1533 წლის 28 ოქტომბერს, ქალაქ მარსელში ანრი და ეკატერინე დააქორწინეს. მათ ჯვარი თვით რომის პაპმა, კლემენტე VII-მ დასწერათ. კლემენტე VII, ეკატერინეს ბიძად ერგებოდა,ამიტომაც ამ ქორწინებით ფრანგებმა რომის გულიც მოიგეს. მათი ქორწილის საზეიმო მსვლელობები 34 დღე გაგრძელდა, როგორც ისტორიკოსები იუწყებიან სწორედ მათ ქორწილში დამზადდა პირველი ნაყინი საფრანგეთის ისტორიაში. ამ დროისათვის ანრიც და ეკატერინეც სულ 14 წლისანი იყვნენ, თუმცა ორივემ კარგად იცოდა, რომ ეს ქორწინება მხოლოდ და მხოლოდ პოლიტიკა იყო და მეტი არაფერი. ამიტომაც მამის მსგავსად არც ანრი ყოფილა ცოლის ერთგული მეუღლე. ქორწინებიდან 10 წლის მანძილზე ანრის და ეკატერინეს შვილი არ უჩნდებოდათ.1536 წელს კი მოულოდნელად გარდაიცვალა ანრის უფროსი ძმა, საფრანგეთის დოფინი - ფრანსუა დე ვალუა. ამიტომაც დოფინი ანრი ხდება, რის გამოც მას აუცილებლად სჭირდება მემკვიდრე. 1538 წელს ანრის ერთ-ერთი საყვარლისაგან შეეძინა ქალიშვილი, რითაც დადასტურდა, რომ უშვილობა ეკატერინეს ბრალი იყო. მან დაიწყო უამრავი ბალახეულობისა და ნაყენების მიღება. ამას გარდა მათ ქორწინებას საფრთხეს ისით უქადდა, რომ ფრანსუა I-მა დაპირებული ურბინოს საჰერცოგო ვერ მიიღო და ანრისათვის ახალი საცოლის ძებნის დაწყებას აპირებდა. თუმცა 1544 წელს ეკატერინემ ვაჟი გააჩინა, რის შემდგომაც ეკატერინემ ანრის კიდევ ცხრა შვილი გაუჩინა. თუმცა 1556 წელს ეკატერინემ ტყუპი გოგონები - ჟანა და ვიქტორია - გააჩინა, ისინი მალევე დაიღუპნენ და ამდენმა მშობიარობამ ეკატერინეს ჯანმრთელობაც შეურყია. ამიტომაც ეკატერინეს შვილის გაჩენა ექიმებმა სასტიკად აუკრძალეს. ამის შემდგომ კი ანრიმ კვლავ ახალი საყვარლები გაიჩინა და ეკატერინე სრულიად უყურადღებოდ დარჩა. == ანრი და დიანა == მინი|241x241პქ|დიანა დე პუატიე 1534 წლიდან ანრის ყურადღება მიიპყრო გრაფ ლუი დე ბრეზის ქვრივმა დიანა დე პუატიემ. დიანა ანრიზე ოცი წლით უფროსი ქალი იყო თუმცა უნდა აღინიშნოს რომ, დიანა ასაკის მატებასთან ერთად, სულ უფრო და უფრო მშვენიერდებოდა. დაქვრივების შემდგომ კი, დიანა ყოველთვის შავ ან, თეთრ სამოსს იცვავდა, იმის აღსანიშნად, რომ გარდაცვლილ მეუღლეს გლოვობდა. დიანამ იმდენიც კი შესძლო, რომ ანრის თავისი მეუღლე სულ გადაავიწყდა. 1547 წლიდან კი, (მას შემდგომ რაც ანრი მეფე გახდა) დიანას მიენიჭა \" სამეფო საყვარლის ტიტული. მიუხედავად იმისა, რომ დიანას გამო ეკატერინე მედიჩი ( ანრის კანონიერი მეუღლე) ანრის საერთოდ აღარ ახსოვდა, დიანასა და ეკატერინეს ერთმანეთთან კარგი ურთიერთობა ჰქონდათ. ამასთან ეკატერინემ საკუთარი სურვილით ანრის შესთავაზა, რომ მას აღეზარდა ანრისა და ეკატერინეს შვილები. დიანა ამ შეთავაზებას სიამოვნებით დასთანხმდა ამ შეთავაზებას. მიუხედავად იმისა, რომ დიანა ანრის ერთადერთ ცხოვრებისეულ სიყვარულად ითვლება, ანრის მაინც ჰყავდა სხვა საყვარლები - ფილიპინა დუჩი, ჟანეტ სტიუარტი, ნიკოლ დე სავიჟნი და ა.შ. თუმცა მხოლოდ დიანას ჰქონდა \"სამეფო საყვარლის ტიტული\". თუმცა ანრის გარდაცვალების შემდგომ, მისმა სასტიკმა მეუღლემ ეკატერინე მედიჩიმ, შური იძია დიანაზე და იგი სამუდამოდ გააძევა პარიზიდან. == მეფობა == === ანრი და პროტესტანტები === 1547 წლის 31 მარტს გარდაიცვალა საფრანგეთის მეფე ფრანსუა I. ამავე წლის 25 ივნისს რეიმსის კათედრალში ანრი ეკურთხა საფრანგეთის მეფე ანრი II დე ვალუად, ხოლო ეკატერინე მედიჩი საფრანგეთის დედოფლად. ანრიცა და ეკატერინეც თავგამოდებული კათოლიკეები იყვნენ და საშინლად სძაგდათ პროტესტანტები, რომელთაც საფრანგეთში ჰუგენოტებს უწოდებენ. ანრი II უსასტიკესად დევნიდა ყველა პროტესტანტს. 1551 წლის 27 ივნისს სამოქალაქო საეკლესიო სასამართლოს უბრძანა აღმოეჩინა თითოეული ჰუგენოტი და მკაცრად დაესაჯათ ანუ ან დაეპატიმრებინათ, ან მოეკლათ, ან ქონება ჩამოერთმიათ. მან ცოცხლად დაწვათ ის დიდგვაროვნებიც და გლეხებით ვინც ჰუგენოტობა მიიღეს. ხოლო მათ ვისაც ბრალად ედებოდათ ჰუგენოტობა და დაზუსტებით არ იცოდნენ უბრალოდ ციხეებში სვავდნენ. ანრი ასევე მკაცრად აკონტროლებდა სასულიერო წიგნებსაც, რათა მათში რაიმე ერეტიკოსული არ ყოფილიყო გარეული. ჰუგენოტებს ჩამოერთვათ ქონება და სახელმწიფოს გადაეცა. საბოლოოდ ანრიმ მოისურვა საფრანგეთი მთლიანად გაეწმინდა ჰუგენოტებისაგან. ამის გამო მან 1549 წელს სამხრეთ ამერიკაში, თანამედროვე ბრაზილიის ტერიტორიაზე შექმნა პატარა ფრანგული კოლონია ანტარქტიკული ბრაზილია'', რომელიც მთლიანად შედგებოდა გადასახლებული ჰუგენოტებისაგან. ამას გარდა იგი ეხმარებოდა კათოლიკურ შოტლანდიასაც რომელსაც თავს პროტესტანტული ინგლისი ესხმოდა. კათოლიკე შოტლანდიელთა დასახმარებლად ანრიმ შოტლანდიაში უამრავი ფრანგი ჯარისკაცი გაგზავნა რომლებმაც მთლიანად განდევნეს ინგლისელები. ამ ფრანკო-შოტლანდიური ალიანსის განსამტკიცებლად ანრიმ თავისი უფროსი ვაჟი, საფრანგეთის დოფინი, ფრანსუა დანიშნა შოტლანდიის მცირეწლოვან დედოფალ, მარიამ სტიუარტზე, რომელიც 1548 წელს საფრანგეთში ჩავიდა. === იტალიური ომები (1551-1559) === მინი|281x281პქ|იტალიური ომების ეპიზოდი, ქალაქ მეცის ალყა, 1552 1551 წელს ანრიმ ომი გამოუცხადა საღვთო რომის იმპერატორსა და ესპანეთის მეფე, კარლოს V-ს, ამ ფაქტით დაიწყო მერვე იტალიური ომი, რომელიც ზოგისათვის ცნობილია როგორც ჰაბსბურგ-ვალუების ბრძოლა ევროპაში ჰეგემონობისათვის. მიუხედავად იმისა, რომ ანრი საფრანგეთში პროტესტანტებს სასტიკად უსწორდებოდათ, ამას ხელი არ შეუშლია იმისათვის, რომ იგი 1552 წელს გერმანელი კალვინისტების მოკავშირე გამხდარიყო და ისინი კარლოსის წინააღმდეგ გამოეყენებინა. ამას გარდა ანრიმ განაახლა ფრანკო-ოსმალური ალიანსი და დადო ხელშეკრულება რომლითაც ოსმალეთს სამხრეთ საფრანგეთი უნდა დაეცვა. 1554 წელს ანრი შეიჭრა ლოთარინგიაში. ლოთარინგიაში ლაშქრობა წარმატებული აღმოჩნდა და დაიპყრო მისი 3 საეპისკოპო : ვერდენი, მეცი და ტულსა. 1553 წელს საფრანგეთის ჯარები დამართხდა ტოსკანაში გამართულ მარინიანოს ბრძოლაში. 1556 წელს კარლოს V ტახტიდან გადადგა. მისი სამფლობელოები კი გაიყვეს მისმა ვაჟმა ფილიპე II-მ და ძმამ ფერდინანდ I-მა. ფილიპემ ესპანეთის ტახტი დაიკავა, ფერდინანდმა კი საღვთო რომის იმპერიისა. 1556 წელს ფრანგებმა დაიპყრეს ქალაქი კასალე. 1557 წელს საფრანგეთის არმიამ ფრანსუა გიზის სარდლობით გაილაშქრა ნეაპოლზე, სამაგიეროდ ესპანეთის არმია ნიდერლანდიდან შეიჭრა ჩრდილოეთ საფრანგეთში. 1557 წლის 10 აგვისტოს სენ-კანტენთან საფრანგეთის მძიმე დამარცხებითა და პარიზისათვის შექმნილი მუქარით ესპანეთმა აიძულა ფრანგები შეეწყვიტათ ნეაპოლზე ლაშქრობა. 1558 წელს ანრიმ იხელთა დრო და გაილაშქრა ინგლისზე. ამავე წელს ფრანგებმა ინგლისელებს წაართვეს საპორტო ქალაქი კალე, რომელიც საფრანგეთის ჩრდილოეთში მდებარეობდა და 1347 წელს დაკარგეს ფრანგებმა \"ასწლიანი ომის\" დროს. 1558 წლის 24 აპრილს პარიზის ღვთისმშობლის ტაძარში დაქორწინდნენ ანრის ვაჟი ფრანსუა და შოტლანდიის დედოფალი მარიამ სტიუარტი. ხანგრძლივმა ომმა ფინანსურად გამოფიტა მებრძოლი მხარეები და აიძულა დაედოთ კატო-კამბრეზის ზავი (1559 წლის აპრილი). ამ ზავით ესპანეთი და საფრანგეთი მოკავშირეებად ცხადდებიან. == გარდაცვალება == ესპანეთთან დაზავების შემდგომ ანრიმ განიზრახა ფრანკო-ესპანური ალიანსი დინასტიური ქორწინებით გაემყარებინა. 1558 წელს კი ამის რეალური შანსი გამოჩნდა, მას შემდეგ რაც ფილიპე II-ის ცოლი გარდაიცვალა. 1559 წლის 22 ივნისს პარიზის ღვთისმშობლის ტაძარში ფილიპეს მიათხოვა თავისი უფროსი ქალიშვილი ელიზაბეტა. 30 ივნისს კი მათ ქორწილში გამართულ საზეიმო ტურნირზე ანრიმ ბრძოლაში შოტლანდიელი გვარდიელი, ლორდი მონტგომერი გამოიწვია. შეჯიბრების დროს მონტგომერიმ ანრის თვალში შუბი მოარტყა და ცხენიდან გადმოაგდო. მეფემ მხედველობა დაკარგა, თუმცა 1559 წლის 10 ივლისს ანრი II გარდაიცვალა. == შვილები == {| class=\"wikitable\" |+ !სახელი !პორტრეტი !დაიბადა !გარდაიცვალა !ზოგადი ცნობები |- |ფრანსუა II |frameless|164x164პქ |19 იანვარი, 1544 პარიზი, საფრანგეთი |5 დეკემბერი, 1560 ორლეანი, საფრანგეთი (16 წლის) |საფრანგეთის მეფე 1559 წლიდან. შოტლანდიის მეფე-კონსორტი 1558 წლიდან. დედოფალ მერი I სტიუარტის პირველი ქმარი. გარდაიცვალა უშვილო. |- |ელიზაბეტი |frameless|157x157პქ |2 აპრილი, 1545 პარიზი, საფრანგეთი |3 ოქტომბერი, 1568 მადრიდი, ესპანეთი (23 წლის) |ცოლად გაჰყვა ესპანეთის მეფე ფილიპე II-ს, რომელთანაც შეეძინა ორი გოგონა: ნიდერლანდების მმართველი ისაბელ კლარა ეუხენია და სავოიის ჰერცოგინია კატალინა მიკაელა. გარდაიცვალა მშობიარობისას. |- |კლაუდია |frameless|162x162პქ |12 ნოემბერი, 1547 პარიზი, საფრანგეთი |21 თებერვალი, 1575 ნანსი, საფრანგეთი (27 წლის) |ცოლად გაჰყვა ლოთარინგიის ჰერცოგ შარლ III-ს, რომელთანაც შეეძინა შვილები: ლოთარინგიის ჰერცოგები ანრი II და ფრანსუა II, ტოსკანის დიდი ჰერცოგინია კრისტინა, სტრასბურგის ეპისკოპოსი შარლი, იულიხ-კლევ-ბერგის ჰერცოგინია ანტუანეტა და ბავარიის კურფიურსტი ელიზაბეთი. გარდაიცვალა მშობიარობისას. |- |ლუი |frameless|194x194პქ |3 თებერვალი, 1549 პარიზი, საფრანგეთი |24 ოქტომბერი, 1550 მანტი, საფრანგეთი (1 წლის) |ორლეანის ჰერცოგი. გარდაიცვალა მცირეწლოვანი, გაციებისაგან. |- |შარლ IX |frameless|164x164პქ |27 ივნისი, 1550 პარიზი, საფრანგეთი |30 მაისი, 1574 ვინსენე, საფრანგეთი (23 წლის) |საფრანგეთის მეფე 1560 წლიდან. ცოლად შეირთო საღვთო რომის იმპერატორ მაქსიმილიან II-ის ასული ელიზაბეთ ავსტრიელი, რომელთანაც შეეძინა ერთი გოგონა, მარი ელიზაბეტი. |- |ანრი III |frameless|154x154პქ |19 სექტემბერი, 1551 პარიზი, საფრანგეთი |2 აგვისტო, 1589 სენ-კლოდი, საფრანგეთი (37 წლის) |პოლონეთ-ლიტვის მეფე 1572-1575 წლებში. საფრანგეთის მეფე 1574 წლიდან. ცოლად შეირთო ლუიზა დე ლორენ-ვედემონი, მაგრამ შვილები არ ჰყოლია. მოკლა ფანატიკოსმა კათოლიკემ, რითაც შეწყდა ვალუას დინასტია. |- |მარგარიტა |frameless|157x157პქ |14 მაისი, 1553 პარიზი, საფრანგეთი |27 მაისი, 1615 პარიზი, საფრანგეთი (61 წლის) |ცოლად გაჰყვა საფრანგეთისა და ნავარის მეფე ანრი IV-ს, რომელსაც მოგვიანებით გაეყარა. გარდაიცვალა უშვილოდ. |- |ფრანსუა |frameless|159x159პქ |18 მარტი, 1555 პარიზი, საფრანგეთი |10 ივნისი, 1584 ტიერი, საფრანგეთი (29 წლის) |ანჟუსა და ალანსონის ჰერცოგი. განიხილებოდა ინგლისის დედოფალ ელისაბედ I-ის საქმროდ. გარდაიცვალა დაუქორწინებელი და უშვილო, მალარიით. |- |ვიქტორია | rowspan=\"2\" |frameless|121x121პქ | rowspan=\"2\" |24 ივნისი, 1556 პარიზი, საფრანგეთი |აგვისტო, 1556 პარიზი, საფრანგეთი |გარდაიცვალა ჩვილობაში. |- |ჟანა | colspan=\"2\" |დაიბადა მკვდარი |} ანრის საყვარლებისაგან ჰყავდა 3 შვილი: * ფილიპინა დუჩისაგან: დიანა ანჟულიმელი, (1538-1619), დიანა ორჯერ გათხოვდა, პირველად კასტროს ჰერცოგ ორაციო ფარნეზეზე, ხოლო მეორედ მონტმორანსის ჰერცოგ ფრანსუას. * ლედი ჟანეტ სიტუარტისაგან: ანრი ანჟულიმელი, (1551-1586), იყო პროვანსის გუბერნატორი. * ნიკოლ დე სავიჟნისაგან: ანრი ანჟულიმელი, (1557-1621), სენ-რემის ბარონი. == წინაპრები == ანრი II-ის წინაპრები == რესურსები ინტერნეტში == * Henry II of France, History Today V.59 I9. * Michael Servetus Research- Naturalization, Scholarly graphical study on a document issued by Henry II of France in 1548 & 1549 * genia.ge/?p=17315 == ლიტერატურა == * ალექსანდრე დიუმა - დედოფალი მარგო; \"ნაკადული\", თბილისი, 1973; გვ. 706 * Guy, John (2012). My Heart is my Own: The Life of Mary Queen of Scots. Penguin Books Ltd. * Tazón, Juan E. (2003). The life and times of Thomas Stukeley (c.1525–78). Ashgate Publishing Ltd. * Thevet, André (2010). Portraits from the French Renaissance and the Wars of Religion. Translated by Benson, Edward. Truman State University Press. * Watkins, John (2009). \"Marriage a la Mode, 1559:Elisabeth de Valois, Elizabeth I, and the Changing Practice of Dynastic Marriage\". In Levin, Carole; Bucholz, R. O. Queens and Power in Medieval and Early Modern England. University of Nebraska Press. * Wellman, Kathleen (2013). Queens and Mistresses of Renaissance France. Yale University Press. * Felix, Regina R.; Juall, Scott D., eds. (2016). Cultural Exchanges Between Brazil and France. Purdue University Press. * Lanza, Janine M (2007). From Wives to Widows in Early Modern Paris: Gender, Economy, and Law. Ashgate Publishing. * Merrill, Robert V. (1935). \"Considerations on \"Les Amours de I. du Bellay\"\". Modern Philology. Vol. 33 (No. 2 Nov.). * Nolan, Cathal J., ed. (2006). \"Cateau-Cambresis\". The Age of Wars of Religion, 1000–1650: An Encyclopedia of Global Warfare and Civilization. Vol. 1. Greenwood Press. * Nostradamus, César (1614). Histoire et Chronique de Provence. Simon Rigaud. * Sealy, Robert J. (1981). The Palace Academy of Henry III. Droz. * Knecht, R.J. (2000). The French Civil Wars, 1562–1598. Pearson Education Ltd. * Knecht, R.J. (1984). Francis I. Cambridge University Press. * Frumkin, M. (1945). \"The Origin of Patent\". Journal of the Patent Office Society. Vol. XXVII (No. 3 March). * Inalcik, Halil (1995). \"The Heyday and Decline of the Ottoman Empire\". In Holt, P.M.; Lambton, Ann Katherine Swynford; Lewis, Bernard. The Cambridge History of Islam. Vol. 1A. Cambridge University Press. * Baumgartner, Frederic J (1988). Henry II, King of France, 1547-1559. Duke University Press. *Konnert, Mark (2006). Early Modern Europe: The Age of Religious War, 1559–1715. University of Toronto Press. *Goldberg, Victoria L. (1966). \"Graces, Muses, and Arts: The Urns of Henry II and Francis I\". Journal of the Warburg and Courtauld Institutes. 29. * კატეგორია:საფრანგეთის მეფეები კატეგორია:დაბადებული 31 მარტი კატეგორია:დაბადებული 1519 კატეგორია:გარდაცვლილი 10 ივლისი კატეგორია:გარდაცვლილი 1559 კატეგორია:XVI საუკუნის ევროპის მონარქები კატეგორია:სენ-დენის ბაზილიკაში დაკრძალულები კატეგორია:ვალუები", "url": "https://ka.wikipedia.org/wiki/ანრი_II_(საფრანგეთი)", "length": 14489}
{"id": "7575", "title": "ფრანსუა II (საფრანგეთი)", "text": "ფრანსუა II (; დ. 19 იანვარი, 1544, ფონტენბლოს სასახლე, პარიზი, საფრანგეთი — გ. 5 დეკემბერი, 1560, სასტუმრო გროსლოტი, ორლეანი, საფრანგეთი) — ვალუას დინასტიის წარმომადგენელი. საფრანგეთის მეფე 1559-1560 წლებში. შოტლანდიის კონსორტი მეფე 1558-1560 წლებში როგორც დედოფალ მერი I სტიუარტის მეუღლე. მან საფრანგეთის ტახტი თხუთმეტი წლის ასაკში დაიკავა, მას შემდეგ, რაც მამამისი, ანრი II უბედური შემთხვევის შედეგად გარდაიცვალა თავისი ქალიშვილის ქორწილში. მისი ერთობ ხანმოკლე მეფობის პერიოდში მომზადდა ნიადაგი საფრანგეთის რელიგიური ომების დასაწყებად. მისი სისუსტის გამო ქვეყანას დედამისი, დედოფალი ეკატერინე მედიჩი და ცოლის ნათესავი დე გიზები მართავდნენ, რომელთაც ჩამოაყალიბეს ერთგვარი კათოლიკური ფრთა. მან ვერ შეძლო დახმარებოდა თავის სიდედრს შოტლანდიაში კათოლიკობის დასაცავად, რითაც ისარგებლეს შოტლანდიელმა რეფორმატორებმა და ქვეყანა განუდგა კათოლიკობას. ფრანსუას უშვილოდ გარდაცვალების გამო ტახტზე მისი ძმები ადიან, რომელთა მმართველობის პერიოდმაც რელიგიური ომების დროს გაიარა და მათი გარდაცვალებით დასრულდა ვალუას დინასტიაც. == ბავშვობა და განათლება == ალტ=|მარცხნივ|მინი|277x277პქ|[[ანრი II (საფრანგეთი)|ანრი II-ის ოჯახი, საათის ისრის მიმართულებით: საფრანგეთის მეფე ფრანსუა I, მისი ცოლი კლაუდია ვალუა, მეფე შარლ IX, მისი ცოლი ელიზაბეთ ავსტრიელი, ესპანეთის დედოფალი ელიზაბეტ ვალუა, ალანსონის ჰერცოგი ფრანსუა ვალუა, ლოთარინგიის ჰერცოგინია კლაუდია ვალუა, მისი ქმარი შარლ III, საავოიის ჰერცოგინია მარგარიტა ვალუა, ნავარის დედოფალი მარგარიტა ვალუა, საფრანგეთის მეფე ანრი III, შოტლანდიის დედოფალი მერი სტიუარტი და საფრანგეთის მეფე ფრანსუა II, ცენტრში კი თავად ანრი და ეკატერინე მედიჩი]] ფრანსუა დაიბადა 1544 წლის 19 იანვარს ფონტენბლოს სამეფო სასახლეში. იგი იყო საფრანგეთის დოფინ ანრი დე ვალუასა და მისი ცოლის, ეკატერინე მედიჩის პირველი შვილი, რომელსაც ისინი ქორწინების თერთმეტი წლის განმავლობაში ელოდნენ. მას სახელი პაპის, საფრანგეთის იმჟამინდელი მეფის, ფრანსუა I-ის პატივსაცემად დაარქვეს. იგი იმავე წლის 10 თებერვალს მონათლეს. მისი ნათლიები იყვნენ საფრანგეთის მეფე ფრანსუა I, რომის პაპი პავლე III და ნავარის დედოფალი მარგარიტა ანგულიმელი (მისი პაპიდა). 1546 წლიდან იგი ლანგედოკის გუბერნატორი ხდება. უკვე 1547 წლის 31 მარტს ფრანსუა I გარდაიცვალა, მეფე კი ანრი II ხდება, რის გამოც ფრანსუას საფრანგეთის დოფინის წოდება ენიჭება. ფრანსუას აღმზრდელები იყვნენ გუბერნატორი ჟან დ’უმიერი და მისი მეუღლე, ფრანსუაზ დე კონტა. მისთვის განათლების მისაცემად დედოფალმა ეკატერინემ ნეაპოლიდან ჩამოიყვანა გამოჩენილი რეპეტიტორები, რომლებიც მას ძველ ბერძნული სკოლის მეთოდებით ასწავლიდნენ. მას ცეკვას ვირჯილიო ბრაჩესკო ასწავლიდა, ხოლო ფარიკაობას — ჰექტორ მანტუელი. 1548 წლის 27 იანვარს გაფორმებული შატიიონის ხელშეკრულებით მამამისმა, მეფე ანრი II-მ 4 წლის ფრანსუა დანიშნა შოტლანდიის 5 წლის დედოფალ მერი I სტიუარტზე, რომელიც იყო ანრი II-ის განსვენებული დის, მადლენის აწ უკვე გარდაცვლილი ქმრის, მეფე ჯეიმზ V-ისა და მისი მეორე ცოლის, დედოფალ მარი დე გიზის ერთადერთი ასული. ამასთან, მერი დედის მხრიდან ლოთარინგიის ჰერცოგ ანტუანის შთამომავალი და ჰერცოგ კლოდ დე გიზის შვილიშვილი იყო, რის გამოც მას საფრანგეთში მრავალი მფარველი ჰყავდა. ფრანსუა და მერი ერთად იზრდებოდნენ და ერთმანეთს კარგად უგებდნენ. მერი თავის ასაკთან შედარებით მომხიბვლელი და მჭევრმეტყველი ბავშვი იყო, ხოლო ფრანსუა დაბალი და ხმაურიანი. ანრი II-მ განაცხადა: „ისინი პირველივე დღიდან კარგად შეეწყვნენ ერთმანეთს, ჩემი ვაჟი და ის კარგად უვლიან ერთმანეთს, ისე იქცევიან, თითქოს დიდი ხანია იცნობენ ერთმანეთს“. უკვე 1558 წლის 24 აპრილს 14 წლის დოფინი ფრანსუა ნოტრ-დამში დააქორწინეს 15 წლის მერი I-ზე, რითაც იგი შოტლანდიის კონსორტი მეფე გახდა. ამ ქორწინების შემდეგ საფრანგეთის მეფეებს დარჩებოდათ შოტლანდია, რის შემდეგაც მარტივი იქნებოდა ანრი II-ის ოცნების ახდენა — ინგლისის, მასთან ერთად კი მთელი ბრიტანეთის საფრანგეთისთვის მიერთება. ვინაიდან მერი ინგლისის მეფე ჰენრი VII-ის პირდაპირი შთამომავალი იყო მარგარეტ ტიუდორის ხაზით, მას ჰქონდა უფლება და შესაბამისად პრეტენზიაც ინგლისის ტახტზე, რაც ანრის წისქვილზე ასხამდა წყალს, თუმცა მისი ოცნება ვერ ახდა, რადგან ფრანსუას მერისთან შვილები არ ჰყოლია. == გამეფება == მინი|305x305პქ|ანრი II-ის საბედისწერო ტურნირი ფრანსუასა და მერის დაქორწინების შემდეგ ანრი II თავისი დანარჩენი შვილების ქორწილების ორგანიზებას შეუდგა. 1559 წელს მან დაასრულა ნახევარსაუკუნიანი იტალიური ომები, მოკავშირეებად ქცეულ მტრებთან ალიანსის შესანაჩუნებლად კი დინასტიური ქორწინება საუკეთესო გამოსავალი იყო. ამ მიზნით მან 1559 წლის დასაწყისში თავისი შუათანა ასული, პრინცესა კლაუდია ცოლად ლოთარინგიის ჰერცოგ შარლ III-ს შერთო, რასაც იმავე წლის 22 ივნისს მოჰყვა უფროსი ასულის, პრინცესა ელიზაბეტის დაქორწინება ესპანეთის მეფე ფილიპე II-ზე. მათ ქორწილში გამართულ საზეიმო ტურნირზე ანრიმაც მიიღო მონაწილეობა, რომელსაც გრაფმა მონტგომერიმ თვალში შუბი მოარტყა და მძიმედ დაჭრა, რის გამოც იმავე წლის 10 ივნისს ანრი II გარდაიცვალა და მეფე ფრანსუა II გახდა. 1559 წლის 21 სექტემბერს ფრანსუა ლოთარინგიის კარდინალმა შარლმა რეიმსის კათედრალში საფრანგეთის მეფედ აკურთხა. ვინაიდან ფრანსუა დაბადებიდანვე სუსტი და დასნეულებული ბიჭი იყო, მან ვერ გაუძლო ოქროს გვირგვინის სიმძიმეს, რის გამოც მას რამდენიმე დიდებული იჭერდა, რომ არ წაქცეულიყო. ასევე ეჭირათ მის ქორწილშიც. კორონაციის შემდეგ სამეფო კარი დასასვენებლად და საზეიმოდ ლუარას ხეობაში, შატო დე ბლუაში გადავიდა. ფრანგული კანონების მიხედვით 15 წლის ფრანსუა სრულწლოვანად ითვლებოდა, რის გამოც თეორიულად რეგენტი არ სჭირდებოდა. თუმცაღა, იგი ახალგაზრდა და გამოუცდელი იყო, ერთობ მყიფე ჯანმრთელობით, რის გამოც ფრანსუამ მთელი ძალაუფლება თავისი ცოლის ბიძებს, დე გიზებს გადაულოცა, რომლებიც ისედაც დიდი ძალაუფლებით სარგებლობდნენ საფრანგეთში. ამრიგად, ძალაუფლება ხელში ფრანსუა დე გიზმა და მისმა ძმამ, ლოთარინგიის კარდინალმა შარლ დე გიზმა აიღეს დედა-დედოფალ ეკატერინე მედიჩისთან ერთად. თავიდან დედოფალი ეკატერინე არ ერეოდა პოლიტიკაში, რადგან ქმარს გლოვობდა, თუმცა სამგლოვიარო პერიოდის დასრულების შემდეგ აქტიურად ჩაება ქვეყნის პოლიტიკურ ცხოვრებაში. გიზების აღზევებამ ცუდად იმოქმედა მათ მთავარ მეტოქეზე, საფრანგეთის კონეტაბლ ან დე მონმორანსზე. ახალი მეფის შეთავაზებით მან სამეფო კარი დატოვა და თავის მამულებში გაემგზავრა „დასასვენებლად“. სამეფო კარიდან ასევე გააძევეს ანრი II-ის საყვარელი დიანა დე პუატიეც. მათ გარდა კიდევ მრავალი მსახური და თანამდებობის პირი დაითხოვეს, რომლებიც ხელს უშლიდნენ ეკატერინეს და დე გიზებს, რაც ცნობილია, როგორც „სასახლის რევოლუცია“. მიუხედავად მისი სამეფო კარიდან მოცილებისა, ან დე მონმორანსი ბოლომდე დარჩა პოლიტიკაში. იგი დაესწრო როგორც ფრანსუას კორონაციას, ისე ყოველ სამეფო საბჭოს სხდომას. ამასთან, სულ მალე საფრანგეთის პოლიტიკურ ცხოვრებაში შემოდის მისი ვაჟი, ფრანსუა დე მონმორანსიც. == მეფობა == === საშინაო პოლიტიკა === ==== კათოლიკურ-პროტესტანტული დაპირისპირება ==== ფრანსუა II-ის ხანმოკლე მეფობის პერიოდში რელიგიური კრიზისი დომინირებდა, რომელმაც საფუძველი მოუმზადა შემდეგში რელიგიური ომების დაწყებას. მისმა არაპოპულარულმა და რეპრესიულმა პოლიტიკამ პროტესტანტების მიმართ, განაპირობა ამბუაზის შეთქმულების მოწყობა, რა დროსაც გავლენიანმა ჰუგენოტებმა სცადეს სახელმწიფო გადატრიალების გზით ვალუებისა და გიზების მმართველობის დამხობა. მართალია ამბოხი ჩაახშეს, მაგრამ მზარდი უკმაყოფილების პირობებში მთავრობამ მათთან შერიგება სცადა. ეკატერინე მედიჩის გავლენით ფრანსუამ მოლაპარაკებები დაიწყო ახალი მოძრაობის წარმომადგენლებთან, თუმცა მათი აგიტატორების მიმართ კვლავ შეუმწყნარებელ პოლიტიკას ატარებდა. ამის გამო მოლაპარაკებები ჩაიშალა და ქვეყანაში წვრილ-წვრილი ამბოხები გრძელდებოდა, რამაც ძლიერად შეარყია მეფის ავტორიტეტი. ==== გიზების მთავრობის არაპოპულარობა ==== ==== ამბუაზის კონსპირაცია ==== ==== შერიგების პოლიტიკა ==== ==== პროვინციების ამბოხი ==== === საგარეო პოლიტიკა === ==== შოტლანდიის დაკარგვა ==== == გარდაცვალება == == ტიტულები და ჰერალდიკა == სხვადასხვა პერიოდში ფრანსუა ფლობდა შემდეგ ტიტულებს: * საფრანგეთის მეფე (1559-1560) * შოტლანდიის კონსორტი მეფე (1558-1560) * ბრეტანის ჰერცოგი (1544) * ლანგედოკის გუბერნატორი (1546-1547) * საფრანგეთის დოფინი (1547-1559) ფაილი:Arms of Francis, Dauphin of France and King consort of Scots.svg|ფრანსუას გერბი 1547-1559 წლებში ფაილი:Royal Arms of the Kingdom of Scotland (1558-1559).svg|მერი I-ის გერბი 1548-1559 წლებში ფაილი:Coat of arms of France 1515-1578.svg|ფრანსუას გერბი 1559-1560 წლებში ფაილი:Royal Arms of the Kingdom of Scotland (1559-1560).svg|მერი I-ის გერბი 1559-1560 წლებში ფაილი:Royal Arms of the Kingdom of Scotland (1560-1565).svg|მერი I-ის გერბი ფრანსუას გარდაცვალებიდან მეორე ქორწინებამდე 1560-1565 წლებში == წინაპრები == ფრანსუა II-ის წინაპრები == ლიტერატურა == * Christin, Olivier (1991). Une révolution symbolique : l'iconoclasme huguenot et la reconstruction catholique. Le sens commun. Paris: Éditions de Minuit. ISBN 9782707313911. * Cloulas, Ivan (1985). Henri II. Paris: Fayard. ISBN 9782213013329. * Cuisiat, Daniel, ed. (1998). Lettres du cardinal Charles de Lorraine (1524–1574). Travaux Humanisme Renaissance. Geneva: Droz. ISBN 9782600002639. * Duchein, Michel (1998). Histoire de l'Écosse. Paris: Fayard. ISBN 9782213602288. * Duchein, Michel (1985). Élisabeth Ire d'Angleterre. Paris: Fayard. ISBN 9782213639659. * Farquhar, Michael (2001). A Treasure of Royal Scandals: The Shocking True Stories History's Wickedest, Weirdest, Most Wanton Kings, Queens, Tsars, Popes, and Emperors. New York: Penguin Books. ISBN 0-7394-2025-9. * Guy, John (2004). My Heart is My Own. London: Fourth Estate. ISBN 9781841157528. * Jouanna, Arlette, ed. (1998). Histoire et dictionnaire des guerres de religion, 1559–1598. Robert Laffont. კატეგორია:საფრანგეთის მეფეები კატეგორია:დაბადებული 19 იანვარი კატეგორია:დაბადებული 1544 კატეგორია:გარდაცვლილი 5 დეკემბერი კატეგორია:გარდაცვლილი 1560 კატეგორია:XVI საუკუნის ევროპის მონარქები კატეგორია:ვალუები კატეგორია:საფრანგეთის დოფინები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/ფრანსუა_II_(საფრანგეთი)", "length": 9438}
{"id": "7577", "title": "შარლ IX (საფრანგეთი)", "text": "შარლ IX იგივე შარლ-მაქსიმილიან დე ვალუა (; დ. 27 ივნისი 1550, სენ-ჟერმენ-ან-ლე, საფრანგეთი — გ. 30 მაისი 1574, ვენსენი, საფრანგეთი) — ვალუას დინასტიის წარმომადგენელი. საფრანგეთის მეფე ანრი II-ისა და დედოფალ ეკატერინე მედიჩის შუათანა ვაჟი. ორლეანის ჰერცოგი 1550-1560 წლებში და საფრანგეთის მეფე 1560-1574 წლებში. ტახტზე ავიდა თავისი ძმის, ფრანსუა II-ის უშვილოდ გარდაცვალების შემდეგ. მისი მცირეწლოვანების გამო დროებით საფრანგეთს რეგენტი, ეკატერინე მედიჩი მართავდა, რომლის შეუწყნარებელი პოლიტიკის გამო 1562 წელს საფრანგეთში კათოლიკეებსა და ჰუგენოტებს შორის რელიგიური ომი დაიწყო. 1572 წელს შარლმა მშვიდობის დამყარების მიზნით თავისი უმცროსი და, პრინცესა მარგარიტა მიათხოვა ჰუგენოტების ლიდერსა და ამავდროულად ნავარის მეფე ანრი დე ბურბონს. მათ ქორწილში დედოფალმა ეკატერინემ მოაწყო ჰუგენოტების მასობრივი ხოცვა-ჟლეტვა, რომელიც ისტორიაში წმინდა ბართლომეს ღამის სახელით შევიდა. ამის საპასუხოდ ჰუგენოტებმა კვლავ განაახლეს რელიგიური ომები. შარლმა სცადა ჰუგენოტების გამაგრებული ქალაქის ლა-როშელის აღება, თუმცა ამაოდ. იგი ასევე აპირებდა ესპანეთთან ომის წამოწყებას. მისი გადაწყვეტილებების უმეტესობაზე გავლენას დედამისი, დედოფალი ეკატერინე მედიჩი ახდენდა, რომელიც სასტიკად დევნიდა ჰუგენოტებს და აღვივებდა ქვეყნის შიგნით დაძაბულობას. 1574 წელს შარლი კანონიერი ვაჟი მემკვიდრის გარეშე გარდაიცვალა ტუბერკულოზით, ამიტომაც საფრანგეთის მეფე მისი უმცროსი ძმა ანრი III გახდა. == ბიოგრაფია == === ბავშვობა === მარცხნივ|მინი|259x259პქ|შარლი ბავშვობაში იგი დაიბადა 1550 წლის 27 ივნისს, საფრანგეთის მეფე ანრი II-ისა და მისი ცოლის, დედოფალ ეკატერინე მედიჩის ოჯახში. მას შარლ-მაქსიმილიანი დაარქვეს, თუმცა შემოკლებით ყველა შარლს ეძახდა. შარლი მათი ათი შვილიდან მეხუთე იყო. გამომდინარე იქიდან, რომ მას ჰყავდა უფროსი ძმა ფრანსუა, შარლი არ განიხილებოდა ტახტის მემკვიდრედ, ამიტომაც მას დაბადებიდან რამდენიმე თვეში ორლეანის ჰერცოგის ტიტული უბოძეს. ამ ტიტულს მანამდე მისი კიდევ ერთი უფროსი ძმა, ლუი ატარებდა, რომელიც 1550 წლის 24 ოქტომბერს გარდაიცვალა, ჯერ კიდევ ჩვილობაში. === ტახტზე ასვლა === 1559 წლის 10 ივლისს, ანრი II გარდაიცვალა თავისი ქალიშვილის (ანუ შარლის უფროსი და) ელიზაბეტა ვალუასა და ესპანეთის მეფე ფილიპე II-ის ქორწილში. საფრანგეთის მეფე შარლის უფროსი ძმა, 15 წლის ავადმყოფი ფრანსუა II გახდა. ტახტზე ასვლიდან მალევე, 1560 წლის 5 დეკემბერს ფრანსუა გარდაიცვალა. იქიდან გამომდინარე, რომ ფრანსუას შვილები არ ჰყავდა, საფრანგეთის მეფე მისი უმცროსი ძმა, სულ რაღაც 10 წლის შარლ IX გახდა. მისი მცირეწლოვანების გამო ქვეყანა რეგენტს უნდა ემართა. საფრანგეთის გენერალურმა შტატებმა კი რეგენტად შარლის დედა, დედა დედოფალი ეკატერინე მედიჩი აირჩიეს. 1561 წლის 15 მაისს რეიმსში შარლი საფრანგეთის მეფედ ეკურთხა. სულ მალე, საფრანგეთის ლეიტენანტ-გენერალმა და ამავდროულად ნავარის მეფე-კონსორტმა (როგორც ჟანა III-ის ქმარი) ანტუან დე ბურბონმა საფრანგეთის ტახტისთვის ბრძოლა დაიწყო. === პირველი რელიგიური ომი === შარლის მთელი მეფობის მანძილზე საფრანგეთში სამოქალაქო ომები მიმდინარეობდა. საფრანგეთში არსებობდა ორი დაპირისპირებული რელიგიური მხარე, კათოლიკეები და ჰუგენოტები. ჰუგენოტები იყვნენ ფრანგი პროტესტანტები, რომლებიც საოცარი სისწრაფიც ავრცელებდნენ თავიანთ რელიგიას. ამის საწინააღმდეგოდ კათოლიკეებმა ჩამოაყალიბეს ე.წ. კათოლიკური ლიგა, რომელსაც სათავეში დე გიზების დინასტია ჩაუდგა. თავდაპირველად ეკატერინე მედიჩი ცდილობდა ნეიტრალური მხარე დაეჭირა, თუმცა შემდეგ კათოლიკეების მხარეს გადავიდა და ჰუგენოტების მასობრივი ხოცვა, რბევა და დევნა დაიწყო. ამ ყველაფერს კი შედეგად მოჰყვა 1562 წელს საფრანგეთის რელიგიური ომების დაწყება. === ურთიერთობა ჰუგენოტებთან === მინი|338x338პქ|შარლ IX ჰუგენოტებმა გავრცელება ფრანსუა II-ის მეფობიდან დაიწყეს. თავიდან ისინი მხოლოდ ამბუაზის მიდამოებში ცხოვრობდნენ. თუმცა იქიდან გამომდინარე, რომ ჰუგენოტები სწრაფად ავრცელებდნენ თავიანს რელიგიას, მათთან ბრძოლა გახდა საჭირო. ჰუგენოტების მასობრივი ხოცვა დაიწყო ლოთარინგიელმა დიდგვაროვანმა ფრანსუა დე გიზმა და მისმა ძმამ, კარდინალმა შარლ დე გიზმა. ჰუგენოტების გახშირებულმა რეპრესიებმა მათი გამძვინვარება და საპასუხო რეაქციები გამოიწვია. რეგენტი ეკატერინე მედიჩი ცდილობდა კათოლიკეებისა და ჰუგენოტების შერიგებას. 1562 წელს ეკატერინემ დადო სენ-ჟერმენის ედიქტი, რომლითაც ჰუგენოტებს გარკვეული უფლებები მიანიჭა. მიუხედავად ედიქტისა ომი გაჩაღდა. ჰერცოგი დე გიზები კვლავ განაგრძობდნენ პროტესტანტების შევიწროვებას. 1562 წლის 1 მარტს ფრანსუა დე გიზი შეიჭრა ქალაქ პუასუში და ასამდე ჰუგენოტი მოქალაქე ამოხოცა. როგორც ჩანს, ეს ჰუგენოტებისთვის ბოლო წვეთი იყო და სულ მალე გაჩაღდა საფრანგეთის რელიგიური ომები. მალე კათოლიკეების მსგავსად, ჰუგენოტებმაც იპოვნეს დამცველი. ეს იყო ნავარის მეფე-კონსორტი ანტუან დე ბურბონი და მისი ძმა, კონდეს პრინცი ლუი დე ბურბონი, რომლებსაც გარდა ამისა სამეფო ტახტზეც ჰქონდათ პრეტენზიები. ძმებმა ბურბონებმა დაიკავეს რამდენიმე მნიშვნელოვანი ქალაქი ლუარას ხეობაში. ამის სამაგიეროდ, ეკატერინე მედიჩიმ გააუქმა ედიქტით შემოღებული დათმობები. 1563 წელს რუანთან და ორლეანთან მოხდა სისხლისმღვრელი ბრძოლები კათოლიკეებსა და ჰუგენოტებს შორის, რომელმაც ორივე მხარის ლიდერი შეიწირა, სწორედ ამ ბრძოლებში დაიღუპა ფრანსუა დე გიზი და ანტუან დე ბურბონი. ამრიგად 1563 წელს დაიდო ამბუაზის ედიქტი, რითაც ჰუგენოტებს გაუქმებული უფლებები კვლავ აღუდგინეს. === შეიარაღებული მშვიდობა === ოთხწლიანი რელიგიური ომების დროს, ეკატერინე მედიჩი დაუღალავად ცდილობდა შეერიგებინა დაპირისპირებული მხარეები, თუმცა ამაოდ. მალე ეკატერინეს ბრძანებით ინგლისელებისგან ფრანგებმა დაიბრუნეს ქალაქი ჰავრი. სწორედ ამ გამარჯვების შემდეგ, 1563 წლის აგვისტოში შარლი სრულწლოვანი გახდა და ქვეყნის მართვა თავად დაიწყო, ეკატერინეს კი რეგენტის სტატუსი ჩამოერთვა. მიუხედავად იმისა, რომ რეგენტის სტატუსი აღარ ჰქონდა, ეკატერინე მედიჩი აქტიურად ერეოდა პოლიტიკაში. ეკატერინეს დიდი გავლენა ჰქონდა შარლზე და მაშასადამე ქვეყანაზეც. 1564 წლის მარტში შარლმა და დედამისმა დატოვეს ფონტენბლოს სასახლე და საფრანგეთში მოგზაურობა დაიწყეს, რომლის დროსაც ისინი მოსახლეობაში კათოლიციზმისა და მეფისადმი ერთგულების გაღვივებას ცდილობდნენ. მათი ტური ორ წელს გაგრძელდა, რომლის დროსაც ისინი ჩავიდნენ ბარში, ლიონში, პროვანსში (სადაც ნოსტრადამუსს შეხვდნენ), კარკასონში, ტულუზაში, ბაიონში, ლა-როშელსა და მოლინსში. 1564 წლის 1 იანვარს შარლმა გამოსცა რუსოლინის ედიქტი. === მეორე და მესამე რელიგიური ომი === მინი|საფრანგეთი შარლ IX-ის მმართველობისას, მწვანე და წითელი ხაზებით მონიშნულია მისი და დედამისის მოგზაურობის მარშუტები 1567 წელს საფრანგეთში რელიგიური ომები კვლავ განახლდა, რაც იმით იყო განპირობებული, რომ შარლის ბრძანებით ფლანდრიაში პროტესტანტები ამოხოცეს. ჰუგენოტებმა კათოლიკეებს სამაგიერო გადაუხადეს და მათ რამდენიმე ფრანგულ ქალაქში კათოლიკეები დაარბიეს. 1568 წელს სენ-დენის ბრძოლაში კათოლიკეებმა მიწასთან გაასწორეს ჰუგენოტები, თუმცა სწორედ ამ ბრძოლაში დაიღუპა კათოლიკეთა მთავარსარდალი ან დე მონმორანსი. საბოლოოდ 1568 წელს დაიდო სამშვიდობო ხელშეკრულება რომელმაც ჰუგენოტებს უფლებები გაუზარდა. ამ ხელშეკრულებამ დიდი უკმაყოფილება გამოიწვია კათოლიკეებში, რასაც ომის განახლება მოჰყვა. საბოლოოდ საფრანგეთში მიმდინარე შიდა ომებმა ევროპის სხვა სახელმწიფოებიც ჩაითრია. ჰუგენოტების მხარეს დადგნენ ინგლისი, ნავარა და ნიდერლანდები, ხოლო კათოლიკეების მხარეს იყვნენ იმ ხანად უძლიერესი ესპანეთი, ტოსკანა და თავად რომის პაპი პიუს IV. ომი 1570 წლამდე გაგრძელდა, რაც საბოლოოდ სენ-ჟერმენ-ან-ლაეს ხელშეკრულებით დასრულდა, რითაც მეფემ კვლავ გაუზარდა უფლებები ჰუგენოტებს. === კოლინის აღმავლობა და ხოცვა === 1570 წლიდან, მას შემდეგ რაც სამშვიდობო ხელშეკრულება დაიდო, შარლი ჰუგენოტი ადმირალის, გასპარ დე კოლინის გავლენის ქვეშ მოექცა. ამრიგად ეკატერინე მედიჩიმ შვილზე გავლენა მთლიანად დაკარგა. კოლინს სძულდა და მოსისხლე მტერი იყო როგორც ეკატერინე მედიჩის, ასევე ანრი დე გიზის. კოლინს ასევე სძულდა ესპანეთიც და მეფეს გამუდმებით ურჩევდა, რომ მასთან ომი დაეწყო. მალე დაიწყო სამშვიდობო მოლაპარაკებები. ამ მიზნით შარლი თავის უმცროს დას, პრინცესა მარგარიტას ათხოვებდა ნავარის მეფე ანრი დე ბურბონზე (ანტუან დე ბურბონის ვაჟზე), რომელიც მეფესთან ერთად ჰუგენოტების ლიდერიც იყო. ამ ქორწილს ყველა ეთანხმებოდა, ვინაიდან კათოლიკე მარგარიტას და ჰუგენოტი ანრის ქორწინებით სამუდამოდ უნდა გადაჭრილიყო დავა. მარგარიტა და ანრი 1572 წლის 18 აგვისტოს დაქორწინდნენ პარიზში. ქორწილზე დასასრწებლად ათასობით ჰუგენოტი ჩავიდა, რაც კათოლიკეებმა ცუდად გამოიყენეს. ქორწილიდან მალევე, 1572 წლის 24 აგვისტოს ღამის ორ საათზე კათოლიკეებმა დაიწყეს ჰუგენოტების საშინელი ხოცვა-ჟლეტვა, რომელიც გამთენიისას ძლივს დასრულდა. ანრი დე გიზმა კი მოიშორა თავისი მტერი, გასპარ დე კოლინი, რომელსაც იგი მამამისის, ფრანსუა დე გიზის მკვლელობაში სდებდა ბრალს. თუმცა ხოცვა დიდხანს გაგრძელდა, ის მთელს საფრანგეთს მოედო და ოქტომბრამდე გასტანა. ეს საზარელი ინციდენტი ისტორიაში წმინდა ბართლომეს ღამის სახელითაა შესული. ბართლომეს ღამეს ორგანიზება დედა დედოფალმა ეკატერინე მედიჩიმ გაუწია და ამაზე თავად შარლიც კი დაითანხმა. მთლიანობაში პარიზსა და საფრანგეთის სხვადასხვა პროვინციებში მოკლული იქნა 10 000-ზე მეტი ჰუგენოტი. მიუხედავად ამგვარი ხოცვისა, ჰუგენოტები რელიგიის თავისუფლებისთვის ბრძოლას განაგრძობდნენ. 1573 წელს დაიდო კიდევ ერთი ედიქტი, რომლითაც ჰუგენოტებს გარკვეულწილად თავისუფლება მიენიჭათ. 1574 წლიდან კი ჰუგენოტებმა ბრძოლა კვლავ განაახლეს. ისინი აჯანყდნენ სენ-ჟერმენში, ნორმანდიაში, პუასუში და რონას ხეობაში. === გარდაცვალება === მარცხნივ|მინი|203x203პქ|შარლ IX როგორც ცნობილია, შარლის ჯანმრთელობის მდგომარეობა არასდროს ყოფილა მყარი. ბართლომეს ღამის შემდეგ გადატანილი დიდი ფსიქოლოგიური სტრესის შემდეგ კი შარლის მდგომარეობა კიდევ უფრო გაუარესდა. მას ფიზიკური არამდგრადი მგომარეობის პარალელურად, დაეწყო სერიოზული ფსიქოლოგიური გადახრები. ბართლომეს ღამის შემდეგ შარლი ვენსენის სასახლეში გადავიდა, სადაც კიდევ უფრო დამძიმდა მისი ჯამრთელობის მდგომარეობა. შარლს გამუდმებით ტანჯავდა ციებ-ცხელება და სუნთქვაც უჭირდა. ამის შემდეგ საფრანგეთის მოსახლეობაში გავრცელდა ხმები, რომ მეფე ჰუგენოტების მიერ იყო დაწყევლილი და არაფერი უშველიდა. 1574 წლის 30 მაისს საფრანგეთის მეფე შარლ IX გარდაიცვალა. მისი გარდაცვალებიდან მეორე დღეს, დიდმა ფრანგმა ქირურგმა ამბუაზ პარემ მეფის გარდაცვალების მიზეზების შესწავლა დაიწყო. ამბუაზ პარეს ოფიციალური სამედიცინო დასკვნის საფუძველზე, შარლი ტუბერკულოზური ინფექციის ფონზე გამოწვეული მეორადი პლევრიტის შედეგად გარდაიცვალა. აღნიშნულ ვერსიას ბევრი ისტორიკოსი არ იზიარებს და აცხადებს, რომ იგი მოწამვლის შედეგად გარდაიცვალა. მათ ამის მტკიცებულებად შარლის უსაყვარლესი წიგნი \"შევარდნებზე ნადირობა\" მოჰყავთ, რომელის ფურცლებიც ოფიციალური გამოკვლევების თანახმად შხამითაა გაჟღენთილი. ამავე ისტორიკოსთა მოსაზრებით, იგი მისმა უმცროსმა ძმამ, მომავალმა მეფემ ანრი III-მ მოწამლა, თუმცა აღნიშნული ვერსია ოფიციალურად დადასტურებული არაა. == ქორწინება და შვილები == 1559 წელს ევროპის უძლიერეს დინასტიასთან ჰაბსბურგებთან კავშირის გამო შარლის უფროსი და ესპანეთის მეფეს მიათხოვეს. თუმცა მისი და, დედოფალი ელიზაბეტა 1568 წელს გადაჰყვა მშობიარობას. ამიტომაც ეკატერინე მედიჩიმ ჰაბსბურგებთან ხელახლა დამოყვრება მოისურვა. 1570 წელს შარლი დაქორწინდა ელიზაბეთ ავსტრიელზე, რომელიც იყო საღვთო რომის იმპერატორ მაქსიმილიან II-ისა და მისი ცოლის, საღვთო რომის იმპერატრიცისა და ამავდროულად ესპანეთის პრინცესა მარია ესპანელის ასული. შარლსა და ელიზაბეთს მხოლოდ ერთი გოგონა შეეძინათ 1573 წელს, სახელად მარია ელისაბედი. მას მარია ბებიის, მარია ესპანელის, ხოლო ელისაბედი ინგლისის დედოფალ ელისაბედ I-ის პატივსაცემად დაარქვეს. გარდა ამისა შარლს ჰყავდა ერთგული საყვარელი მარი ტუშეს სახით, რომელთანაც ერთი უკანონო ვაჟი ჰყავდა, შარლ დე ვალუა, რომელიც შემდგომში ანჟულემის ჰერცოგი გახდა. პრინცესა მარია ელისაბედ ვალუა კი 1578 წელს გარდაიცვალა, 5 წლის ასაკში. == წინაპრები == შარლ IX-ის წინაპრები == ლიტერატურა == * Durant, Will (1961). The Age of Reason. VII. Simon and Schuster. * Frieda, Leonie (2003). Catherine de Medici. New York: Harper Collins. * Guizot, F. (1887). The History of France. III. London. * Heritier, Jean (1963). Catherine de Medici. London: George Allen and Unwin. * Jouanna, Arlette; Boucher, Jacqueline; Biloghi, Dominique; Thiec, Guy (1998). Histoire et dictionnaire des Guerres de religion (in French). Collection Bouquins. Paris: Laffont. * Knecht, Robert J. (2000). The French Civil Wars. Modern Wars in Perspective. Harlow: Longman. * Saint-Amand, Imbert de; Martin, Elizabeth Gilbert (1893). Women of the Valois court. Charles Scribner's Sons. * Salmon, J. H. M. (1975). Society in Crisis: France in the Sixteenth Century. London: Methuen. * Sutherland, N. M. (1962). \"Calvinism and the conspiracy of Amboise\". History. 47 (160): 111–138. * Eileen Kinsella & Lorena Muñoz-Alonso (2017) \"10 Unmissable Masterpieces at TEFAF Maastricht 2017\" ==რესურსები ინტერნეტში== * http://genia.ge/?p=19981 == სქოლიო == კატეგორია:საფრანგეთის მეფეები კატეგორია:დაბადებული 1550 კატეგორია:გარდაცვლილი 1574 კატეგორია:XVI საუკუნის ევროპის მონარქები კატეგორია:დაბადებული 27 ივნისი კატეგორია:გარდაცვლილი 30 მაისი კატეგორია:ვალუები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/შარლ_IX_(საფრანგეთი)", "length": 12330}
{"id": "7583", "title": "ბურბონები", "text": "მინი|ბურბონთა დინასტიის სამეფო გერბი ბურბონები — ფრანგული წარმოშობის არისტოკრატული საგვარეულოს სახელი, რომელიც მათ მიიღეს „ბურბონის სასახლის“ მიხედვით (დღევანდელი'' ბურბონ-ლ'არშამბო). ბურბონები მონარქები იყვნენ/არიან ევროპის შემდგომ სუვერენულ ქვეყნებში: ნავარა, საფრანგეთი, ესპანეთი, ლუქსემბურგი, ანდორა, ორივე სიცილიის სამეფო, ლუკას საჰერცოგო, პარმის საჰერცოგო. გარდა ამისა, ბურბონები მრავალი ფრანგული საჰერცოგოს მფლობელები იყვნენ. == საფრანგეთის მეფეები == right|100px * ანრი IV დიდი - 1589-1610 * ლუი XIII სამართლიანი - 1610-1643 * ლუი XIV მზე - 1643-1715 * ლუი XV - 1715-1774 * ლუი XVI - 1774-1791 * ლუი XVIII - 1814-1815 და 1815-1824 * შარლ X - 1824-1830 == ესპანეთის მეფეები == right|100px * ფილიპე V - 1700-1724 და 1724-1746 * ლუის I - 1724 * ფერდინანდ VI - 1746-1759 * კარლ III - 1759-1788 * კარლ IV - 1788-1808 * ფერდინანდ VII - 1808 და 1813-1833 * ისაბელ II - 1833-1868 მეფობდა მეუღლე ფრანსისკო I-თან ერთად. * ალფონსო XII - 1874-1885 * ალფონსო XIII - 1886-1931 * ხუან კარლოს I - 1975-2014 * ფილიპე VI - 2014-დღემდე == ორივე სიცილიის მეფეები == right|100px * 1816-1825: ფერდინანდო I * 1825-1830: ფრანჩესკო I * 1830-1859: ფერდინანდო II * 1859-1861: ფრანჩესკო II == ბურბონის ჰერცოგები == * ლუი I * პიერ I: 1341-1356 * ლუი II: 1356-1410 * ჟან I: 1410-1434 * შარლ I: 1434-1456 * ჟან II: 1456-1488 * შარლ II: 1488 * პიერ II: 1488-1503 * სიუზენი: 1503-1521 * შარლ III: 1521-1527 == მონპენსიეს ჰერცოგები == == ვანდომის ჰერცოგები == right|100px ვანდომის გრაფები * ლუი I 1403–1446 * ჟან VIII 1446–1477 * ფრანსუა I 1477–1495 * შარლ IV 1495-1515 right|100px ვანდომის ჰერცოგები * შარლ IV 1514–1537 * ანტუანი 1537–1562, ნავარის მეფე 1555 წლიდან. * ანრი 1562–1589, საფრანგეთის მეფე ანრი IV ვანდომის სამეფო ჰერცოგები right|100px * სეზარი 1598 – 1665 * ლუი II 1665 – 1669 * ლუი-ჟოზეფი 1669–1712 * ფილიპი 1712–1727 * ლუი III 1771–1789, შემდგომში საფრანგეთის მეფე ლუი XVIII == ორლეანის ჰერცოგები == right|100 px * 1607-1611: ნიკოლა-ანრი I (1607-1611) * 1626-1660: გასტონ I (1608-1660) * 1660-1701: ფილიპ I (1640-1701) * 1701-1723: ფილიპ II (1674-1723) * 1723-1752: ლუი IV (1703-1752) * 1752-1785: ლუი-ფილიპ I (1725-1785) * 1785-1793: ლუი-ფილიპ-ჟოზეფ I (1747-1793) * 1793-1830: ლუი-ფილიპ II (1773-1850) == პარმის ჰერცოგები == right|100px სუვერენული ჰერცოგები * კარლო I - 1731-1735 * ფილიპო I - 1748-1765 * ფერდინანდო I - 1765-1802 * კარლო II ლუიჯი - 1848-1854 * კარლო III - 1848-1854 * რობერტო - 1854-1860 ნომინალური ჰერცოგები * რობერტო I - 1860-1907 * ენრიკო I - 1907-1939 * ჯუზეპე I - 1939-1950 * ელია I - 1950-1959 * რობერტო II - 1959-1974 * ფრანჩესკო-სავერიო I - 1974-1977 * კარლო IV უგო - 1977-დღემდე == კონდეს პრინცები == right|100px * ლუი I - 1569 * ანრი I - 1569-1588 * ანრი II - 1588-1646 * ლუი II „დიდი კონდე“ - 1646-1686 * ანრი III ჟიული - 1686-1709 * ლუი III - 1709-1710 * ლუი-ანრი I - 1710-1740 * ლუი-ჟოზეფ I - 1740-1818 * ლუი-ანრი II - 1818-1830 == კონტის პრინცები == right|100px * ფრანსუა I - 1614-1629 * არმან I - 1629-1666 * ლუი-არმან I - 1666-1685 * ფრანსუა-ლუი I - 1685-1709 * ლუი-არმან II - 1709-1727 * ლუი-ფრანსუა I - 1727-1776 * ლუი-ფრანსუა II - 1776-1814 ==ლიტერატურა== * Bergamini, John D. The Spanish Bourbons: The History of a Tenacious Dynasty. Putnam, 1974. * Petrie, Sir Charles. The Spanish Royal House. Geoffrey Bles, 1958. * Seward, Desmond. The Bourbon Kings of France. Barnes & Noble, 1976. * Van Kerrebrouck, Patrick. La Maison de Bourbon, 1256–1987''. ___v. Villeneuve d'Ascq, France: The Author, 1987–2000. [only Vol. 2 & Vol. 4 have been published as of 2005]. * J. H. Shennan, The Bourbons: The History of a Dynasty (London, Hambledon Continuum, 2007). * Klaus Malettke, Die Bourbonen. Band I: Von Heinrich IV. bis Ludwig XV. 1589–1715 (Stuttgart, W. Kohlhammer, 2008); Band II: Von Ludwig XV. bis Ludwig XVI. 1715-1789/92 (Stuttgart, W. Kohlhammer, 2008); Band III: Von Ludwig XVIII. bis zu Louis Philippe 1814–1848 (Stuttgart, W. Kohlhammer, 2009). კატეგორია:საფრანგეთის ისტორია კატეგორია:საფრანგეთის დინასტიები კატეგორია:მსოფლიოს სამეფო დინასტიები კატეგორია:დინასტიები", "url": "https://ka.wikipedia.org/wiki/ბურბონები", "length": 4000}
{"id": "7592", "title": "მითრიდატე VI", "text": "მითრიდატე VI, მირდატ ვარაზ-ბაქარის ძე — ქართლის მეფე V საუკუნის 10-იან წლებში – ლეონტი მროველის თანახმად, დედით რევიანი, მამით ბაქარიანი. აწარმოებდა ბრძოლებს ქვეყნის დამოუკიდებლობისათვის. მირდატი იყო „კაცი ქველი, მხედარი შემმართებელი“, „ლაღი და ამპარტავანი“. ებრძოდა ბიზანტიას კლარჯეთისათვის, ხოლო სპარსელებს ხარკიც კი შეუწყვიტა. შეეწირა თავისუფლებისათვის ბრძოლას. ირანის შაჰმა, იეზდიგერდ I-მა (399-421) ქართლში დიდძალი ჯარი გამოგზავნა. ბრძოლა მოხდა გარდაბანთან. ქართველები დამარცხდნენ. მირდატი დაატყვევეს. იგი ტყვეობაში გარდაიცვალა. მირდატ მეფე ქართულმა ეკლესიამ წმინდანად შერაცხა. ხსენების დღეთ დადგენილია 8(21) ივლისი. „მოქცევაჲ ქართლისაჲ“-ს მიხედვით – „წარიყვანა პიტიახშმან ვარაშ ბაღდადს და მუნ მოკუდა“. ბუზმიჰრი – ქართლის მეფე იოანე რუფუსის „პეტრე იბერის ცხოვრების“ ცნობით. აქ იგი მოხსენიებულია პეტრე იბერის მამად (ივ. ჯავახიშვილი ამ ცნობას იზიარებს). (მირდატის მეფობის დათარიღება: ვახუშტი ბატონიშვილი 408–410 წ. გ. მელიქიშვილი V ს. 10-20 წ. ვ. გოილაძე 398–399 წ.) == შენიშვნები == ==ლიტერატურა== * ვახუშტი, მითითებული გამოცემა. * გ. მელიქიშვილი, ქართლის (იბერიის) სამეფოს ისტორიის ქრონოლოგიის საკითხისათვის, საქ. მეც. აკადემიის ისტორიის ინსტიტუტის შრომები, ტ. IV, ნაკ. I. თბ. 1958. * ვ. გოილაძე, ფარნავაზიანთა სახლის ქრისტიან მეფეთა ქრონოლოგია. თბ. 1990. * ლ. ჯანაშია, აღმოსავლეთ საქართველო (ქართლი) IV-V ს. საქართველოს ისტორიის ნარკვევები, ტ. II. თბ. 1973. ==სქოლიო== კატეგორია:იბერიის მეფეები კატეგორია:ფარნავაზიანები კატეგორია:სიკვდილით დასჯილი მონარქები კატეგორია:ქართველი წმინდანები", "url": "https://ka.wikipedia.org/wiki/მითრიდატე_VI", "length": 1493}
{"id": "7593", "title": "მითრიდატე VII", "text": "|დინასტია= ფარნავაზიანი |მამა= არჩილ I |დედა= }} მითრიდატე VII, მირდატ არჩილის ძე — ქართლის მეფე V საუკუნის შუა წლებში. მეფე არჩილის ძე, მამა ვახტანგ გორგასლისა. ჯუანშერის ცნობით მირდატი მამის სიცოცხლეში დაქორწინდა. ცოლად შეირთო რანის (მტკვრის მარჯვენა სანაპიროს ისტ. ალბანეთი) ირანელი მოხელის ბარზაბოდის ასული საგდუხტი. ქორწინების შემდეგ მირდატმა მამისგან საუფლისწულოდ მიიღო ქ. სამშვილდე, მისი საერისთავო ქვეყნით. საგდუხტმა აქ სამშვილდის სიონი ააშენა. წყაროების მიხედვით ქართლში ისევ ირანელები ბატონობენ. მირდატი იყო ვახტანგ გორგასლის მამა. ==ლიტერატურა== * მელიქიშვილი გ., ქართლის (იბერიის) სამეფოს ისტორიის ქრონოლოგიური საკითხისათვის. საქ. მეც. აკადემიის ისტორიის ინსტიტუტის შრომები, ტ. IV. ნაკ. I, 1958. * გოილაძე ვ., ფარნავაზიანთა სახლის ქრისტიან მეფეთა ქრონოლოგია, თბ. 1990. * „ქართლის ცხოვრება“ ყმაწვილთათვის, წგნ. II – ტექსტის ადაპტაცია, ბოლოთქმა და განმარტებები ეკუთვნის მ. სანაძეს, ნ. შოშიაშვილს. თბ. 1998. ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/მითრიდატე_VII", "length": 978}
{"id": "7594", "title": "მიქაელი (IX ს.)", "text": "მიქაელი — IX საუკუნის ქართველი კალიგრაფი. მოღვაწეობდა შატბერდის მონასტერში. მიქაელმა 897 წელს მონასტრის წინამძღვრის სოფრონ შატბერდელის შეკვეთით გადაწერა ე. წ. ადიშის ოთხთავი (ინახება სვანეთის ისტორიულ-ეთნოგრაფიულ მუზეუმში, მესტია). ნაწერია ეტრატზე, მრგლოვანით, 2 სვეტად. პირველ ფურცელზე გამოსახულია ჯვარი, კუთხეებში - მახარებლები წელზევით; მეორე ფურცლის წინდა გვერდზე - მარკოზ მახარებელი, რომელიც ზის და წერს, უკანაზე - ფეხზე მდგომი ლუკა და იოანე მახარებლები. შემდეგ გვერდებზე 5 კამარაა. ეს გამოსახულებები ადრინდელი ტიპისაა, როდესაც ჯერ კიდევ არ იყო შემუშავებული კანონიკური რედაქცია. ლამაზად ნაწერი, სამკაულებს მოკლებული ტექსტი მოწმობს, რომ მიქაელი თავისი საქმის დიდი ოსტატი იყო. ==ლიტერატურა== კატეგორია:ქართველი კალიგრაფები", "url": "https://ka.wikipedia.org/wiki/მიქაელი_(IX_ს.)", "length": 725}
{"id": "7599", "title": "მიქელი (IX ს.)", "text": "მიქელი — IX საუკუნის ქართველი მოღვაწე, მეუდაბნოე. წარმოშობით შავთელი, სოფ. ნორგიალიდან. მონაზვნად აღიკვეცა მიძნაძორში. მისი მეგობრის გრიგოლ ხანძთელის რჩევით გახდა ბერთის პარეხთა მკვიდრი. ამის გამო ზოგიერთი მკვლევარი მას მიქელ პარეხელთან აიგივებს. ==ლიტერატურა== კატეგორია:ქართველი მეუდაბნოეები", "url": "https://ka.wikipedia.org/wiki/მიქელი_(IX_ს.)", "length": 293}
{"id": "7600", "title": "მიქელ III (კათოლიკოსი)", "text": "მიქელ III — ქართლის კათოლიკოსი დაახლოებით 930 წლიდან 947 წლამდე. მოხსენიებულია გრიგოლ ხანძთელის ცხოვრებაში: აღნიშნული წყაროს მიხედვით „გრიგოლ ხანძთელის ცხოვრების“ დაწერის მომენტში ცოცხლები იყვნენ: * იერუსალიმის პატრიარქი აგათონისი. (დაახლოებით 950-964) * მცხეთას კათოლიკოსი მიქელი. (დაახლოებით 930-947) * ქართველთა ზედა მთავრობასა აშოტ კუროპალატისასა, ძე ადარნასე მეფისა * აფხაზთა მეფე გიორგი ძე კონსტანტინე მეფისა. (დაახლოებით 922-957) * ერისთავთერისთავი სუმბატი ძე ადარნასე მეფისა. (დაახლოებით 936-958) * მაგისტროსი ადარნასე ძე ბაგრატ მაგისტროსისა. (გ. 966) * ერისთავი სუმბატისსა, ძისა დავით მამფალისასა. * ანჩელი ეპისკოპოზი მაკარი. == იხილეთ აგრეთვე == * საქართველოს მართლმადიდებელი ეკლესიის მეთაურები ==წყარო== *გიორგი მერჩულე, ცხოვრებაჲ გრიგოლ ხანცთელისაჲ, წგნ.: ძველი ქართული აგიოგრაფიული ლიტერატურის ძეგლები, წგნ. 1, ილ. აბულაძის რედ., თბ., 1963 * მოქცევაჲ ქართლისაჲ, შატბერდის კრებული X საუკუნისა, ბ. გიგინეიშვილისა და ელ. გიუნაშვილის გამოც., თბ., 1979 ==ლიტერატურა== *ლომინაძე ბ., ქსე, ტ. 7, გვ. 28, თბ., 1984 * კატეგორია:ქართლის კათოლიკოსები", "url": "https://ka.wikipedia.org/wiki/მიქელ_III_(კათოლიკოსი)", "length": 1051}
{"id": "7601", "title": "მიქელ პარეხელი", "text": "მიქელ პარეხელი — ქართველი საეკლესიო მოღვაწე, მართლმადიდებელი ეკლესიის წმინდანი, ხსენების დღე არის ძველი სტილით 27 მაისი, ახალი სტილით — 9 ივნისი. პარეხის მონასტრის ამშენებელი და მისი პირველი წინამძღვარი. ==ცხოვრება== ღირსი მიქელ პარეხელი წარმოშობით შავშელი იყო, სოფელ ნორგიალიდან. გავრცელებული შეხედულებით, მიქელ პარეხელი ცხოვრობდა IX საუკუნეში. ზოგიერთი მკვლევარის აზრით - VI-VII საუკუნეებში. იგი მიძნაძორს აღიკვეცა მონაზვნად და იქ მოღვაწეობდა. ცნობილია რომ ის იყო ერთ-ერთი უდიდესი ასკეტი და ამასთანავე მისი ქვეყნის აღორძინებისთვის მებრძოლი მამა. ერთხანს ოპიზის მონასტერში მოღვაწეობდა. როცა ხანძთაში მოღვაწე ბერთა შესახებ გაიგო, იქ ჩავიდა, პარეხს დაემკვიდრა და, ღვთის მოწოდებით, კაცთაგან მიუვალ, კლდოვან ადგილას თავის მოწაფესთან ერთად აუშენებია მცირე ეგვტერი და ძმათა საცხოვრისი მოუწყია. თვითონ მარტომყოფობას ეძიებდა და ღვთივსათნოდ ცხოვრობდა. მას მრავალი მოწაფე ჰყავდა, მიქელ პარეხელის მოწაფეთა შორის ცნობილი ყოფილან ბასილი და მარკელაოზი, აგრეთვე ზარზმის მონასტრის დამაარსებელი სერაპიონ ზარზმელი (ხს. 18 ოქტომბერს). ღირსი მიქელი დიდხანს მოღვაწეობდა პარეხში, აღესრულა ღრმა მოხუცებულობაში, დამარხეს მის მიერ დაარსებულ სავანეში. ==ლიტერატურა== *ინგოროყვა პ., გიოპრგი მერჩულე, თბ., 1954 *კეკელიძე კ., ქართული ლიტერატურის ისტორია, ტ. 1, თბ., 1960 *ბოგვერაძე ა., ქსე, ტ.7 , გვ. 28-29, თბ., 1984 * „ქართველ წმიდანთა ცხოვრებანი“, თბილისი, 2004 წ. ==რესურსები ინტერნეტში== * ღირსი მიქელ პარეხელი კატეგორია:ქართველი საეკლესიო მოღვაწეები კატეგორია:ქართველი წმინდანები", "url": "https://ka.wikipedia.org/wiki/მიქელ_პარეხელი", "length": 1457}
{"id": "7602", "title": "ივანე II (სამცხის ათაბაგი)", "text": "ივანე II ჯაყელი — სამცხის გამგებელი, ათაბაგი 1391-1444 (ვახუშტის მიხედვით), ბექა II-ის ძე. თავდაპირველად საქართველოს მეფე გიორგი VII-თან ერთად იბრძოდა თემურლენგის წინააღმდეგ. დაახლოებით 1400-1401 განუდგა გიორგი VII-ს და დამპყობელს დამორჩილდა. ცდილობდა სამცხისათვის მოეპოვებინა საეკლესიო დამოუკიდებლობა, მაგრამ წინ აღუდგა მცხეთის საპატრიარქო და მესხეთის საეპისკოპოსოთა დიდი ნაწილი. ივანე II-ის მისწრაფებას დამოუკიდებლობისაკენ ბოლო მოეღო ალექსანდრე I დიდის მტკიცე პოლიტიკამ. 1414 მეფესთან ბრძოლაში (ასპინძასთან, კოხტასთავს) დამარცხდა და ტყვედ ჩავარდა. ალექსანდრე I-მა ერთგულების ფიცი დაადებინა და ათაბაგობა დაუბრუნა. ==ლიტერატურა== *ჯავახიშვილი ივ., საქართველოს ისტორია XI-XV სს., თბ., 1949; *მისივე, ქართველი ერის ისტორია, წგნ. 4, თბ., 1967; კატეგორია:სამცხე-საათაბაგოს ათაბაგები კატეგორია:ჯაყელები", "url": "https://ka.wikipedia.org/wiki/ივანე_II_(სამცხის_ათაბაგი)", "length": 797}
{"id": "7603", "title": "ივანე დიაკონი", "text": "ივანე დიაკონი, XI საუკუნის ქართველი ოქრომჭედელი. ჩვენს დრომდე მოაღწია მისმა ნამუშევარმა - მარტვილის საწინამძღვრო ჯვარმა. მხატვრის ვინაობას გვამცნობს ჯვრის უკანა მხარეს გარე კონტურის შემოყოლებით მოთავსებული წარწერა.ჯვრის ზომაა 56x36 სმ. ფორმით ისეთივეა, როგორც სხვა ქართული საწინამძღვრო ჯვრები - ტარზე წამოცმული, უფრო გრძელი ქვემო მკლავითა და თანაბარი ზემო სამი მკლავით; მკლავების ბოლოები ფართოვდება და ყოველ კიდეში ფოთლოვანი ყუნწები აქვს გამობმული. წინა პირზე, შუაგულში, გამოსახულია ჯვარცმული ქრისტე, ანგელოზების ფიგურები წელზემოთ, ჯვრის განივ მკლავებზე - იოანე და მარიანი, ზემო მკლავზე - ყოვლისმპყრობელი ქრისტეს მთლიანი ფიგურა, ბასილი დიდისა და გრიგოლის ფიგურები წელზემოთ, ქვემოთ მკლავზე - წვეროსანი წმინდანის მთლიანი ფიგურა. ჯვრის უკანა მხარე დაფარულია ვირტუოზულად შესრულებული მცენარეული ორნამენტით. ივანე დიაკონი ქართული ოქრომქანდაკებლობის ერთ-ერთი უმნიშვნელოვანესი საფეხურის თვალსაჩინო წარმომადგენელია. მისი ნამუშევარი სკულპტურული ჭედურობის თვალსაჩინო ნიმუშია. ==ლიტერატურა== * ბერიძე ვ., ქსე, ტ. 5, გვ. 89, თბ., 1980 კატეგორია:ქართველი ოქრომჭედლები", "url": "https://ka.wikipedia.org/wiki/ივანე_დიაკონი", "length": 1053}
{"id": "7604", "title": "ივანე მონისძე", "text": "ივანე მონისძე — XI საუკუნის ქართველი ოქრომჭედელი. შემორჩენილია მის მიერ ხელმოწერილი და ზუსტად დათარიღებული (1040) ორი მცირე ზომის ფირფიტა წმ. ბასილისა და წმ. ნიკოლოზის გამოსახულებებით. ეს ფირფიტები, სხვებთან ერთად, დაკრული იყო შემოქმედის მონასტრის ღვთისშობლის ხატის არშიაზე (ამჟამად საქართველოს ხელოვნების მუზეუმშია). ფირფიტები ერთნაირი მოყვანილობისაა - ვიწრო, მაღალი, ზემოთ ნახევარწრიული მოხაზულობისა; თითოეულზე თითო გამოსახულებაა. წმ. ნიკოლოზისა და წმ. ბასილის გამოსახულებები შესრულებულია გლუს ფონზე, ფრონტალურად, მთელი ტანით. მეტყველი სახეები ინდივიდუალიზებულია, სხეულთა პროპორციები - სწორი. მოქანდაკე შეგნებულად ქმნის მოცულობას. აქ საქმე გვასქვს ქართული ოქრომქანდაკებლობის იმ საფეხურთან, როდესაც ოსტატები სკულპტურულ-პლასტიკურ ამოცანებს ისახავენ. ==ლიტერატურა== კატეგორია:ქართველი ოქრომჭედლები", "url": "https://ka.wikipedia.org/wiki/ივანე_მონისძე", "length": 796}
{"id": "7605", "title": "ივანე მორჩაისძე", "text": "ივანე მორჩაისძე — XI საუკუნის ქართველი ხუროთმოძღვარი. 1031 საფუძვლიანად გადაუკეთებია იშხნის ძველი ტაძარი, რასაც გვამცნობს სამხრეთ სარკმლის ირგვლივ მინაწერი. იშხნის ტაძარი, რომელიც VII საუკუნეში აშენდა, შემდეგში არაერთგზის შეუკეთებიათ და განუახლებიათ. მაგრამ, როგორც ჩანს, ტაძარმა საბოლოო, მხატვრულად დასრულებული და ჩამოყალიბებული სახე ივანე მორჩაისძის ხელში მიიღო. ფასადების დამუშავების საერთო სისტემით იშხნის ტაძარი XI საუკუნის დამახასიათებელი ძეგლია. ჩუქურთმათა სიუხვე, მრავალფეროვნება, მათი შესრულების მაღალი დონე და დახვეწილობა ივანე მორჩაისძეს შუა საუკუნეთა ბრწყინვალე ქართველ ოსტატების გვერდით აყენებს. ==ლიტერატურა== კატეგორია:ქართველი ხუროთმოძღვრები", "url": "https://ka.wikipedia.org/wiki/ივანე_მორჩაისძე", "length": 657}
{"id": "7606", "title": "იშხანი (თევზი)", "text": "იშხანი () — თევზი ორაგულისებრთა ოჯახისა. გავრცელებულია მხოლოდ სევანის ტბაში; სადაც წარმოქმნის 5 რასას. სხეულის სიგრძე აღწევს 35-90 სმ, მასა 16 კგ-მდე. იკვებება უმთავრესად კიბოსნაირებით. ძვირფასი სარეწაო ობიექტია. იყენებენ ნედლს, გაყინულსა და შებოლილს. კარგი სააკლიმატიზაციო ობიექტია. კარგად შეეგუა ისიქ-ქოლის პირობებს. იშხნის ერთ-ერთი რასაა გეგარკუნი, რომელმაც იშხნის განსაკუთრებული ფორმა წარმოქმნა. ==ლიტერატურა== კატეგორია:ორაგულისებრნი", "url": "https://ka.wikipedia.org/wiki/იშხანი_(თევზი)", "length": 438}
{"id": "7607", "title": "ივანე ჯავახიშვილი", "text": "|გარდ ადგილი = თბილისი |მოქალაქეობა = |სხვა მოქალაქეობა = |მამა = ალექსანდრე ჯავახიშვილი |დედა = სოფიო ვახვახიშვილი |მეუღლე = ანასტასია ჯავახიშვილი |შვილები = |ჯილდოები = |საიტი = |სხვადასხვა = |ხელმოწერა=File:Javakhishvili signature (vect).svg}} მინი|ივანე ჯავახიშვილის საიუბილეო მარკა. 2016. ავტ: გ. ქართველიშვილი ივანე ჯავახიშვილი (დ. 23 აპრილი [ძვ. სტ. 11 აპრილი], 1876, თბილისი — გ. 18 ნოემბერი, 1940, იქვე) — ქართველი ისტორიკოსი და საზოგადო მოღვაწე, თბილისის სახელმწიფო უნივერსიტეტის თანადამფუძნებელი, საქართველოსა და კავკასიის ისტორიის თანამედროვე სამეცნიერო სკოლის ერთ-ერთი ფუძემდებელი, საბჭოთა კავშირის მეცნიერებათა აკადემიის აკადემიკოსი, ისტორიის მეცნიერებათა დოქტორი, პროფესორი. ==ბავშვობის წლები== ივანე ალექსანდრეს ძე ჯავახიშვილი დაიბადა 1876 წლის 11 აპრილს, ქალაქ თბილისში. მამამისი ალექსანდრე ივანეს ძე ჯავახიშვილი იყო სამოქალაქო მრჩეველი, რომელიც სხვადასხვა დროს მსახურობდა თელავში მასწავლებლად, სიღნაღის, თბილისისა და გორის მაზრებში პედაგოგ-ინსპექტორად. დედა, სოფიო ათანასეს ასული ვახვახიშვილი, „მაღალი, ტანადი, ნაზი და დარბაისელი მანდილოსანი იყო. მის ჭკვიან და ალერსიან თვალებში - რომელთაც ხადახან სევდა გადაჰკრავს ოდნავადაც და რომელნიც თითქოს თქვენ სულში იცქირებიანო - დიდი სითბოა და მიმზიდველობა“. პატრიოტი ალექსანდრე ჯავახიშვილი შვილებს ქართულ წესსა და რიგზე ზრდიდა, სამშობლოს წარსულისადმი ინტერესს უღვიძებდა და ქართული ენის სიყვარულს უნერგავდა. იგი ყველა ქართულ ჟურნალ-გაზეთს ღებულობდა. ივანე ჯავახიშვილის მოგონებებიდან ჩანს, რომ მათ ბიბლიოთეკაში „ყველა წიგნი მოიპოვებოდა, რაც კი კავკასიაში და საქართველოში იყო გამოცემული“. ძმები ცდილობდნენ გიმნაზიის გაკვეთილების შესწავლამდე ადრე შინ მიტანილი ქართული ჟურნალ-გაზეთები წაეკითხათ. 1885-1895 წლებში სწავლობდა თბილისის კლასიკურ გიმნაზიაში. მისთვის გიმნაზიის რეჟიმი აუტანელი გამოდგა. მისი ბავშვობის მეგობარი, ივანე თევდორეს ძე ნიჟარაძე წერდა: „გიმნაზია ვანოს არ მოსწონდა, სწავლობდა კი კარგად. გარუსების ტენდენცია და ქართული კულტურის დევნა სულს უხუთავდა ქართველ შეგნებულ მოწაფეობას“. ივანე ჯავახიშვილი ქართული კულტურისა და ისტორიის შესწავლას გიმნაზიის გარეთ ახერხებდა. ივანე ნიჟარაძე წერდა: „შეგნებული ქართველი ახალგაზრდობა დამოუკიდებლივ სწავლობდა თავის ენასა და კულტურას. მათ შორის საუკეთესო წარმომადგენელი იყო ვანო. მას უკვე გიმნაზიაში ჰქონდა გადაწყვეტილი, რომ უნივერსიტეტის აღმოსავლური ენების ფაკულტეტის ქართულ-სომხურ განყოფილებაზე შევიდოდა. ვანო ძალიან ნაკითხი იყო...“ გიმნაზიაში ივანე ჯავახიშვილს ყველაზე მეტად ისტორია იტაცებდა. ფ. გონდოევის სიტყვით: „განსაკუთრებით უყვარდა ვანოს ისტორია. თვით ისტორიის მასწავლებელსაც უყვარდა მოსმენა ვანოს პასუხებისა, რომლებიც არასდროს არ იყო გაზეპირებული და ტრაფარეტული; ეს პასუხები ყოველთვის ამომწურავად გადმოგვცემდნენ იმ ეპოქის სულს, რომლებზედაც მოგვითხრობდა ვანო“. ივანე ჯავახიშვილი იმდენად იყო გატაცებული ისტორიით, რომ ჯერ კიდევ სიყრმეში წაიკითხა მოხსენება „ანდრია მოციქულის მოგზაურობა საქართველოში“. გიმნაზიაში სწავლის დროსვე შეითვისა ის, რომ ისტორიული წყაროები და ფაქტები არც უკრიტიკოდ უნდა მიეღო, არც ხელაღებით უარეყო. მას შემდეგ, რაც ხალხოსანთა მიზანსწრაფვა ამაო აღმოჩნდა და მათი ჯგუფები დაიშალა, დაპატიმრებას გადარჩენილები თუ პატიმრობიდან დაბრუნებულები ქართველი ხალხის ეროვნული სულისკვეთების გამოღვიძებას კულტურულ-საგანმანათლებლო მუშაობით ცდილობდნენ. ფართოდ გათვითცნობიერებული ივანე ჯავახიშვილი, რომელიც დიდ დროს უთმობდა გარეშე ლიტერატურისა და ჟურნალ-გაზეთების კითხვას, მოწინავეთა გულისნადებს ადვილად ხვდებოდა. XIX საუკუნის 90-იან წლებში ის აქტიურად მონაწილეობდა კულტურულ-საგანმანათლებლო ასპარეზზე. გიმნაზიის დამთავრების შემდეგ ივანე ჯავახიშვილი სოფელ ხოვლეში გაემგზავრა და უნივერსიტეტისთვის მზადება დაიწყო. გიმნაზიის დირექცია ივანე ჯავახიშვილს ახასიათებდა, როგორც პატიოსან, ზრდილობიან და შრომისმოყვარე ახალგაზრდას. „...იგი არის მშვიდი, თავაზიანი, რის გამო ყველას უყვარს. ჯავახიშვილი დაჯილდოებულია ბუნებრივი ნიჭით, მასთან ძლიერ შრომისმოყვარე და მუყათია... ბევრს კითხულობს და ფრიად ნაკითხია. კარგად უკრავს ვიოლინოს და გატაცებულია ამითი. ის საუკეთესო და მეტად თავაზიანი ახალგაზრდაა არა მარტო უფროსების, არამედ ტოლებისა და უმცროსების მიმართაც“. ==რუსეთში ყოფნისას== ===პეტერბურგის უნივერსიტეტში=== მინი|ივანე ჯავახიშვილი [[1906 წელს.]] 1895 წლის 27 ივლისს მან თხოვნით მიმართა პეტერბურგის უნივერსიტეტის რექტორს, რომ ჩაერიცხათ აღმოსავლურ ენათა ფაკულტეტის სომხურ-ქართულ-სპარსულ განყოფილებაზე. იმ პერიოდში რუსეთში არსებულ უნივერსიტეტებში მისაღები გამოცდები არ ტარდებოდა, უნივერსიტეტებში ირიცხებდნენ ახალგაზრდები, რომლებსაც დასრულებული ჰქონდათ გიმნაზიის სრული კურსი. აგვისტოში იგი პეტერბურგის უნივერსიტეტის აღმოსავლურ ენათა ფაკულტეტის სომხურ-ქართულ-ირანულ განყოფილებაზე შევიდა. სპეციალურ საგნად საქართველოსა და სომხეთის ისტორია აირჩია. ის და ი. ნიჟარაძე ერთად გაემგზავრნენ სანქტ-პეტერბურგში და ყაზანის ქუჩაძე, 15 ნომერში ოთახი ერთად იქირავეს. ი. ჯავახიშვილი ისტორიულ-ფილოლოგიური და იურიდიული ფაკულტეტების ლექციებსაც ესწრებოდა. უნივერსიტეტში ყოფნისას ივანე ისმენდა გამოჩენილი მეცნიერების: ნიკო მარის (სომხური ენა და ლიტერატურა), ალექსანდრე ცაგარელის (ქართული ენა და ლიტერატურა), ჟუკოვსკის (სპარსული ენა დალიტერატურა), ვესელოვსკის (აღმოსავლეთის ქვეყნების ისტორიის ზოგადი კურსი) და სხვათა ლექციებს. ალ. ცაგარელის, ვ. როზენისა და პ. კოკოვცევის ხელმძღანელობით სპეციალურ სემინარებშიც მონაწილეობდა. თავისი ცოდნითა და განათლებით ივ. ჯავახიშვილმა თავიდანვე მიიპყრო სპეციალისტების ყურადღება. მის შესახებ ნიკო მარი წერდა: „უნივერსიტეტში შემოსვლისთანავე ჯავახიშვილი ამჟღავნებდა ქართული ლიტერატურის გამოცემული ძეგლების გარკვეულ ცოდნას, რაც ჩემს მიერ შემჩნეული იყო პირველ ლექციებზევე. შემდგომმა მუშაობამ ამ მიმართულებით მას საგრძნობი მიღწევები მოუპოვა. მისი ამ მიღწევების შესახებ მეცნიერულ ქართველოლოგიაში მე ვმსჯელობ საკუთარი დაკვირვების საფუძველზე“. ივანე ჯავახიშვილი ერთიან ინტერესს იჩენდა, როგორც ქართული, ისე სომხური ენისა და ლიტერატურის ისტორიისადმი. 1898 წელს ივანე ჯავახიშვილმა წარადგინა სადიპლომო ნაშრომი -„ანდრია მოციქულისა და წმ. ნინოს მოღვაწეობა საქართველოში“, რომელიც უნივერსიტეტის საბჭომ მოიწონა და ავტორი ოქროს მედლით დააჯილდოვა. 1899 წელს წარმატებით ჩააბარა გამოცდები და 20 აგვისტოს მიიღო I ხარისხის დიპლომი. შრომისადმი სიყვარულისა და სწავლით გატაცების გამო ნიკო მარმა სტუდენტი ივანე ჯავახიშვილი დაიახლოვა და არა მარტო საუნივერსიტეტო ლექციებსა და სემინარებში ამეცადინებდა, არამედ ბინაზეც იწვევდა და დამატებით საათებს უტარებდა. ამიტომაც 1899 წლის 22 მაისს საპროფესოროდ მოსამზადებლად უნივერსიტეტში მისი დატოვება მოითხოვა. ივანე ჯავახიშვილის ინიციატივით პეტერბურგში მყოფ ამიერკავკასიის და განსაკუთრებით, სამხრეთიდან მოსულ სტუდენტებთან კავშირი დამყარდა და „ამიერკავკასიის სათვისტომო“ დაარსდა. მისივე ინიციატივით იმართებოდა „ქართული საღამოები“, რომელთა პროგრამებიც უმთავრესად ქართული ცეკვა-სიმღერებისაგან შედგებოდა, დიდძალ მაყურებელს იზიდავდა და მთელი ფულადი შემოსავალი ღარიბ სტუდენტებს ხმარდებოდა. ===სამაგისტრო გამოცდები=== 1899 წლის 21 მაისის აღმოსავლური ენების ფაკულტეტის დადგენილებით ივანე ჯავახიშვილი საპროფესოროდ მოსამზადებლად დატოვეს. პროფესორთა საბჭომ დადგენილება დაამტკიცა და 1899 წლის 1 ივლისიდან ძალაში შევიდა. ივ. ჯავახიშვილის საპროფესოროდ მოსამზადებელი ვადა 2 წელი იყო. განათლების სამინისტრომ უნივერსიტეტის შუამდგომლობა დააკმაყოფილა და ივ. ჯავახიშვილს 1900 წლის პირველი იანვრიდან თვეში 50 მანეთის ოდენობით სტიპენდია დაუნიშნა. ივ. ჯავახიშვილი უნივერსიტეტის დამთავრებისას თავისუფლად იყენებდა ბერძნულ, ლათინურ, სომხურ, სპარსულ და სირიულ წყაროებს და მომავალში სომხური ფილოლოგიის სპეციალისტი უნდა გამხდარიყო. ნ. მარის დახასიათებით, ივანემ ზედმიწევნით ზუსტად იცოდა რუსული და ევროპული ენები (უნივერსიტეტში ყოფნის დროს გერმანულ ენაში კერძოდ ემზადებოდა, 1898 წელს კი, სრულყოფის მიზნნით, საზაფხულო არდადეგების დროს, ქ. კენიგსბერგში იმყოფებოდა). 1901 წლის 27 იანვარს ივანე ჯავახიშვილი სამაგისტრო გამოცდებზე გავიდა, სადაც მას „ქართლის ცხოვრებიდან“ ტექსტის წაკითხვა, გადათარგმნა და გარჩევა, „დასტურლამალიდან“ ასევე, წაკითხვა, გადათარგმნა და გრამატიკულად გარჩევა დაევალა. ქართულ სიტყვიერებაში სტუდენტს ამ უკანასკნელი ძეგლის, როგორც სიტყვიერების ძეგლის განხილვა მოსთხოვეს, საქართველოს ისტორიიდან კი 2 საკითხი შეხვდა: „1. როდის მოვიდნენ პირველად საქართველოში ოსმალო თურქები, როგორც დამპყრობნი? როდის აიღეს ქუთაისი, თბილისი? 2. ისტორიულ-გეოგრაფიული მიმოხილვა“. გამოცდის ჩაბარების შემდეგ ივანე ჯავახიშვილმა „ქართული სიტყვიერების მაგისტრის ხარისხი“ მოიპოვა. ===მივლინება და მოგზაურობა სინას მთაზე=== სამაგისტრო გამოცდების ჩაბარების შემდეგ, კვალიფიკაციის ამაღლების მიზნით ივანე გავახიშილი საზღვარგარეთ, ბერლინის უნივერსიტეტში მიავლინეს. გერმანიის დედაქალაქში ყოფნისას ქართულ ისტორიულ ძეგლებს თარგმნიდა, გამოკვლევებს წერდა და ქართველი ხალხის კულტურულ მიღწევებს ევროპელ მეცნიერთათვის ხელმისაწვდომს ხდიდა. მან გერმანულად თარგმნა და გამოკვლევა დაურთო „ევსტატე მცხეთელის მარტვილობას“ და კ. შულცთან ერთად გერმანულადვე გადათარგმნა და გამოკვლევა დაურთო იოანე საბანისძის ჰაგიოგრაფიულ ნაწარმოებს - „აბო თბილელის წამება“. გერმანიიდან დაბრუნების შემდეგ, 1902 წლის აპრილში ივანე ჯავახიშვილი ნიკო მართან ერთად ქართული ხელნაწერების შესწავლა-აღწერის მიზნით სინას მთაზე გაემგზავრა. 1902 წლის 7 მაისს ნიკო მარი წერდა: „...ჯავახიშვილი მუშაობაში ძალიან ბეჯითი და ამტანი აღმოჩნდა...“ სინას მთაზე მუშაობისას არა ერთი ფასდაუდებელი ძეგლი გამოავლინეს. განსაკუთრებით ძვირფასია ჯავახიშვილის მიერ გადაწერილი იოანე-ზოსიმეს „კრებაი თთუეთაი წელიწადისათაი“ და სხვა ძეგლები. ===პედაგოგიური მოღვაწეობა პეტერბურგის უნივერსიტეტში=== სინას მთიდან დაბრუნების შემდეგ ივანე ჯავახიშვილმა აღმოსავლურ ენათა ფაკულტეტს განცხადებით მიმართა ლექციების კითხვის უფლების მიცემის შესახებ. იგი სომხურ-ქართული სიტყვიერების კათედრაზე პრივატ-დოცენტის თანამდებობას თხოულობდა. არსებული წესის თანახმად მას ჯერ სანიმუშო საჯარო ლექციები უნდა წაეკითხა. ჯავახიშვილმა ორი სანიმუშო ლექცია წაიკითხა: პირველი 1902 წლის 1 ნოემბერს მის მიერ არჩეულ თემაზე - ქართული ეკლესიის რეფორმა მეთერთმეტე საუკუნეში“, მეორე კი იმავე წლის 18 ნოემბერს ფაკულტეტის მიერ მიცემულ თემაზე: „სტეფანოს ორბელიანის ისტორია. როგორც წყარო ადგილობრივი ისტორიისათვის“. ორივე ლექციის მოწონების შემდეგ ფაკულტეტმა ივანე ჯავახიშვილს დაავალა, წერილობით წარედგინა თუ რა კურსებს წაიკითხავდა. 1902 წლის 17 დეკემბერს ფაკულტეტმა მის მიერ წარდგენილი კურსების სია დაამტკიცა: 1. ეკლესიის ნაციონალიზაციის ისტორია საქართველოში (V-VII სს.), სათანადო ჰაგიოგრაფიული ძეგლების შესწავლით (კვირაში 3 საათი). 2) საზოგადოებრივი წყობლება სომხეთში ჩვენი წელთაღრიცხვით V საუკუნეში, სათანადო ადგილების კითხვით ლაზარე ფარპელისა და ფავსტოს ბიზანტიელის ისტორიებიდან (კვირაში 2 საათი). სპეციალურ კურსებთან ერთად ივანე ჯავახიშვილი ზოგად კურსებსაც კითხულობდა, მათ შორის: საზოგადოებრივი წყობილება ძველ საქართველოსა და სომხეთში, საქართველოსა და სომხეთის საეკლესიო ისტორია და სხვა. ივანე ჯავახიშვილმა ლექციების კითხვა 1903 წლიდან დაიწყო და ამავე წელს, 1 იანვარს იქნა არჩეული პრივატ-დოცენტად. ამ თანამდებობაზე 14 წლის განმავლობაში მუშაობდა. თვიურ ხელფასად დაენიშნა 100 მანეთი. 1904-1905 წლებში ივანე ჯავახიშვილმა სალექციო კურსები უფრო გააფართოვა. მისი სალექციო კურსები იყო: საქართველოს ისტორია, საქართველოს სამართლის ისტორია, საქართველოს ეკონომიკური ისტორია, ქალაქ ანისის ისტორია, ქართული ენა, ქართველოლოგიის შესავალი, ქართული ეპიგრაფიკა, ქართული პალეოგრაფია და სხვა. იგი ლექციებს არა მარტო რუსულად, არამედ ქართულადაც კითხულბდა და მის ლექციებს არა მარტო მისი უშუალო სტუდენტები, არამედ სხვა ფაკულტეტებისა და ინსტიტუტების სტუდენტებიც ესწრებოდნენ. 1906 წელს ჯავახიშვილმა ჯვარი დაიწერა წარჩინებული ქართული ოჯახის წარმომადგენელზე, ანასტასია ჯამბაკურ-ორბელიანზე (1884-1968). 1907 წლის 13 მაისს ივანე ჯავახიშვილმა წარმატებით დაიცვა სადისერტაციო თემა: „ძველი საქართველოსა და ძველი სომხეთის სახელმწიფოებრივი წყობილება“. აღმოსავლურ ენათა ფაკულტეტის სამეცნიერო საბჭომ დისერტანტს ქართული სიტყვიერების მაგისტრის სამეცნიერო ხარისხი მიანიჭა. ===ქართველ სტუდენტთა სამეცნიერო წრე=== ჯერ კიდევ 1903 წელს, როდესაც ივანე ჯავახიშვილმა უნივერსიტეტში ლექციების კითხვა დაიწყო, საქართველოს ისტორიის შემსწავლელი სექცია ჩამოაყალიბა, რომელიც შემდეგში გაფართოვდა და 1907 წლის მიწურულს ქართველ სტუდენტთა სამეცნიერო წრის ცალკე ჩამოყალიბების შესახებ საკითხი დაისვა. უნივერსიტეტის საბჭომ სამეცნიერო წრის წესდება დაამტკიცა 1908 წლის 3 მარტს. წესდებაში განსაზღვრული იყოს წრის მიზანი: XVIII-XIX საუკუნეების საქართველოს ისტორიის და ლიტერატურის შესწავლა, რეალურ მიზანს კი წარმოადგენდა მზადება ქართული უნივერსიტეტის დაარსებისთვის. სამეცნიერო წრის წევრებმა ექვსი წლის განმავლობაში ერთობლივი მუხლჩაუხრელი მუშაობის შედეგად XIX საუკუნისა XX საუკუნის პირველი ათწლეულის ქართულ ჟურნალ-გაზეთებში გამოქვეყნებული მასალები აღრიცხეს და წესრიგში მოიყვანეს. ასევე, წრის წევრები სამეცნიერო გამოკვლევებსაც წერდნენ, რომელთა თემებსაც ივანე ჯავახიშვილი ურჩევდა. 1915 წელს სამეცნიერო წრემ გამოსცა კრებული, რომელშიც წრის წევრთა საგულისხმო გამოკვლევები იყო დაბეჭდილი. ივანე ჯავახიშვილი იმედოვნებდა, რომ სტუდენტთა სამეცნიერო წრე ქართველოლოგიაში მეცნიერული მუშაობის ცენტრის პეტერბურგიდან თბილისში გადმოსატანად სათანადო პირობებს შექმნიდა. 1911-1912 წლებში ივანე ჯავახიშვილის ინიციატივით პეტერბურგის უნივერსიტეტის სტუდენტთა სამეცნიერო წრემ სააღრიცხვო ანკეტები შეავსო, რათა გამოერკვიათ თუ რამდენი ქართველი სტუდენტი სწავლობდა რუსეთში და საზღვარგარეთ და ამა თუ იმ უნივერსიტეტში რამდენი და რა სპეციალობის ქართველი სწავლული მოღვაწეობდა. ეს ანკეტები ოდესაში, ვარშავაში, ყაზანში, ხარკოვში, ბრიუსელში, ბერლინსა და სხვა ქალაქებში დაიგზავნა, რომლებიც შემდეგ სამეცნიერო წრეს დაუბრუნდა. ანკეტების მეშვეობით გაირკვა, რომ „... არ იყო თითქმის არც ერთი დარგი მეცნიერებისა, ხელოვნებისა და ტექნიკისა, რომ მას არ დასწაფებოდეს ქართველი სტუდენტი“. ===საჯარო ლექციები=== მინი|ივანე ჯავახიშვილის ძეგლი თბილისის სახელმწიფო უნივერსიტეტის პანთეონში. ყველა პროგრესული ძალის დარაზმვის, ქართული კულტურის აღდგენა-აღორძინების ამოცანის განხორციელებისათვის სამეცნიერო წრეს მუშაობის ერთ-ერთ სახედ საქართველოს კულტურულ-ისტორიული წარსულის შესახებ საჯარო ლექციების კითხვა მიაჩნდა. ამ საქმესაც სათავეში ივანე ჯავახიშვილი ჩაუდგა. ზაფხულისა და ზამთრის არდადეგების დროს დიდი მეცნიერი საქართველოსკენ მოეშურებოდა და მოხსენებებით გამოდიოდა. მისი ლექციები დიდ შთაბეჭდილებას ახდენდა მსმენელზე. ჯერ კიდევ პრივანტ-დოცენტად პეტერბურგის უნივერსიტეტში ყოფნის დროს ივ. ჯავახიშვილი საქართველოს წარსულის კვლევა-ძიებით არ კმაყოფილდებოდა. თავის კაბინეტშიც არ იყო ჩაკეტილი, თბილისში, ქუთაისსა და სხვა ქალაქებში საჯარო ლექციების კითხვით ხალხის კულტურული თვითშეგნების ამაღლებას ცდილობდა. იმდროინდელი ქართული პრესა ივანე ჯავახიშვილის ლექციებს ეხმაურებოდა, აღნიშნული ლექციების შინაარსს ბეჭდავდა და ამ გზით გაზეთებიც ქართული კულტურის ერთგვარ პროპაგანდას ეწეოდნენ ხალხში. მაგ: გაზეთის „ისარი“ 1907 წლის 27 და 28 ივნისის ნომრებში მოთავსებული კორესპონდენციები (რომლებიც ივ. ჯავახიშვილის მიერ წაკითხულ საჯარო ლექციებს ეხებოდა) არაერთ მოწოდებას შეიცავდა: „... უცხოელებთან შეტაკებამ ქართველების ეროვნული გრძნობა გამოაღვიძა, მჭიდროდ შეაერთა და თვითშემეცნება უმაღლეს წერტილამდე აიყვანა“; „... ქართველებმა მიაღწიეს მიზანს და ბერძნებს არაფერში ჩამორჩნენ, თუ არ გადააჭარბეს კიდეც. ამ ხანში საქართველოს ყველა კუთხის მკვიდრნი ისე მჭიდროდ იყვენ შეკავშირებულნი, ისე იყვნენ გამსჭვალულნი საერთოდ საქართველოს გადიდების სურვილით, რომ ხსენება არც-კი იყო არავითარ იმერლობა-ამერლობისა და სხვა ამის მსგავს რისმე, რომელიც ჩვენდა საამრცხვინოდ დღესაც სავსებით არ გამქრალა...“. ივანე ჯავახიშვილის მიერ წაკითხული ერთ-ერთი ლექციისშესახებ ალ. ფრონელი წერდა: „...ახალგაზრდა მეცნიერმა ჯავახიშვილმა წარსულ კვირას წაიკითხა საჯარო ლექცია; „ეკონომიური ისტორია საქართველოსი უძველეს დროიდან მეცამეტე საუკუნემდე ქრისტესშობის შემდეგ“. ფრონელი ყურადღებას ამახვილებდა, რომ საგანი ძნელი იყო, მასალები მცირე დამიუხედავად ამისა, „სიმცირეს მასალისას არ შეუშინდა ლექტორი, რაც გამოქვეყნებულია, იმას თავი მოუყარა და შედარებით სავსე სურათი დაგვიხატა ჩვენის საქართველოს წარსულის ეკონომიური ვითარებისა“. ივანე ჯავახიშვილი განსაკუთრებით ხაზს უსვამდა ლექციებში ქართველთა სათანადო დამსახურებას და ამას თიგი სრული შეგნებით აკეთებდა. 1908 წლის 14 ივლისს ივანე ჯავახიშვილმა დეპუტატთა საკრებულო დარბაზში, ქარული საისტორიო-საეთნოგრაფიო საზოგადოების სხდომაზე წაიკითხა ლექცია თემაზე: „საქართველოს ისტორიკოსთა ფილოსოფიური და მეთოდოლოგიური შეხედულების განვითარება VIII-XII საუკუნეთა განმავლობაში. 1910 წლის იანვარში ივანე ჯავახიშვილი პეტერბურგიდან თბილისში ჩამოვიდა და საჯარო ლექციები წაიკითხა ძველი ქართული საისტორიო მწერლობის ისტორიიდან. წაკითხული 4 ლექციის შესახებ „საქართველოს მოამბე“ წერდა: „ლექციების მთავარი ღირსება იყო სიუხვე ცნობათა და მათი კრიტიკა, მერმე კიდევ მოხერხებული კონცენტრაცია აუარებელ მასალისა, რითაც ბ-ნი ივ, ჯავახივილი მართლაც განირჩევა ჩვეულებრივ პროფესორთაგან...“. ასეთ ლექციებში განვითარებული დებულებები ივანე ჯავახიშვილმა გააფართოვა და ბოლოს ცალკე წიგნად („ძველი ქართული საისტორიო მწერლობა“) გამოსცა. 1913 წლის ზამთარში ივ. ჯავახიშვილი ჩვეულებრივ ეწვია საქართველოს და თბილისელებს ახალი მეცნიერული ნააზრევი გააცნო. მეცნიერი ძველი ქართული ხელოვნების შესახებ მოხსენებით გამოვიდა.ივანე ჯავახიშვილმა პირველმა ახსნა, რომ ქართული ტაძრების სიდიადე მოთხოვნილებით იყო განპირობებული, ე.ი. ქართველი ხალხის კულტურული დონე იმდენად მაღალი იყო, რომ უბრალოდ ნაგები შენობა მათ გემოვნებას ვერ დააკმაყოფილებდაო. „ქართული ტაძრების ნაშთები ამტკიცებენ, რომ, ნამდვილი მოთხოვნილება იყო მშვენიერების, ბუნებისა და ხელოვნებისა, ხუროთმოძღვრებისა“. 1906 წელს გამოვიდა ივანე ჯავახიშვილის ნაშრომი - „პოლიტიკური და სოციალური მოძრაობა საქართველოში XIX საუკუნეში“. წინასიტყვაობაში ივ. ჯავახიშვილი ნაშრომის დანიშნულებას განმარტავდა და აღნიშნავდა, რომ უკვე რამდენიმე წელიწადია, რაც რუსეთის საზოგადოებრივ აზრს იზიდავს საქართველოში არსებული მძლავრი სოციალური და პოლიტიკური მოძრაობები. ამ წიგნში მეცნიერმა თვითმპყრობელობის ნაციონალური პოლიტიკის ნამდვილი არსი დამაჯერებელი ფაქტებით გამოააშკარავა. ამ ნაშრომის გამოცემის გამო პოლიციამ ივანე ჯავახიშვილი სამართალში მისცა. სასამართლოს დადგენილებით ივანე ჯავახიშვილის ეს შრომა მავნე წიგნად აღიარეს და აკრძალეს. განადგურების შესახებ დადგენილებამ მაინც ვერ უშველა, ცალკეული ცალები გადარჩა და მკითხველამდე მაინც მიაღწია. აკადემიკოსი სიმონ ჯანაშია აღიშნავდა, რომ ივანე ჯავახიშვილი სარბიელზე გამოვიდა, როგორც საზოგადოებრივი მებრძოლი, რომლისთვისაც მეცნიერული მუშაობა მარტოოდენ საზოგადოებრივი აქტიურობის ერთი ფორმათაგანი იყო. ივანე ჯავახიშვილი საგანგებოდ უკვირდებოდა ძველი საქართველოს სოციალური მოძრაობისა და კლასთა ბრძოლის ისტორიის საკითხებს. ამ პრობლემათა სერიიდან მან გამოაქვეყნა მონოგრაფია „სოციალური ბრძოლის ისტორია საქართველოში IX-XIII საუკუნეებში“. ივანე ჯავახიშვილმა პირველმა აღნიშნა, რომ, კლასთა ბრძოლის ყველა ნიშანი საქართველოსთვისაც ისევე იყო დამახასიათებელი, როგორც სხვა ყველა განვითარებული ქვეყნისთვის. პირველი მსოფლიო ომის დროს ჯავახიშვილმა კონფიდენციალური ურთიერთობა დაამყარა გერმანიის იმპერიის ხელისუფლებასთან. ის 1916 წელს ჩავიდა იმ დროისთვის ნეიტრალური სახელმწიფოს, შვედეთის სამეფოს დედაქალაქ სტოკჰოლმში, სადაც საიდუმლოდ შეხვდა იქ აკრედიტებულ გერმანიის იმპერიის ელჩს. ===უნივერსიტეტის დაარსება === 1917 წელს ცარიზმის დამარცხებამ და თებერვლის რევოლუციამ შესაძლებელი გახადა რუსეთის იმპერიაში არარუსულენოვანი უნივერსიტეტის დაარსება. 1917 წელს, როდესაც რუსეთში ცარიზმი დაემხო, ივანე ჯავახიშვილმა თავის ბინაზე მოიწვია ქართველ პატრიოტთა მცირე ჯგუფი და თათბირი გამართა. მაშინ ქ. თბილისში ქართული უნივერსიტეტის გახსნა გადაწყვიტეს. 1917 წლის აპრილში ჯავახიშვილი საქართველოში დაბრუნდა. მან პეტერბურგში დააარსა საინიციატივო ჯგუფი, ხოლო მაისის დასაწყისში ჩავიდა თბილისში, სადაც ჩაიტანა უკვე მზა წესდება და დახმარებისთვის ექვთიმე თაყაიშვილს მიმართა. 12 მაისს ჯავახიშვილმა და თაყაიშვილმა გამართეს დამფუძნებელი კრების პირველი სხდომა, სადაც საპატიო თავმჯდომარედ პეტრე მელიქიშვილი აირჩიეს. დაარსების სავარაუდო თარიღად 1918 წლის დასაწყისი განისაზღვა. 1918 წლის 13 იანვარს შედგა უნივერსიტეტის პირველი სხდომა, სადაც რექტორად ივანე ჯავახიშვილის არჩევა სურდათ, თუმცა ამ უკანასკნელმა უარი განაცხადა და რექტორად პეტრე მელიქიშვილი აირჩიეს. მიუხედავად ამისა, ფაქტობრივი რექტორი მაინც ჯავახიშვილი იყო, რადგან მელიქიშვილი არაფერს წყვეტდა უმისოდ. 1918 წლის 26 იანვარს კი უნივერსიტეტი საზეიმოდ გაიხსნა. 1918-1919 წლებში ჯავახიშვილი იყო სიბრძნისმეტყველების ფაკულტეტის დეკანი. 1918 წელს მას მიენიჭა პროფესორის სამეცნიერო წოდება. ===პირველი რესპუბლიკა=== პირველი რესპუბლიკის პერიოდში ჩართული იყო საქართველოს დროშისა და საქართველოს გერბის შემმუშავებელი კომისიის მუშაობაში. ჯავახიშვილი სარგის კაკაბაძესა და პავლე ინგოროყვასთან ერთად დავალებული ჰქონდა საქართველოს ტერიტორიაზე ბაქო-თბილისის. რკინიგზის გასწვრივ არსებული დასახლებული პუნქტებისათვის ქართული სახელწოდებების შერჩევა, იყო 1918 წლის ივლისში შექმნილი გერმანულ-ქართული კულტურული საზოგადოების წევრი. იმავე წლის ივლისშივე მონაწილეობდა დამოუკიდებელთა (უპარტიოთა) კავშირის დაარსებაში და შედიოდა მის 12-წევრიან საბჭოში. 1919 წლის იანვრიდან აპრილამდე იმყოფებოდა სტამბოლში, ის უნდა ყოფილიყო პარიზის სამშვიდობო კონფერენციაზე საქართველოს დელეგაციის შემადგენლობაში, მაგრამ სავიზო პრობლემების გამო ვერ გაემგზავრა. კონფერენციისთვის მან მოამზადა და 1919 წელსვე ცალკე წიგნებად დაბეჭდა ნაშრომები „საქართველოს საზღვრები ისტორიულად და თანამედროვე თვალსაზრისით განხილული“ და „დამოკიდებულება რუსეთსა და საქართველოს შორის XVIII საუკუნეში“. საქართველოს დამფუძნებელი კრების არჩევნებისთვის შედიოდა „უპარტიოთა კავშირის“ სიაში მეორე ნომრად, მაგრამ „უპარტიოთა კავშირმა“ მანდატები ვერ მიიღო. 1919 წლის გაზაფხულზე დაინიშნა დაწყებითი სკოლებისათვის ახალი პროგრამების შემმუშავებელი კომისიის თავმჯდომარედ. 1919 წლიდან იყო სახელმწიფო მუზეუმის სარევიზიო კომისიის თავმჯდომარე. ზაფხულში დანიშნეს საქართველოს დემოკრატიული რესპუბლიკის კონსტიტუციის შემმუშავბელი კომისიის წევრად. 1920 წლის თებერვალში ივანე ჯავახიშვილი დაინიშნა განათლების სამინისტროსთან არსებული სასწავლო კომიტეტის თავმჯდომარედ. 1919-1921 წლებში ლექციებს კითხულობდა თბილისის სამხედრო სკოლაში და იყო ამ სკოლის პროფესორი. 1920 წელს ჯავახიშვილი შედიოდა სომხეთთან და აზერბაიჯანთან.საზღვრების გამომრკვევი კომისის შემადგენლობაში. მინი|მარცხნივ|250პქ|ივანე ჯავახიშვილის სახლ-მუზეუმი [[ხოვლეში.ჯაბა ლაბაძის ფოტო]] ===საბჭოთა ოკუპაციის შემდეგ=== 1922 წლის 24 მაისს ივანე ჯავახიშვილი დააპატიმრეს უნივერსიტეტში საქართველოს დამოუკიდებლობის დღის აღნიშვნის გამო. 1922-1927 წლებში უძღვებოდა საქართველოს საისტორიო და საეთნოგრაფიო საზოგადოებას . 1938 წლამდე ის თსუ-ს საქართველოს ისტორიის კათედრას ხელმძღვანელობდა, 1936-1940 წლებში კი საქართველოს სახელმწიფო მუზეუმის საქართველოს ისტორიის განყოფილებას ედგა სათავეში. იმავდროულად იგი იყო კავკასიისმცოდნეობის სამეცნიერო-კვლევითი ინსტიტუტის მეცნიერ-კონსულტანტი, 1937 წლიდან რუსთაველის სახელობის მუზეუმის დირექტორი. 1939 წელს არჩეულ იქნა სსრკ-ის მეცნიერებათა აკადემიის ნამდვილ წევრად (აკადემიკოსად). ივანე ჯავახიშვილის მეცნიერული მოღვაწეობის მთავარ მიმართულებებს წარმოადგენდა საქართველოსა და კავკასიის ისტორია და ისტორიოგრაფია, ქართული ეკონომიკისა და სამართლის ისტორია, კავკასიის ეთნოლოგია, საქართველოს ეთნოგრაფია, კავკასიური ენები, საქართველოს საისტორიო გეოგრაფია, ქართული მუსიკალური ხელოვნების ისტორია. ითვლებოდა ისტორიული წყაროთმცოდნეობის ქართული სამეცნიერო სკოლის ფუძემდებლად. იყო 170-ზე მეტი სამეცნიერო შრომის, მათ შორის 20-ზე მეტი მონოგრაფიის ავტორი. ჯავახიშვილმა ღრმა კვალი დატოვა მეცნიერულ ქართველოლოგიაში. მას ფუძემდებლური ნაშრომები აქვს დატოვებული ისტორიულ-ფილოლოგიური მეცნიერების თითქმის ყველა დარგში. როგორც მეცნიერმა, ჯავახიშვილმა ჯერ კიდევ სტუდენტობის დროიდან მიიქცია ყურადღება. ნაშრომისათვის „ანდრია მოციქულისა და წმინდა ნინოს მოღვაწეობა საქართველოში“ პეტერბურგის უნივერსიტეტის სამეცნიერო საბჭომ ოქროს მედლით დააჯილდოვა (1898). ქართული ხელნაწერების შესწავლა-აღწერის მიზნით ჯავახიშვილმა ნიკო მართან ერთად იმოგზაურა სინის მთაზე (1902) და არაერთი მაღალი ღირსების ძეგლი გამოავლინა. == სამეცნიერო შრომები == ჯავახიშვილმა დასაბამი მისცა საქართველოს ისტორიის უმდიდრესი წყაროთმცოდნეობითი ბაზის ღრმა მეცნიერულ კვლევას. განსაკუთრებით დიდია მისი ღვაწლი ძველი ქართული ჟამთააღმწერლობითი თხზულებების კრებულის — „ქართლის ცხოვრების“ შესწავლის საქმეში. მანვე აღმოაჩინა აღნიშნული კრებულის უძველესი ნუსხა, რომელიც ანა დედოფლისეული „ქართლის ცხოვრების“ სახელითაა ცნობილი. ჯავახიშვილმა შექმნა ქართული წყაროთმცოდნეობის ფუძემდებლური ნაშრომი „ისტორიის მიზანი, წყაროები და მეთოდები წინათ და ახლა“, რომელიც გამოიცა ოთხ წიგნად: #. ძველი ქართული საისტორიო მწერლობა (V—XVIII სს.), (გამოსცა 1916, 1921, 1945, 1977); # ქართული საფას-საზომთამცოდნეობა ანუ ნუმიზმატიკა-მეტროლოგია (1925); # ქართული დამწერლობათამცოდნეობა ანუ პალეოგრაფია (1926, 1949); # ქართული სიგელთამცოდნეობა ანუ დიპლომატიკა (1925). ჯავახიშვილმა შეისწავლა ძველი სომხური საისტორიო მწერლობა (I წიგნი გამოიცა 1935) და სომხურ ისტორიოგრაფიაშიც შეიტანა მნიშვნელოვანი წვლილი. ჯავახიშვილს ეკუთვნის კაპიტალური შრომა „ქართველი ერის ისტორია“ (5 წიგნად), რომელშიც სრულიად ახლებურადაა შესწავლილი საქართველოს პოლიტიკური ისტორია, სოციალური ურთიერთობის ფორმები, ქართველი ხალხის ვინაობისა და მიგრაციის საკითხები, სახელმწიფოებრივი წყობილების ფორმები, მატერიალური კულტურა, იდეოლოგია, სარწმუნოება, კულტურა. ჯავახიშვილის სახელთანაა დაკავშირებული საქართველოს ისტორიის გეოგრაფიის პრობლემების ფართო მასშტაბით კვლევა. ისტორიის გეოგრაფიულ საკითხებს საჭიროებისამებრ იგი სხვადასხვა ნაშრომში ეხება, საგანგებოდ კი ამ პრობლემას უძღვნა მონოგრაფია „საქართველოს საზღვრები ისტორიულად და თანამედროვე თვალსაზრისით“ (1919). ჯავახიშვილი მნიშვნელოვან ყურადღებას უთმობდა არქეოლოგიურ კვლევა-ძიებას. მის სახელთან არის დაკავშირებული 1930-იანი წლების შუა ხანებში ფართომასშტაბიანი არქეოლოგიური გათხრების დაწყება მცხეთასა და არმაზში. ჯავახიშვილმა საგანგებოდ შეისწავლა საქართველოს ეკონომიკის ისტორია. დღესაც ამ დარგის მეცნიერთა სამაგიდო წიგნს წარმოადგენს მისი 2 ტომიანი ფუნდამენტური მონოგრაფია „საქართველოს ეკონომიური ისტორია“. ჯავახიშვილმა დიდი ამაგი დასდო ქართული სამართლის ისტორიის შესწავლასაც. შექმნა კაპიტალური ნაშრომი „ქართული სამართლის ისტორია“ (I წიგნი გამოქვეყნდა 1919, 1928; II წიგნის I ნაკვეთი — 1928; II წიგნის II ნაკვეთი — 1929, უკანასკნელი გამოცემა „თხზულებანი“, ტ. 6-7, 1982—1984). ჯავახიშვილმა საფუძვლიანად გამოიკვლია მშენებლობის ხელოვნება ძველ საქართველოში. შექმნა ფუძემდებლური მონოგრაფია ქართული მუსიკის ისტორიის საკითხებზე. 1943 ჯავახიშვილის თანაავტორობით გამოქვეყნდა საქართველოს ისტორიის სასკოლო სახელმძღვანელო, რომელსაც 1947 წელს მიენიჭა სახელმწიფო პრემია. ჯავახიშვილი დიდ ყურადღებას უთმობდა ქართული ენის უძველესი აგებულებისა და ნათესაობის საკითხების კვლევას. მან პირველმა დაასაბუთა ქართველური ენების მთის იბერიულ-კავკასიურ ენებთან ნათესაობა ძირითადი გრამატიკული კატეგორიებისა და ლექსიკის მიხედვით, რითიც მყარი ნიადაგი მოამზადა იბერიულ-კავკასიურ ენათმეცნიერების ჩამოყალიბებისა და განვითარებისათვის. ჯავახიშვილის სახელთანაა დაკავშირებული უძველეს პალიმფსესტურ ხელნაწერებში V—VII საუკუნეებში ხანმეტი ტექსტების აღმოჩენა, რასაც უდიდესი მნიშვნელობა ენიჭება ქართული ენის წერილობითი ისტორიის პერიოდიზაციისათვის. ჯავახიშვილი აქტიურად იღვწოდა ქართული ხელოსნობისა და შინამრეწველობის ისტორიის შესასწავლად. მისი ინიციატივითა და ხელმძღვანელობით იქნა შეკრებილი ქართული შინამრეწველობის უმდიდრესი მასალა (გამოიცა 3 ტომად 1976—1986 წლებში). ჯავახიშვილი აქტიურად მონაწილეობდა ქართველთა შორის წერა-კითხვის გამავრცელებელი საზოგადოებისა და საქართველოს საისტორიო და საეთნოგრაფიო საზოგადოების მუშაობაში. მისი უშუალო ხელმძღვანელობით მოეწყო ვეფხისტყაოსნის 750 წლისთავისადმი მიძღვნილი საიუბილეო გამოფენა. ივანე ჯავახიშვილი გარდაიცვალა თბილისში, დაკრძალულია თბილისის სახელმწიფო უნივერსიტეტის ბაღში. თბილისში არსებობს მისი სახელობის მოედანი და ქუჩა. ივანე ჯავახიშვილის სახელს ატარებს თბილისის სახელმწიფო უნივერსიტეტი, ისტორიისა და ეთნოლოგიის ინსტიტუტი, ქ. თბილისის 53-ე საშუალო სკოლა და სხვ. ==თბილისის უნივერსიტეტის დამფუძნებელი პროფესორები== ფაილი:TSU Founding Professors.jpg|700px|center poly 242 142 214 151 206 127 184 122 193 85 221 66 213 37 227 17 248 19 260 38 255 65 283 85 286 96 248 98 237 119 237 131 იასონ მოსეშვილი poly 351 155 368 140 356 115 364 101 345 90 353 69 344 42 319 39 308 55 304 79 308 95 290 107 299 128 310 153 336 149 ვასილ კაკაბაძე poly 458 146 427 120 411 86 429 73 438 60 426 38 442 14 458 15 471 28 470 56 480 66 505 73 514 96 482 109 469 138 სოლომონ ქურდიანი poly 530 159 505 129 482 123 492 110 521 98 515 82 508 64 514 44 529 37 547 44 557 69 549 89 569 105 545 120 გიორგი ახვლედიანი poly 445 207 473 183 466 151 473 136 479 128 499 128 511 145 521 170 523 178 542 189 556 217 555 252 553 258 445 257 443 238 მიხეილ ზანდუკელი poly 689 228 656 196 673 164 677 136 696 126 683 109 681 87 688 56 717 58 740 75 728 107 736 118 754 131 762 157 748 194 722 220 კორნელი კეკელიძე poly 773 141 762 123 767 94 778 77 803 77 820 97 815 124 824 141 819 154 822 179 826 193 804 206 792 227 765 254 762 279 736 287 717 313 694 274 695 233 724 223 752 195 763 164 ევგენი ჭოღოშვილი poly 681 469 685 454 693 408 716 390 720 342 719 318 738 289 766 280 769 255 797 226 806 208 830 195 825 177 822 167 823 146 835 133 863 132 871 148 872 164 868 178 891 200 891 301 813 302 786 325 768 351 758 426 748 431 745 461 699 470 688 469 მიხეილ თაქთაქიშვილი poly 563 230 545 184 533 174 547 121 580 105 582 98 569 79 581 51 608 48 620 65 618 87 614 95 648 109 664 146 653 156 637 137 605 136 590 153 589 189 589 202 574 212 გიორგი კონიაშვილი poly 561 262 567 231 581 211 595 201 593 186 593 152 606 139 634 141 646 155 647 180 639 190 662 210 675 237 673 325 646 338 631 345 611 441 562 461 566 263 ალექსანდრე დიდებულიძე poly 88 466 83 411 66 371 20 358 1 355 2 232 30 217 22 196 31 173 59 166 79 182 74 215 91 233 105 253 124 265 128 298 117 314 126 324 133 363 126 390 129 406 148 439 173 464 162 470 მიხეილ კონიაშვილი poly 34 106 30 77 44 55 72 55 86 73 80 111 70 122 82 131 93 166 92 190 105 240 78 214 83 183 60 161 24 172 18 197 26 216 9 227 0 169 3 146 12 129 28 118 ნიკო მგელაძე poly 133 115 125 87 141 67 157 62 174 74 180 103 175 114 181 122 202 132 206 145 187 138 159 145 145 160 148 178 153 202 126 223 122 259 106 247 105 235 94 188 95 161 98 138 124 125 სერგო გორგაძე poly 236 460 205 441 178 387 171 355 150 347 146 312 131 298 128 262 129 228 153 212 160 199 151 166 161 148 186 140 205 158 210 167 206 197 235 207 264 262 272 287 260 307 287 323 289 371 277 436 292 454 290 463 253 458 გრიგოლ ნათაძე poly 311 162 297 138 285 101 250 101 242 122 247 145 216 159 220 194 240 208 262 204 289 201 306 199 303 181 ანდრია ბენაშვილი poly 356 211 359 177 345 155 334 152 313 158 313 171 307 183 310 200 298 213 274 216 274 259 279 301 287 316 303 342 346 392 372 384 395 273 416 265 381 211 363 213 ივანე ჯავახიშვილი poly 382 93 368 106 364 121 374 135 371 145 353 162 364 179 361 208 388 210 400 225 427 253 441 250 441 205 460 188 451 152 422 139 418 113 409 91 ნიკო ჩიგოგიძე == ხსოვნა == მინი|250პქ|ი. ჯავახიშვილი [[ლარი|5-ლარიან ბანკნოტზე]] * ივანე ჯავახიშვილი გამოსახულია ლარის 5-ნომინალის ბანკნოტზე. * 1958 წელს ივანე ჯავახიშვილის პირადი ბიბლიოთეკა და ნივთები ხელნაწერთა ინსტიტუტს (ახლანდელი ხელნაწერთა ეროვნული ცენტრი) გადაეცა. აგრეთვე იხილეთ: *ივანე ჯავახიშვილის სახლ-მუზეუმი *ივანე ჯავახიშვილის ხიდი *ივანე ჯავახიშვილის ქუჩა *ივანე ჯავახიშვილის მოედანი *ივანე ჯავახიშვილის სახელობის საერთაშორისო პრემია *ივანე ჯავახიშვილის სახელობის მედალი ==ნაშრომები== * ჯავახიშვილი, ი. (1928). საქართველოს ეკონომიური ისტორია: წიგნი პირველი . მეორე, ახლად დაწერილი გამოცემა. ტფილისი: ქართული წიგნი, 428 გვ. * ჯავახიშვილი, ი. (1935). საქართველოს ეკონომიური ისტორია: წიგნი მეორე. მეორე, ახლად დაწერილი გამოცემა. ტფილისი: ფედერაცია. 708 გვ. *ჯავახიშვილი, ი. (1928). ქართველი ერის ისტორია, წიგნი პირველი. მესამე შევსებული და გადამუშავებული გამოცემა. ტფილისი: გამომცემელი: სილ. თავართქილაძე. 375 გვ. *ჯავახიშვილი, ი. (1948). ქართველი ერის ისტორია, წიგნი მეორე. [რედ. სიმონ ყაუხჩიშვილი, ალ. ჯავახიშვლი]. თბილისი: სტალინის სახელობის თბილისის სახელმწიფო უნივერსიტეტის გამომცემლობა. 418 გვ. *ჯავახიშვილი, ი. (1948). ქართველი ერის ისტორია, წიგნი მეორე. [რედ. სიმონ ყაუხჩიშვილი, ალ. ჯავახიშვლი]. თბილისი: სტალინის სახელობის თბილისის სახელმწიფო უნივერსიტეტის გამომცემლობა. 418 გვ. *ჯავახიშვილი, ი. (1949). ქართველი ერის ისტორია, წიგნი მესამე. XIII-XIV საუკუნეები. [რედ. სიმონ ყაუხჩიშვილი, ალ. ჯავახიშვლი]. თბილისი: სტალინის სახელობის თბილისის სახელმწიფო უნივერსიტეტის გამომცემლობა. 360 გვ. *ჯავახიშვილი, ი. (1948). ქართველი ერის ისტორია, წიგნი მეოთხე. XV-XVI საუკუნეები. [რედ. სიმონ ყაუციშვილი, ალ. ჯავახიშვლი]. თბილისი: სტალინის სახელობის თბილისის სახელმწიფო უნივერსიტეტის გამომცემლობა. 372 გვ. *ჯავახიშვილი, ი. (1953). ქართველი ერის ისტორია, წიგნი მეხუთე.] [რედ. სიმონ ყაუციშვილი, ალ. ჯავახიშვლი]. თბილისი: სტალინის სახელობის თბილისის სახელმწიფო უნივერსიტეტის გამომცემლობა. 263 გვ. *ჯავახიშვილი, ი. (1935). ძველი სომხური საისტორიო მწერლობა. წიგნი პირველი. [რედ. გ. იმედაშვილი]. თბილისი: სახელმწიფო უნივერსიტეტის გამომცემლობა. 216 გვ. *ჯავახიშვილი, ი. (1990). ქართული მუსიკის ისტორიის ძირითადი საკითხები.. [რედ. მანან კორძაია]. თბილისი: ხელოვნება. 335 გვ. *ჯავახიშვილი, ი. (1956). ქართული ენსა და მწერლობის ისტორიის საკითხები. [რედ. ილ. აბულაძე. ალ. ბარამიძე]. თბილისი: საქართველოს სსრ მეცნიერებათა აკადემიის გამომცემლობა. 225 გვ. *ჯავახიშვილი, ი. (1945). ისტორიის მიზანი, წყაროები და მეთოდები წინათ და ეხლა: წიგნი 1. ძველი ქართული საისტორიო მწერლობა (V-XVIII) სს. . მეორე-მესამე გამოცემა. [რედ. სიმონ ყაუხჩიშვილი]. თბილისი: სტალიის სახელობის თბილისის სახელმწიფო უნივერსიტეტის გამომცემლობა. 448 გვ. *ჯავახიშვილი, ი. (1937). ქართველი ერის ისტორიის შესავალი. ტომი 2. ქართული და კავკასიური ენების თავდაპირველი ბუნება და ნათესაობა. თბილისი: ტფილისის უნივერსიტეტის გამოცემა *ჯავახიშვილი, ი. (1928). ქართული სამართლის ისტორია: წიგნი პირველი . თბილისი: ტფილისის უივერსიტეტის გამოცემა. 220 გვ. *ჯავახიშვილი, ი. (1926). ისტორიის მიზანი, წყაროები და მეთოდები წინათ და ეხლა: ქართული დამწერლობათა-მცოდნეობა ანუ პალეოგრაფია. წიგნი 3, ნაკვეთი 1.. ტფილისი: ქართული წიგნი. 240 გვ. *ჯავახიშვილი, ი. (2002). ენციკლოპედიური ლექსიკონი.[რედ. რ. მეტრეველი]. თბილისი: თბილისის უნივერსიტეტის გამომცემლობა. 798 გვ. *ჯავახიშვილი, ი. (1979). თხზულებანი თორმეტ ტომად, ტომი I . [რედ. ვალერიან გაბაშვილი]. თბილისი: თბილისის უნივერსიტეტის გამომცემლობა. 463 გვ. *ჯავახიშვილი, ი. (1983). თხზულებანი თორმეტ ტომად, ტომი II. თბილისი: თბილისის უნივერსიტეტის გამომცემლობა. 496 გვ. *ჯავახიშვილი, ი. (1982). თხზულებანი თორმეტ ტომად, ტომი III. თბილისი: თბილისის უნივერსიტეტის გამომცემლობა. 527 გვ. *ჯავახიშვილი, ი. (1996). თხზულებანი თორმეტ ტომად, ტომი IV. თბილისი: თბილისის უნივერსიტეტის გამომცემლობა. 512 გვ. *ჯავახიშვილი, ი. (1982). თხზულებანი თორმეტ ტომად, ტომი VI. თბილისი: თბილისის უნივერსიტეტის გამომცემლობა. 464 გვ. *ჯავახიშვილი, ი. (1992). თხზულებანი თორმეტ ტომად, ტომი X თბილისი: თბილისის უნივერსიტეტის გამომცემლობა. 782 გვ. *ჯავახიშვილი, ი. (1998). [ თხზულებანი თორმეტ ტომად, ტომი XI. [რედ. მელიქიშვილი, გ. ალექსიძე, ზ. ჟორდანია, ი. ტორაძე, გ. თბილისი: მეცნიერება. 704 გვ. ==ლიტერატურა== * *ჯავახიშვილი ნ. „სანკტ-პეტერბურგის უნივერსიტეტში ივანე ჯავახიშვილის მოღვაწეობის ისტორიიდან“, „ახალი და უახლესი ისტორიის საკითხები“ N18 2016 წ. გვ. 21-33 —თბილისი, „უნივერსალი“ 2016 ISSN 1512-3154 * * * * * *ექვთიმე თაყაიშვილი, რჩეული ნაშრომები ტ. I გვ.414-418 — თბილისი, 1968 * რატიანი, პრ. (1966). ივანე ჯავახიშვილის მსოფლმხედველობისათვის. მნათობი. №6. გვ.169-180. * ბერძენიშვილი, დ. (1958). ივ. ჯავახიშვილი და პეტერბურგის ქართველ სტუდენტთა სამეცნიერო წრე. თსუ. სტუდენტთა შრომების კრებული. ტომი №8. გვ. 115-132. * ლომთათიძე, გ. (1951). ივანე ჯავახიშვილი და გათხრითი არქეოლოგია საქართველოში. მიმომხილველი. ტომი №2. გვ. 1-36. * ჯანაშია, ს. (1938). ივ. ჯავახიშვილი. თბილისი: მნათობი. №6. გვ. 94-101. == რესურსები ინტერნეტში == * სსს * დავით სართანია - ქართული ეტიკეტის ისტორია * დავით სართანია - ივანე ჯავახიშვილის სამეცნიერო მემკვიდრეობა * ივანე ჯავახიშვილის კარტოგრაფიული მემკვიდრეობა სართანია დ., ნიკოლაიშვილი დ., კოხრეიძე ა., უჯმაჯურიძე ა., თოლორდავა რ., ჩხიკვიშვილი გ. თბ. თსუ, 2016 * ივანე ჯავახიშვილის შემოქმედება Allgeo.org-ზე == სქოლიო == კატეგორია:ქართველი ისტორიკოსები კატეგორია:დაბადებული 23 აპრილი კატეგორია:დაბადებული 1876 კატეგორია:გარდაცვლილი 18 ნოემბერი კატეგორია:გარდაცვლილი 1940 კატეგორია:თბილისის სახელმწიფო უნივერსიტეტის რექტორები კატეგორია:ქართველი ქართველოლოგები კატეგორია:ქართველი რუსთველოლოგები ი კატეგორია:თბილისის სახელმწიფო უნივერსიტეტის ეზო-სავანეში დაკრძალულები კატეგორია:თბილისის სახელმწიფო უნივერსიტეტის პროფესორები კატეგორია:საქართველოს საისტორიო და საეთნოგრაფიო საზოგადოების წევრები კატეგორია:სანქტ-პეტერბურგის სახელმწიფო უნივერსიტეტის კურსდამთავრებულები", "url": "https://ka.wikipedia.org/wiki/ივანე_ჯავახიშვილი", "length": 35328}
{"id": "7612", "title": "რუსეთის ჰიმნი", "text": "| ტექსტის ავტორი = სერგეი მიხალკოვი | ტექსტის თარიღი = 2000 | მუსიკის ავტორი = ალექსანდრე ალექსანდროვი | მუსიკის თარიღი = 1938 | შემოღებულ იქნა = 27 დეკემბერი, 2000 (მუსიკა)30 დეკემბერი, 2000 (ტექსტი) | აქტიური იყო = | მუსიკა = Russian_Anthem_chorus.ogg | მუსიკის წარწერა = რუსეთის ფედერაციის ჰიმნი (ინსტრუმენტული) }} რუსეთის ეროვნული ჰიმნი () თანამედროვე ვარიანტში მოქმედებს 2001 წლიდან, მუსიკა გადმოტანილია საბჭოთა კავშირის ჰიმნიდან (დაწერილი ალექსანდრე ალექსანდროვის მიერ), ტექსტი კი თავიდან დაწერა სერგეი მიხალკოვმა, რომელიც ასევე საბჭოთა ჰიმნის ავტორიც იყო, 2000 წელს და პრეზიდენტ ვლადიმირ პუტინის მიერ იქნა დამტკიცებული. === ჰიმნის ტექსტი (რუსულად) === :Россия — священная наша держава, :Россия — любимая наша страна. :Могучая воля, великая слава — :Твоё достоянье на все времена! ::Припев ::Славься, Отечество наше свободное, ::Братских народов союз вековой, ::Предками данная мудрость народная! ::Славься, страна! Мы гордимся тобой! :От южных морей до полярного края :Раскинулись наши леса и поля. :Одна ты на свете! Одна ты такая — :Хранимая Богом родная земля! ::Припев :Широкий простор для мечты и для жизни. :Грядущие нам открывают года. :Нам силу даёт наша верность Отчизне. :Так было, так есть и так будет всегда! ::Припев == რუსეთის იმპერიის ჰიმნი == რუსეთის იმპერიის ჰიმნი \"ღმერთო, მეფე დაიფარე\" (რუს. Боже, Царя храни) მოქმედებდა 1833-1917 წლებში. მუსიკის ავტორი იყო თავადი ალექსეი ლვოვი, სიტყვებისა - ვასილი ჟუკოვსკი. Боже, царя храни! Сильный, державный, Царствуй на славу нам, Царствуй на страх врагам, Царь православный. Боже, царя храни! Боже, Царя храни! Славному долги дни Дай на земли! Гордых смирителю: Слабых хранителю, Всех утешителю — Все ниспошли! Перводержавную Русь Православную Боже, храни! Царство ей стройное, В силе спокойное, - Все ж недостойное, Прочь отжени! О, провидение, Благословение Нам ниспошли! К благу стремление, В счастье смирение, В скорби терпение Дай на земли! == რესურსები ინტერნეტში == * სხვა ვერსიები კატეგორია:ეროვნული ჰიმნები კატეგორია:რუსეთის ეროვნული სიმბოლოები", "url": "https://ka.wikipedia.org/wiki/რუსეთის_ჰიმნი", "length": 2020}
{"id": "7613", "title": "ჯადვარი", "text": "ჯადვარი, ორქიდეა (ლათ. Orchis) — მცენარეთა გვარი ჯადვარისებრთა ოჯახისა. მრავალწლოვანი ბალახებია. თავთავისებრ ყვავილედში თავმოყრილი აქვთ ვარდისფერი, ლილისფერი, სოსანი, მეწამული ან (იშვიათად) მოყვითალო ყვავილები. ცნობილია 115-მდე სახეობა, რომლებიც გავრცელებულია ევრაზიაში, ჩრდილოეთ აფრიკასა, ჩრდილოეთ ამერიკაში. საქართველოში 20-მდე სახეობაა. იზრდება ტყის შუა სარტლიდან სუბალპურ სარტყლამდე ტყეებში, ტყის პირებზე და ბუჩქნარში, მდელოზე, ტენიან და დაჭაობებულ ადგილებზე. ქართული ჯადვარი (Orchis iberica) ვარდისფერყვავილოანია, კავკასიური ჯადვარი (Orchis caucasica) — მუქი მეწამული. Orchis flavescens — მოყვითალო. ზოგი სახეობის ფესვისეულ გამომშრალ ტუბერს — სალიხას, მედიცინაში იყენებენ. დეკორატული მცენარეებია. == ლიტერატურა == კატეგორია:ჯადვარისებრნი", "url": "https://ka.wikipedia.org/wiki/ჯადვარი", "length": 742}
{"id": "7614", "title": "ჯადვარისებრნი", "text": "ჯადვარისებრნი (ლათ. Orchidaceae) — ერთლებნიან მრავალწლოვან ბალახოვან მცენარეთა ოჯახი. აქვთ ფესურა ან ტუბერი. ფოთლები მთლიანია, ხალთიანი ან ღერომხვევი; საპროფიტული სახეობებისა კი რედუცირებულია უფერულ ქერქლებად. ყვავილები ზიგომორგულია, მარტოული ან თავთავისებრ, ზოგჯერ მტევნისებრ ყვავილედად შეკრებილი, სურნელოვანი, კაშკაშა ფერისა. ეფიტური ჯადვარისებრნი ტროპიკებშია გავრცელებული. მათი ღეროები გამსხვილებულია და ქმნის ე. წ. ფსევდობულბებს ან ტუბერიდიუმებს, რომლებშიც გროვდება წყალი და საკვები ნივთიერებები. საჰაერო ფესვებით ისინი ჰაერიდან შთანთქავენ ტენს. ცნობილია ჯადვარისებრნთა ოჯახის 750-მდე გვარის 25 ათასამდე სახეობა (სხვა მონაცემებით 800-მდე გვარის 35 ათასი სახეობა). ჯადვარისებრნი გვხვდება ყველგან, პოლარული ოლქებისა და უდაბნოს გარდა. ბევრია ტროპიკებში. კავკასიაში ჯადვარისებრნი — 57 სახეობაა, საქართველოში — 45. == ლიტერატურა == *", "url": "https://ka.wikipedia.org/wiki/ჯადვარისებრნი", "length": 832}
{"id": "7615", "title": "თემურლენგი", "text": "300px|მინი|თემურლენგის იმპერია, 1365-1405 წწ. თემურლენგი, ტამერლანი (დ. 1336, ხოჯა-ილგარი ― გ. 18 თებერვალი, 1405, ოთრარი) — შუააზიელი მხედართმთავარი, ემირი (1370-1405), გათურქებული მონღოლური ტომის ბეგის თარაღაის შვილი. ახალგაზრდა თემურლენგმა სახელი გაითქვა ფეოდალურ შინაომებში, ვილაიეთის მმართველი გახდა (1362) და ცოლად შეირთო ბალხისა და სამარყანდის მფლობელის ჰუსეინის და. 1362 წელს ფეხში დაიჭრა და ამის გამო „თემურლენგი“ (ტაჯიკურად „კოჭლი თემური“) შეარქვეს. ორგანიზატორული და სამხედრი ნიჭის წყალობით თემურლენგი ჰუსეინთან ერთად სათავეში ჩაუდგა ფეოდალთა ლაშქარს და შეება მოგოლისტანის ჯარს, მაგრამ დამარცხდა. მალე თემურლენგსა და ჰუსეინს შორის დაიწყო ბრძოლა ხელისუფლებისათვის. 1370 წელს თემურლენგმა ემირის წოდება მიიღო და ჩინგიზ-ყაენის შთამომავალთა სახელით ერთპიროვნულად განაგებდა მავერანაჰრს. 1388 წელს აიღო ხვარაზმი და დაანგრია მისი დედაქალაქი ურგენჩი. თემურლენგის სახელმწიფო წარმოადგენდა ფეოდალურ სამფლობელოთა კონგლომერატს. მისი ჯარი, ჩინგიზ-ყაენის ტრადიციების მიხედვით, ათეულების სისტემაზე იყო აგებული. თემურლენგი დიდ ყურადღებას უთმობდა მეცნიერულ და კულტურულ განვითარებას, დაპყრობილი ქვეყნებიდან მოჰყავდა ოსტატები და აგებდა სასახლეებს, მეჩეთებს, მავზოლეუმებს. მისი სახელმწიფოს დედაქალაქი იყო სამარყანდი. თემურლენგის პოლიტიკა მიმართული იყო, ერთი მხრივ, შუა აზიის გაერთიანებისაკენ, მეორე მხრივ კი, დაპყრობითი ომებისაკენ. 1398 წელს იგი შეიჭრა ინდოეთში და დაიპყრო დელი. 1400 წელს დაიწყო ომი ოსმალეთთან. 1402 წელს ანკარასთან ბრძოლაში დაამარცხა სულთანი ბაიაზიდ I. 1404 წელს ილაშქრა ჩინეთში, მაგრამ ეს ლაშქრობა შეწყდა თემურლენგის გარდაცვალების გამო. ამ დროს მის სახელმწიფოში მავერანაჰრის, ხვარაზმისა და ხორასნის გარდა შედიოდა ირანი, პენჯაბი და ამიერკავკასია. თემურლენგის ლაშქრობები გამოირჩეოდა სისასტიკით. 1386-1403 წწ. თემურლენგი რვაჯერ შემოესია საქართველოს და უდიდესი ზიანი მიაყენა ქართულ სახელმწიფოსა და ქართველი ხალხის შემდგომ განვითარებას. 1394 წელს თემურლენგი არაგვში შევიდა, სიმაგრეები მოაოხრა და გადაწვა ყველაფერი,თუმცა მან ვერ მოახერხა ტყვეების წაყვანა, ამიტომ ხელცარიელი გაბრუნდა უკან. მაგრამ 1399 წლის შემოდგომაზე ისევ დაბრუნდა და ზაფხულამდე საქართველოში დარჩა. ==ოჯახი== ===შვილები=== * ჯაჰანგირ მირზა, თურმიშ აღასგან * ომარ შეიხ მირზა, თოლუნ აღასგან * მირან-შაჰი, მენგლი აღასგან * შაჰ რუჰ-მირზა, თოლაი თურქან აღასგან * ჰალილ სულთანი, სარაი მულქ ხანუმისგან * აქია ბეგუმი, დაქორწინდა მუჰამედ ბეიზე, ემირ მუსას ვაჟზე * სახელი უცნობია, დაქორწინდა სულეიმან მირზაზე * სახელი უცნობია, დაქორწინდა ჯუმალეზა მირზა * სულთან ბაჰთ ბეგუმი, დაქორწინებული იყო ორჯერ: პირველად მუჰამედ მიქეზე, მეორედ სულეიმან შაჰზე ==შთამომავლები== ===ჯაჰანგირის ვაჟები=== * პირ-მუჰამედი ===ომარ შეიხ მირზას ვაჟები=== * პირ-მუჰამედ იბნ ომერ შეიხ მირზა * ისქანდერ იბნ ომერ შეიხ მირზა * რუსტამ იბნ ომერ შეიხ მირზა * აბუ-ბაქრ იბნ ომერ შეიხ მირზა * მანსურ იბნ აბუ ბაქრი * ჰუსეინ იბნ მანსურ ბინ აბუ-ბაქრი * ბადი ალ ზამანი * მუჰამედ მუმინი * მუზაფარ ჰუსეინი * იბრაჰიმ ჰუსეინი ===მირან შაჰის ვაჟები=== * ჰალილ სულთანი * აბუ-ბაქრ იბნ მირან-შაჰი * მუჰამედ იბნ მირან-შაჰი * აბუ-საიდ მირზა * ომერ შეიხ-მირზა, აბუ საიდის ვაჟი * ზაჰირ ედ-დინ მუჰამად ბაბური * ჯაჰანგირ მირზა II ===შაჰ რუჰ მირზას ვაჟები=== * ულუგ-ბეგი * აბდ ალ-ლატიფი * გიას ალ-დინ ბაისონქორი *ალა-უდ-დევლეჰ მირზა იბნ ბაისონქორი * იბრაჰიმ მირზა * სულთან მუჰამედ იბნ ბაისონქორი * იადიგარ-მუჰამადი * ბაბურ იბნ ბაისონქორი * სულთან იბრაჰიმ თემურიდი * აბდულა თემურიდი * მირზა სოიუგართმიშ ხანი * მირზა მუჰამედ ჯუქი == ლიტერატურა == კატეგორია:ირანის მმართველები კატეგორია:შუა აზიის მმართველები კატეგორია:მუსლიმი მხედართმთავრები კატეგორია:დაბადებული 1336 კატეგორია:გარდაცვლილი 18 თებერვალი კატეგორია:გარდაცვლილი 1405", "url": "https://ka.wikipedia.org/wiki/თემურლენგი", "length": 3534}
{"id": "7616", "title": "ჯორჯია ო’კიფი", "text": "ჯორჯია ო’კიფი ( დ. 15 ნოემბერი, 1887, სან-პრერი, უისკონსინი — გ. 6 მარტი, 1986, სანტა-ფე, ნიუ-მექსიკო) — ამერიკელი მოდერნისტი ფერმწერი. == ბიოგრაფია== ო’კიფი დაიბადა და იზრდებოდა ქალაქ სან-პრერიში, უისკონსინი, მერძევე ფერმერთა ოჯახში. ის ო'კიფთა შვიდი შვილიდან მეორე იყო. აქვე შევიდა სკოლაში, სადაც აკვარელით ხატვის გაკვეთილებს მხატვარი სარა მანი უტარებდა. 1902 წლიდან ის ვილიამსბურგის, ვირჯინია, სკოლაში გადავიდა. ადრეული ასაკიდან მიზნად დაისახა მხატვარი გამოსულიყო და 1904-1905 წლებში ჩიკაგოს ხელოვნების ინსტიტუტში, ხოლო 1907-1908 წლებში კი ნიუ-იორკის სამხატვრო სტუდენტთა ლიგაში სწავლობდა. შემდეგ ის ხელოვნებას ასწავლის ტეხასისა და სამხრეთის შტატების სხვადასხვა სკოლებში 1912-1916 წლებში. მოგვიანებით ნიუ-იორკში მისი ნამუშევრები აღმოაჩინა ამერიკელმა ფოტოგრაფმა ალფრედ შტიგლიცმა. შტიგლიცი ყოველმხრივ ხელს უწყობდა მისი ნამუშევრების ფართო აუდიტორიისთვის გაცნობას. ამ ორი ხელოვნის ცხოვრებისეული ურთიერთობა მათი შეუღლებით დაწყო 1924 წელს. შტიგლიცთან შეხვედრის შემდეგ ო'კიფი ნიუ-იორკში სახლდება, მეუღლის გარდაცვალების შემდეგ კი (1946) ის ნიუ-მექსიკოში გადადის. ==ადრეული მოღვაწეობა== ო’კიფის ადრეული სურათები ძირითადად იმიტაციები იყო, თუმცა 20-იანი წლების დასაწყისში მას უკვე ხატვის დახვეწილი ინდივიდუალისტური სტილი აქვს. ხშირად მისი ხატვის ობიექტები ცხოველთა ქალისა და ძვლების, ყვავილების, მცენარეთა ორგანოების, ნიჟარების, ქვებისა და სხვა ნატურალური ფორმების გამოსახულება იყო გაზრდილ მასშტაბებში. 1912 წლის ზაფხულში ვირჯინიის უნივერსიტეტის საზაფხულო ლექციებზე ის ეცნობა ართურ დოუს ხატვის უჩვეულო ტექნიკასა და იდეებს, რომელთა მიზანი ხაზებით, ფერებით, მასებით, თემების უსასრულო განმეორებითა და სიმეტრიით მიღებული აბსტრაქტული ხელოვნება იყო. დოუს ტექნიკამ დიდი გავლენა იქონია ო'კიფის შემოქმედებით პროცესზე. Thumb|left|200px|კანიონი ყვავებით, ტეხასი, 1917 1914-1915 წლებში ო'კიფი კოლუმბიის უნივერსიტეტში (ნიუ-იორკი) სწავლობს. კოლუმბიაში ყოფნის განმავლობაში მან გადაწყვიტა კარიერა ვიზუალურ ხელოვნებაში გაეკეთებინა. ამ პერიოდში მან შავ-თეთრი აბსტრაქციების რამდენიმე სერია შექმნა და ისინი თავის მეგობარ ანიტა პლიტცერს გაუგზავნა, რომელმაც თავის მხრივ ეს აბსტრაქციები ალფრედ შტიგლიცს გააცნო. შტიგლიცი იმდენად მოიხიბლა ამ აბსტრაქციებით, რომ ო'კიფს ამ ნამუშევრების საკუთარ გალერეაში გამოფენის უფლება სთხოვა. ამგვარად, ო'კიფის პირველი ჯგუფური გამოფენა 1916 წლის 23 ივნისს გაიმართა. 1917 წლის 3 აპრილს კი შტიგლიცმა თავის გალერეაში გახსნა შოუ სახელწოდებით \"ჯორჯია ო'კიფი\", რომელიც პირადად ო'კიფის ნამუშევრებს მიეძღვნა. მხატვრის კარიერის დასაწყისის პარალელურად ო'კიფი მასწავლებლობას მისდევს. 1916 წლის მარტში ის იღებს კურსს ართურ დოუს სწავლების მეთოდში, შემდეგ კი მასწავლებლად იწყებს მუშაობას დასავლეთ ტეხასის საშტატო კოლეჯში, ქენიონში. 1918 წლის ივნისში ის შტიგლიცის მოწვევით ნიუ-იორკში გადადის სამუშაოდ. ==ნიუ-იორკი== thumb|right|180px|ჯორჯია ო'კიფი, 1921, ალფრედ შტიგლიცის ფოტო 1918 წელს ო’კიფის ნიუ-იორკში ჩასვლისას ის შტიგლიცის მიერ შემოთავაზებულ საკუთარი დისწულის თავისუფალ ბინაში სახლდება. იმავე წლის ივლისში შტიგლიცი მეუღლეს ტოვებს და ო’კიფთან გადადის საცხოვრებლად. ამავე დროს ის იწყებს ო’კიფის ფოტოგრაფირებას. მისი 45 ნამუშევარი, რომელთა შირის ო’კიფის რამდენიმე შიშველი ფოტოც იყო, გამოტანილ იქნა ანდერსონის გალერეაში 1921 წლის თებერვალში შტიგლიცის რეტროსპექტიულ გამოფენაზე. ამ ფოტოებმა სახალხო სენსაცია მოახდინა. 1924 წელს ო’კიფი და შტიგლიცი დაქორწინდნენ. წყვილი ზამთარს მანჰეტენზე ატარებდა, ხოლო ზაფხულობით შტიგლიცების მამულში, ჯორჯის ტბასთან ზედა ნიუ-იორკის შტატში. thumb|180px|left|კანნა წითელ-ნარინჯისფერი, 1924 ო’კიფის ნიუ-იორკისეული წლების განმავლობაში ის უახლოვდება ადრეულ ამერიკელ მოდერნისტებს, ჩარლზ დემუთს, ართურ დოუს, მარსდენ ჰართლის, ჯონ მერინს, პოლ სტრანდსა და ედვარდ შტაიხენს. მათი დისკუსიები შტიგლიცის გალერეაში შემდგომში გავლენას ჰპოულობს ო’კიფის ნამუშევრებშიც. განსაკუთრებით მნიშვნელოვანი იყო სტრანდის ფოტოგრაფიები, რომლებშიც ყოველდღიური ობიექტებიდან აბსტრაქცირებული პეიზაჟები, გეოგრაფიული ფორმები და ხაზები იყო ასახული. ნიუ-იორკში ჩამოსვლის შემდეგ ო’კიფი ნახშირისა და აქვარელების ნაცვლად ზეთის საღებავებზე გადადის და შუა 20-იან წლებში მასიურ ტილოებზე გადიდებული ობიექტების ხატვას იწყებს. 1920-იან წლებში ო’კიფი უამრავ პეიზაჟსა და ბოტანიკურ მონახაზებს ქმნის ჯორჯის ტბაზე ყოველ წელს გატარებული დროის განმავლობაში. აქვე, 1924 წელს, მან დახატა პირველი უზარმაზარი სიმინდის ყვავილი, რომელიც პირველად 1925 წელს გამოიფინა. 1926 წლიდან კი ის ურბანული პეიზაჟებისა დაცათამბჯენების ხატვას იწყებს, რომელთა შორის აღსანიშნავია \"ქალაქის ღამე\", \"რადიატორის შენობა ღამით\" და \"ნიუ-იორკი ღამით\". ეს ნამუშევრები შენობათა სტრუქტურას აფიქსირებს დღე-ღამის გარკვეულ დროს. შტიგლიცი ნიუ-იორკის მხატვრებთან პირადი კავშირების წყალობით 1923 წლიდან ორგანიზებას უკეთებს ო'კიფის ყოველწლიურ გამოფენებს. ამ დროინდელი ნამუშევრები დიდ ყურადღებასა და კარგ ანაზღაურებას პოულობს. 1928 წელს მისი კალა-ლილიების 6 ნამუშევარი $25.000 დოლარად გაიყიდა, იმ დროისთვის უდიდესი თანხა რაც კი ოდესმე ცოცხალი ამერიკელი მხატვრისთვის გადაეხადათ. ==ნიუ-მექსიკო== thumb|250px|ირმის თავი, თეთრი ჰოლიჰოკი და პატარა ქედები, 1935 1929 წლის ზაფხულში ო'კიფი რებეკა სტრანდთან ერთად ნიუ-მექსიკოში მიემგზავრება. მათ ჯერ სანტა-ფე, შემდეგ კი ტაოსი მოიარეს. მას შემდეგ 1949 წლამდე ის ნიუ-მექსიკოში ყოველწლიურად ჩადის. აქ ის იწყებს ცხოველთა ძვლების შეგროვებას და აქაური პეიზაჟების ხატვას. აქ ის ყოველ წელს სიმარტოვეში სამუშაოდ ჩამოდიოდა და შემდეგ ნიუ-იორკში დაბრუნებისას შტიგლიცი მისთვის გამოფენებს აწყობდა. 1932 წლის ბოლოსთვის ო'კიფს მწვავე ფორმის ფსიქოლოგიური აშლილობა დაემართა და 1933 წლის დასაწყისში ჰოსპიტალიზებულ იქნა, რის გამოც ერთი წლის განმავლობაში აღარ დაუხატავს. 1934 წლის აგვისტოში მან ნიუ-მექსიკოში აბიქუიოს სოფელში ე.წ. სულთა რანჩო (ინგ. Ghost Ranch) მოინახულა - მისი შემდგომი პერიოდის ყველაზე ცნობილი ნამუშევრები ამ რანჩოს პეიზაჟებია. 1930 და 1940-იან წლებში ო'კიფის რეპუტაცია სწრაფად იზრდება. მისი ნამუშევრები გამოფენილ იქნა ამერიკის უდიდეს და ყველაზე პრესტიჟულ გალერეებში. 1942 წელს ამერიკული ხელოვნების უიტნის მუზეუმის პროექტით მომზადდა მისი ნამუშევრების კატალოგი. 1943 წელს ჩიკაგოს ხელოვნების ინსტიტუტში, ხოლო 1946 წელს ნიუ-იორკის თანამედროვე ხელოვნების მუზეუმში (მომა) (პირველად მუზეუმის ისტორიაში ქალისთვის) მოეწყო მისი გამოფენა სახელწოდებით ერთი-ქალის რეტროსპექტივა. ამავე პერიოდში მრავალი უნივერსიტეტი მას საპატიო ხარისხს ანიჭებს, რომელთა შორის პირველი უილიამ და მერის კოლეჯი (ვირჯინია) იყო. 1946 წელს შტიგლიცის გარდაცვალების შემდეგ ო'კიფი რამდენიმე წელს ნიუ-იორკის შტატის მამულში ატარებს, 1949 წელს კი ნიუ-მექსიკოში გადადის სამუდამოდ. მისი შტიგლიცის შემდგომი პერიოდის ნამუშევრები არანაკლებ მომხიბლავია, თუმცა, როგორც მიიჩნევენ, მათ აკლია ადრეული ნამუშევრების ემოცია და აღტაცება. ამ პერიოდს განეკუთვნება ნამუშევრები აბიქუიაში მისი მიწური სახლის კედლის გამოსახულებით, 1958 წლის \"სიკვდილის კიბე მთვარისკენ\", მისი საზღვარგარეთ პირველი მგზავრობის შემდეგ კი ნამუშევართა სერია ღრუბელთა ზემოთ ცის პანორამებით (თვითმფრინავის ფანჯრიდან დანახული). thumb|left|ჩემი ბოლო კარი, 1954 1962 წელს ის არჩეულ იქნა ამერიკის ხელოვნებისა და მწერლობის აკადემიის წევრად. 60-იანი წლების ბოლოსკენ მისი მხედველობა მკვეთრად უარესდება და 1972 წელს ის უკვე თითქმის ვეღარ ხედავს. 1973 წელს ის ხუან ჰამილტონს ხვდება, რომელიც მას საშინაო საქმეებში ეხმარება. ჰამილტონი შემდგომში მისი ახლო კომპანიონი ხდება. ჰამილტონი ეხმარება ო'კიფს მისი ბოლო ნამუშევრების დასრულებაში. 1976 წელს გამოიცა წიგნი მისი მოღვაწეობის შესახებ, რომელსაც შემდგომში ვიდეო-დანართიც დაემატა. ო'კიფი დაუხმარებლად ზეთოვანი საღებავებით მუშაობას 1972 წლამდე, აქვარელებით და ნახშირით 1978, ხოლო გრაფიტით 1984 წლამდე ახერხებს. 1984 წელს ო'კიფი ჰამილტონთან სანტა-ფეში გადადის სამედიცინო დაწესებულებებთან სიახლოვის გამო. ჰამილტონმა მოამზადა ო'კიფის ანდერძი, რომლის მიხედვითაც მთელი ო'კიფის ქონება მას დარჩა. ო'კიფი გარდაიცვალა სენტ-ვინსენტის საავადმყოფოში, სანტა-ფე, 1986 წლის 6 მარტს. ანდერძის თანახმად კრემაციის შემდეგ მისი ფერფლი სულთა რანჩოზე მიმოაბნიეს. ==მემკვიდრეობა== ო'კიფის გარდაცვალების შემდეგ მისი ოჯახი ანდერძის გადახედვას ითხოვს, შედეგად ჰამილტონი მხილებულ იქნა ო'კიფზე უკანონო ზეგავლენის მოხდენაში. სასამართლოს გადაწყვეტილებით შეიქმნა არასამთავრობო ფონდი, რომლის მიზანი ხელოვანის დანატოვარის 2005 წლისთვის ჯორჯია ო'კიფის მუზეუმისთვის გადაცემა იყო. მუზეუმი შეიქმნა სანტა-ფეში 1997 წელს. მისი პირადი წერილები და საქმიანი ქაღალდები იელის ბაინეკის ბიბლიოთეკას გადაეცა. ჯორჯია ო'კიფს 10 საპატიო დოქტორის ხარისხი მიენიჭა. მის ცხოვრებასა და შემოქმედებაზე რამდენიმე თეატრალური დადგმა და წიგნი დაწერილა. აშშ-ის საფოსტო სერვისმა მას მიუძღვნა საფოსტო მარკა \"წითელი მიხაკი (1927)\". ო'კიფის მუდმივი კოლექციები გამოფენილია თანამედროვე ხელოვნების მუზეუმში (მომა), უითნის ამერიკის ხელოვნების მუზეუმში, მეტროპოლიტენის ხელოვნების მუზეუმში, ნიუ-იორკში; ჩიკაგოს ხელოვნების მუზეუმში; ბოსტონის სახვითი ხელოვნების მუზეუმში; ფილადელფიის ხელოვნების მუზეუმში; და ხელოვნების ეროვნულ გალერეაში, ვაშინგტონი, კოლუმბიის ოლქი. 1999 წელს ორ წიგნად გამოცემულ იქნა ჯორჯია ო'კიფის ნამუშევართა კატალოგი სახ. Georgia O'Keeffe : Catalogue Raisonné, მისივე სახელობის მუზეუმის კურატორის ბარბარა ლინის მიერ. კატალოგში აღწერილია 2.045 ობიექტი, შექმნილი ო'კიფის მიერ 1901-1984 წლებში. ==რესურსები ინტერნეტში== ჯორჯია ო'კიფის მუზეუმის საიტი *დოკუმენტური ფილმი \"ჯორჯია ო'კიფი\" კატეგორია:ამერიკელი მხატვრები კატეგორია:დაბადებული 15 ნოემბერი კატეგორია:დაბადებული 1887 კატეგორია:გარდაცვლილი 6 მარტი კატეგორია:გარდაცვლილი 1986", "url": "https://ka.wikipedia.org/wiki/ჯორჯია_ო’კიფი", "length": 9080}
{"id": "7618", "title": "ანრი IV (საფრანგეთი)", "text": "thumb|200px|ანრი IV ანრი IV დე ბურბონი „დიდი“ ( დ. 13 დეკემბერი, 1553 — გ. 14 მაისი, 1610) — ნავარის მეფე 1572–1610 (როგორც ანრი III) და საფრანგეთის მეფე 1589–1610 წლებში. როგორც ჰუგენოტი, ანრი 1589 წელს საფრანგეთის ტახტზე ასვლამდე რელიგიურ ომებში იყო ჩართული. 1598 წელს მისი წყალობით დადებული ნანტის ედიქტი პროტესტანტების რელიგიის თავისუფლების გარანტი გახდა, რამაც საფრანგეთში სამოქალაქო ომს მოუღო ბოლო. გამეფების შემდეგ მან რწმენა კალვინიზმიდან კათოლიკობაზე შეიცვალა, ქვეყნის ინტერესებიდან გამომდინარე. როგორც ერთ-ერთი ყველაზე პოპულარული საფრანგეთის მეფე, როგორც მისი მმართველობის პერიოდში, ასევე შემდეგაც, ანრი მის მიმართ დაქვემდებარებული სუბიექტების კეთილდღეობაზე ზრუნავდა და იმ დროისთვის უჩვეულო რელიგიურ ტოლერანტობას იჩენდა. მეტსახელად „ანრი დიდს“ საფრანგეთში ხანდახან „კეთილ მეფე ანრის“ (le bon roi Henri) ან „მწვანე გალანტს“ (le Vert galant) უწოდებენ (მუდმივი მექალთანეობის გამო). მისი სახელი დაერქვა ასევე ანრი IV-ს სტილის არქიტექტურას, რომელსაც ის პატრონობას უწევდა. პარიზის მრავალი ღირსშესანიშნაობა ანრი IV-ის აგებულია, მათ შორის ახალი ხიდი (Pont Neuf), ვოგეზთა სასახლე და ლუვრის დიდი გალერეა. ის მოკლა ფანატიკოსმა კათოლიკე ფრანსუა რავაიაკმა. == წარმომავლობა == ანრი ბურბონი, საფრანგეთის ბურბონების დინასტიის პირველი მეფე, დაიბადა ქალაქ პოში 1553 წელს. მისი მშობლები იყვნენ ანტუან დე ბურბონი (1518—1562) ჰერცოგი ბურბონი და ჟანა დ'ალბრე (1529—1572) ნავარას დედოფალი. ანტუან ბურბონი იყო წმინდა ლუის უმცროსი ვაჟის, რობერ კლერმონის ჩამომავალი. ანრის მშობლები კალვინისტები იყვნენ, მაგრამ ანტუან ბურბონმა უღალატა კალვინიზმს, როგორც კი სამეფო სამსახური დაიწყო. მაშინ პატარა ანრისაც მოუწია სარწმუნოების შეცვლა, მაგრამ იგი მამის სიკვდილის შემდეგ კვლავ დაუბრუნდა კალვინიზმს. ეს საფრანგეთის რელიგიური ომების ეპოქა იყო. 1570 წელს სენ-ჟერმენში ზავის დადების შემდეგ, ეკატერინე მედიჩიმ დაიწყო ანრი ბურბონის და მეფის დის, მარგარიტა ვალუას ქორწინებაზე მოლაპარაკება. ამ ქორწინებას უნდა შეერიგებინა კათოლიკური და პროტესტანტული პარტიები. == ანრი ბურბონი — ნავარას მეფე == 1572 წელს, როდესაც ანრის ქორწილი უკვე გადაწყვეტილი საქმე იყო, ჟანა დ'ალბრე პარიზში ჩავიდა უკანასკნელი მოლაპარაკებებისთვის, სადაც იგი ეკატერინე მედიჩიმ მოწამლული ხელთათმანების მეშვეობით მოკლა. ეს ამბავი ანრი ნავარელმა გზაში შეიტყო, მაგრამ მიუხედავად ამისა, ქორწილი არ გადადეს. 1572 წლის აგვისტოში ეს ქორწინება შედგა, მაგრამ ამ ქორწინებამ ვერ გაამართლა მასზე დამყარებული იმედები. ქორწილიდან 6 დღის შემდეგ კათოლიკები ვერაგულად თავს გაესხნენ პარიზში შეკრებილ ჰუგენოტებს. ეს ღამე ისტორიაში „წმინდა ბართლომეს ღამის“ სახელით შევიდა. ანრი ბურბონის გარემოცვიდან უმეტესობა მოკლეს, თვითონ კი იძულებული გახდა კათოლიკობა მიეღო, მაგრამ მიუხედავად ამისა, ის ლუვრში დატყვევებული აღმოჩნდა. მისი პარიზში ტყვეობა ოთხი წელი გაგრძელდა, ბოლოს კი,1576 წელს ანრიმ ნადირობა მოიმიზეზა და მცირე ამალით ანჟუში გაიქცა, მან უარყო კათოლიკობა,კვლავ კალვინიზმი მიიღო და ფრანგ პროტესტანტებს ჩაუდგა სათავეში. ანრი III-ს ძმასთან ფრანცისკთან ერთად, მან მეფე ანრი III-ს წინააღმდეგ საომარი მოქმედებები დაიწყო, რაც ხელსაყრელი მშვიდობით დასრულდა. ანრის მეუღლე მარგარიტა კიდევ ორი წელი ქმრის გარეშე ცხოვრობდა პარიზში.მათ ერთმანეთი არასდროს არ ყვარებიათ და განშორების დროს ორივე წარმატებით პოულობდა ნუგეშს მრავალრიცხოვან საყვარლებში. 1578 წელს ეკატერინე მედიჩიმ ჩამოიყვანა მარგარიტა გასკონში და წელიწადზე მეტი გაატარა სიძესთან. ამ პერიოდში ნავარის და საფრანგეთის კარებს შორის თითქოს სრული შერიგება მოხდა. 1580 წელს მარგარიტა კვლავ დაბრუნდა პარიზში, ანრის კი 1582 წელს ახალი შეყვარებული გამოუჩნდა, დიანა დ'ანდუენი, რომელიც სილამაზით, ჭკუით და მამაცობით გამოირჩეოდა, ანრის კარზე იგი დედოფლის როლს ასრულებდა, და ანრი მასზე დაქორწინებასაც ფიქრობდა, მაგრამ 1589 წელს ამ სიყვარულმა მას გადაუარა. ამ პერიოდში სამოქალაქო ომმა პიკს მიაღწია. კათოლიკები გაერთიანდნენ ლიგასი, რომელსაც ანრი გიზი ხელმძღვანელობდა და რელიგიური ბრძოლის საბაბით, ინტრიგებით ცდილობდნენ ანრი III-ს ტახტიდან გადმოგდებას. 1588 წელს ანრი III გაიქცა პარიზიდან შარტრში, იმავე წლის ნოემბერში მან მოაკვლევინა ანრი გიზი, ლიგას სათავეში ანრი გიზის უმცროსი ძმა ჩაუდგა. ამის შემდეგ ანრი III-ს მდგომარეობა კიდევ გაუარესდა. მან დახმარება ანრი ბურბონს სთხოვა და რადგან მას საკუთარი შვილები არ ჰყავდა, 1589 წელს ბურბონი თავის მემკვიდრედ გამოაცხადა. ორივე ანრი გააერთიანებული ჯარებით მიადგა პარიზს. 1 აგვისტოს კი ფანატიკოსმა ჟაკ კლემანმა ხანჯლით მოკლა მეფე. == საფრანგეთში გამეფება == მინი|ანრი IV-ის მკვლელობა ანრი III-ს მკვლელობის შემდეგ ჰუგენოტებმა ბურბონი მაშინვე სცნეს საფრანგეთის მეფედ, ხოლო კათოლიკებმა ჯერ რწმენის შეცვლა მოსთხოვეს. აჯანყებულ პარიზს ამასობაში მაიენის ჰერცოგი (ანრი გიზის უმცროსი ძმა) მართავდა. ანრის საკმარისი ძალა არ შესწევდა პარიზის ასაღებად, ამიტომ ნორმანდიისკენ დაიხია. მასსა და მაიენის ჰერცოგს შორის ბრძოლები ოთხი წელი გაგრძელდა. 21 სექტემბერს მან ჰერცოგი დაამარცხა და ქალაქი ტური დაიკავა, სადაც მომდევნო თვეები გაატარა. ანრიმ ჰუგენოტებს ახალი უფლებები არ მისცა და რელიგიური პრობლემების გადაწყვეტა საეკლესიო საბჭოს მიანდო, რითაც მან ჰუგენოტებიც და კათოლიკებიც დააკმაყოფილა. ანრი საღი გონებით, შორსმჭვრეტელობით, გონებამახვილობითა და ბრძოლის ველზე სიმამაცით გამოირჩეოდა. ჰუგენოტებიც და კათოლიკეებიც მასში ხედავდნენ ადამიანს, ვინც შეძლებდა სამოქალაქო ომის დასრულებას და ქვეყანაში მშვიდობის დამყარებას. 1590 წლის გაზაფხულზე ანრიმ ივრის ბრძოლაში სასტიკად დაამარცხა მაიენის ჰერცოგი, ეს უკანასკნელი ამალის გარეშე გაიქცა და მანტს შეაფარა თავი. ამის შემდეგ ჰერცოგს აღარ ჰქონდა პარიზში დაბრუნების საშუალება. ანრიმ ისევ სცადა პარიზის დაკავება, მაგრამ კათოლიკეებს ესპანეთის მეფემ, ფელიპე II-მ უშველა, მან პარმის ჰერცოგის მეთაურობით ნიდერლადებიდან არმია დაუპირისპირა ანრის. ანრიმ კი ინგლისის დედოფლისგან ელისაბედისგან მიიღო დიდძალი ფულადი დახმარება, რითაც შეძლო ჯარის შეკრება და მანტის, შარტრის და ნიონის დაკავება. მანტში მან თავისი ახალი შეყვარებული გაბრიელ დ'ეტრე გაიცნო. 1592 წელს ანრიმ კათოლიკების ერთ-ერთი მთავარი ქალაქის, რუანის აღება სცადა, მაგრამ აქაც ესპანელებმა შეუშალეს ხელი. 1593 წელს მაიენის ჰერცოგმა პარიზში გენერალური შტატები მოიწვია ახალი კათოლიკე მეფის ასარჩევად. საქმეს ართულებდა ეს ფაქტი: უკანასკნელი მეფის ყველაზე ახლო ცოცხალი ნათესავი იყო ფელიპე II-ს ქალიშვილი, ხოლო ფრანგული კანონით ქალს ტახტზე ასვლის ნება არ ჰქონდა. 23 ივლისს ანრიმ კათოლიკობა მიიღო. თავისი მომხრეების კრიტიკას მან განთქმული ფრაზით უპასუხა: \"პარიზი ღირს მესად\". 25 ივლისს ანრი დაესწრო კათოლიკურ წირვას სენ-დენის ტაძარში, ეს უმალვე ცნობილი გახდა პარიზში და პარიზელები გაეშურნენ სენ-დენიში ახალი მეფის მისასალმებლად. 1594 წელს იგი შარტრში ძველი ტრადიციის თანახმად აკურთხეს მეფედ და იმავე წლის 22 მარტს იგი უბრძოლველად შევიდა პარიზში. ანრიმ საფრანგეთი ნაწილ-ნაწილ გააერთიანა, ზოგი ქალაქი და პროვინცია \"იყიდა\", ხოლო სადაც ფულმა და დათმობამ არ გაჭრა, იქ იარაღი გამოიყენა. მიუხედავად ამისა, ესპანეთის მეფე არ ცნობდა ანრის საფრანგეთის მეფედ და აგრძელებდა ომს. 1597 წელს ესპანელები ამენამდე მოვიდნე, მაგრამ მიუხედავად ამისა, მათ არ ჰქონდათ ანრის ტახტიდან ჩამოგდების არანაირი შანსი. 1598 წელს კი ესპანეთის მეფე დათანხმდა მოეწერა სამშვიდობო ხელშეკრულება. რელიგიური ომები დასრულდა ნანტის ედიქტის ხელმოწერით 1598 წელს, მართალია პროტესტანტული ეკლესია კათოლიკურს ვერ გაუთანაბრდა, მაგრამ ჰუგენოტებმა მნიშვნელოვანი უფლებები მაინც მიიღეს. მთელი ამ პერიოდის განმავლობაში გაბრიელა დ'ეტრე იყო ანრის ფავორიტი. 1594 წელს მათ ვაჟი შეეძინათ, რომელსაც კეისარი დაარქვეს. ანრიმ ის კანონიერად სცნო და დაიწყო მარგარიტა ვალუასთან განქორწინების პროცესი. მათ კიდევ ორი შვილი ეყოლათ, მაგრამ გაბრიელამ მეფის განქორწინებამდე ვერ იცოცხლა, ის 1599 წელს გარდაიცვალა. გაბრიელას სიკვდილიდან შვიდ თვეში მან მიიღო განქორწინება და 1600 წლის დეკემბერში ცოლად მარია მედიჩი მოიყვანა. ამავე დროს მას ახალი ფავორიტი გამოუჩნდა, ანრიეტა დ'ანტრაგი. 1601 წელს ორივე ქალს ვაჟი შეეძინა. ანრიეტას და ანრის სასიყვარულო კავშირი იმანაც არ დაარღვია, რომ 1604 წელს ანრიეტას მამა აქტიურ მონაწილეობას იღებდა მეფის წინააღმდეგ ბრძოლაში. ანრიეტა გამოირჩეოდა დაუოკებელი პატივმოყვარეობით. ამან მეფეს და დედოფალს შორის ურთიერთობა უაღრესად გაამწვავა. მათი კავშირი მხოლოდ 1609 წელს დასრულდა, როდესაც ანრი კონეტაბლის 14 წლის ქალიშვილით მოიხიბლა. ამავე წელს ანრიმ ავსტრიასთან საომრად აქტიური მზადება დაიწყო, მაგრამ 1610 წელს მეფე არსენალში მიდიოდა ახალი იარაღის სანახავად. ძალიან ცხელი დღე იყო, ეტლი გზაში შეყოვნდა, ამ დროს კი ბორბალზე ვიღაც ამოძვრა და დანა გაუყარა ანრის. სიკვდილი წამიერი იყო. მკვლელი კათოლიკე ფანატიკოსი რავაიაკი აღმოჩნდა. == გენეალოგია == thumb|ანრი IV-ის ქანდაკება ახალ ხიდზე პარიზში. === ქორწინება და შვილები === 1572 წლის 18 აგვისტოს ანრი ბურბონმა ცოლად მარგარიტა ვალუა შეირთო. განქორწინდნენ 1599 წელს. 1600 წლის 17 დეკემბერს მან მარია მედიჩი შეირთო. მათი შვილები იყვნენ: * ლუი XIII (1601-1643) * ელისაბედ ფრანგი (1602-1644) ცოლად ესპანეთის მეფეს ფილიპე IV-ს გაყვა * კრისტინა მარია (1606-1663) ცოლად ვიტორიო ამადეო I სავოიელს გაჰყვა * ნიკოლას-ანრი (1607-1611) * გასტონი ორლეანის ჰერცოგი (1608-1660) * ანრიეტა მარია (1609-1669) ცოლად ჩარლზ I ინგლისის მეფეს გაყვა ამათ გარდა ანრის კიდევ 11 უკანონო შვილი ჰყავდა. === წინაპრები === ანრი IV-ის წინაპრები == ლიტერატურა == * Рыжов, K. (1999). Энциклопедия - Все монархи мира - Западная Европа. Вече, Москва. ISBN 5-7838-0374-X * А. Н. Бадак, И. Е. Войнич, Н. М. Волчёк, О. А. Воротникова, А. Глобус, А. С. Кишкин, Е. Ф. Конев, П. В Кочеткова, В. Е. Кудряшов, Д. М. Нехай, А. А. Островцов, Т. И. Ревяко, Г. И. Рябцев, Н. В. Трус, А. И. Тушко, С. А. Харевский, М. Шайбак. (2000). История Средних Веков. Европа. Харвест, Минск. ISBN 985-433-686-7 == რესურსები ინტერნეტში == * ჰაინრიხ მანი \"ანრი ბურბონის ახალგაზრდობა\" 1935 * ჰაინრიხ მანი \"ანრი ბურბონის მოწიფულობა\" 1935 კატეგორია:საფრანგეთის მეფეები კატეგორია:დაბადებული 13 დეკემბერი კატეგორია:დაბადებული 1553 კატეგორია:გარდაცვლილი 14 მაისი კატეგორია:გარდაცვლილი 1610 კატეგორია:XVI საუკუნის ევროპის მონარქები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/ანრი_IV_(საფრანგეთი)", "length": 9567}
{"id": "7620", "title": "ლუი XIII", "text": "ლუი XIII სამართლიანი (; დ. 27 სექტემბერი, 1601, ფონტენბლო, საფრანგეთი — გ. 14 მაისი, 1643, სენ-ჟერმენ-ან-ლე, საფრანგეთი) — საფრანგეთისა და ნავარის მეფე 1610-1643 წლებში. ანრი IV-ისა და მარია მედიჩის ძე. ბურბონთა დინასტიის მე-2 წარმომადგენელი საფრანგეთის ტახტზე. გამეფდა მცირეწლოვანი 1610 წელს. მეურვედ ჰყავდა დედამისი, რომლის რეგენტობაში ძალაუფლება ძლევამოსილი ფავორიტის იტალიელი კონჩინის ხელში მოექცა. 1615 წელს შერთეს ესპანეთის მეფის ასული ანა ავსტრიელი. დიდკაცობის მოთხოვნით 1614-1615 წლებში მოიწვია გენერალური შტატები. 1624 წელს ლუი XIII-მ, დედის შთაგონებით თავის მრჩევლად მიიწვია კარდინალი რიშელიე, რომელიც მალე პირველი მინისტრი და არსებითად, საფრანგეთის ერთმმართველი გახდა. ლუი XIII მოქმედებდა მისი მითითებით და იცავდა მას შეთქმულებისაგან, რომელშიც მონაწილეობდნენ მეფის დედა, ძმა - გასტონ ორლეანელი, ანა ავსტრიელი და მეფის ნათესავები. ლუი XIII-ს კარგად ჰქონდა შესწავლილი სამხედრო საქმე. მისი პირადი სარდლობით მოეწყო რამდენიმე ლაშქრობა. რიშელიეს პოლიტიკის შედეგად განმტკიცდა ფრანგული აბსოლუტიზმი და საფრანგეთმა პირველი ადგილი დაიკავა ევროპის სახელმწიფოთა შორის. ამასთან, ლუი XIII-ის მმართველობის ხანა აღინიშნა მძიმე სახელმწიფო გადასახადებით, ხალხის ფართო მასების გაღატაკებით, სახალხო მღელვარებებითა და აჯანყებებით. == ადრეული ცხოვრება (1601-1610) == ლუი დაიბადა 1601 წლის 27 სექტემბერს ფონტენბლოს სასახლეში. იგი იყო საფრანგეთისა და ნავარის მეფე ანრი IV-ისა და მისი მეორე ცოლის, დედოფალ მარია მედიჩის პირველი შვილი. როგორც მეფის შვილი იგი ატარებდა \"საფრანგეთის შვილის\" და როგორც მისი უფროსი ვაჟი იყო ტახტის მემკვიდრე, ანუ დოფინი. მამამისი საფრანგეთის ტახტზე პირველი ბურბონი მეფე იყო. იგი განსვენებული მეფე ანრი III-ის სიძე და მეცხრე თაობის ბიძაშვილი იყო, რის გამოც ავიდა ტახტზე. მამის ხაზით მისი ბებია-ბაბუა იყვნენ ნავარის მეფე-დედოფალი ჟანა დ'ალბრე და ანტუან დე ბურბონი, ხოლო დედის ხაზით ტოსკანის ჰერცოგი ფრანჩესკო I მედიჩი და იოჰანა ავსტრიელი. მისი დეიდა და ამავდროულად ნათლია იყო ელეონორა მედიჩი, მანტუას ჰერცოგინია. ლუი იზრდებოდა ფრანსუა მონგლანტის ზედამხედველობის ქვეშ. ლუის სამი უმცროსი და და ერთი უმცროსი ძმა ჰყავდა. დებთან მას ბრწყინვალე ურთიერთობა ჰქონდა, რასაც ვერ ვიტყვით მის უმცროს შურიან ძმაზე. გასტონი, როგორც უმცროსი ვაჟი მარია მედიჩის უფრო უყვარდა და ზედმეტად ანებივრებდა მას, ამიტომაც იგი ყოველთვის დედასთან ერთად ცდილობდა ლუის წინააღმდეგ შეთქმულებების მოწყობას. == მარია მედიჩის მმართველობა (1610-1617) == მარცხნივ|მინი|275x275პქ|ლუი XIII 1611 წელს 1610 წლის 14 მაისს ლუის მამა, მეფე ანრი IV კათოლიკე ფანატიკოსმა მოკლა. ამის გამო რვა წლის ლუი XIII საფრანგეთისა და ნავარის მეფე გახდა, რეგენტად კი დედამისი, დედა-დედოფალი მარია მედიჩი დაინიშნა. მიუხედავად იმისა, რომ 1614 წელს ლუი უკვე ცამეტის იყო (რაც იმ დროში სრულწლოვანების ასაკი იყო), მარია მედიჩმა უარი არ თქვა რეგენტობაზე და ამ თანამდებობაზე იგი 1617 წლამდე დარჩა, მანამ სანამ თავად მისმა ვაჟმა არ მოსთხოვა თანამდებობის დატოვება. მარიამ საბჭოში თავისი ქმრის მინისტრები დატოვა. იგი გადაწყვეტილებების მიღებისას ძირითადად ეყრდნობოდა ნიკოლას დე ნოფვილის აზრს. მარია ნეიტრალურ პოლიტიკას ატარებდა და აგრძელებდა ნანტის ედიქტს. მიუხედავად იმისა, რომ მას ხშირ შემთხვევაში დამთმობი და ლმობიერი პოზიცია ეჭირა, თავიდან მაინც ვერ აიცილა პრინცი კონდეს აჯანყება, რომელსაც მისი მეორე ვაჟის, გასტონის ტახტზე დასმა სურდა. 1614 წელს კონდე აჯანყდა, თუმცა მას დიდებულები და ხალხი საერთოდ არ მიემხრო, რის გამოც ძალიან მარტივად ჩაახრშო აჯანყება მარიამ. მარია მედიჩიმ გენერალური შტატების მოწვევა მოისურვა, თუმცა ლუის დაბრუნებამდე ვერ შეძლო. მიუხედავად იმისა, რომ 1614 წელს ლუი უკვე სრულწლოვანი იყო და მარიაც აღარ იყო რეგენტი, სწორედ რომ მარია მედიჩი რჩებოდა საფრანგეთის დე ფაქტო მმართველად. გენერალური შტატების გადაწყვეტილებით საფრანგეთმა დროებით შეწყვიტა პაპის ოლქთან ურთიერთობა. 1615 წლიდან მარია მედიჩმა სამეფო საბჭოში ადგილი დაუმკვიდრა თავის იტალიელ ფავორიტ კონჩიკო კონსინის. კონჩინო ხალხში არაპოპულარული იყო, რადგან იგი უცხოელი იყო. ამან საბოლოოდ მიგვიყვანა იქამდე, რომ 1616 წელს კიდევ ერთი აჯანყება მოხდა. ამჯერად კონდეს მხარი ჰუგენოტებმაც დაუჭირეს, რომლებიც არასოდეს ყოფილან მეფის ერთგულები და თვლიდნენ, რომ ლუის მმართველობა უნდა დამხობილიყო. საბოლოოდ კონდემ დედოფალ მარია მედიჩისგან ლუენის ხელშეკრულება მიიღო, რითაც კონდეს დიდი ძალაუფლება მიენიჭა, თუმცა კონჩინო კვლავ საბჭოში დარჩა. კონჩინოსა და დედოფლის პოზიცია დიდგვაროვნებს არ მოსწონდათ, ისინი მოითხოვდნენ, რომ კონდე დაეპატიმრებინათ, წინააღმდეგ შემთხვევაში, კიდევ არაერთხელ აჯანყდებოდა. იმავდროულად, მძლავრმა ჰუგენოტმა შარლ დ'ალბრემ დაარწმუნა ლუი XIII, რომ დედას განდგომოდა და ამბოხებულებს მიმხრობოდა. ლუი შეთქმულებაში გაერია. 1617 წლის 24 აპრილს კონჩინო შეთქმულებმა მოკლეს. მისი ქვრივი, ლეონორა დორი გალიგა, ჯადოქრობაში დაადანაშაულეს და 1617 წლის 8 ივლისს კოცონზე ცოცხლად დაწვეს. მოგვიანებით ლუიმ შარლ დ'ალბრეს ლუენის ჰერცოგის წოდება უბოძა. == შარლ დე ლუენის აღმავლობა (1617-1621) == კონჩინოს მსგავსად ლუენიც ძალიან მალე არაპოპულარული გახდა. სხვა დიდებულები ფიქრობდნენ, რომ მას მეფე თავისი გავლენის ქვეშ ჰყავდა მოქცეული. ლუენი განიხილებოდა, როგორც ნაკლებად კომპეტენტური ადამიანი. ფრანგები ფიქრობდნენ, რომ ანრი IV-ის მინისტრები უფრო საჭირო და გამოსაგეგი ხალხი იყვნენ, რომლებიც მარია მედიჩის ჰყავდა გარს შემოკრებილი. 1618 წელს დაიწყო ოცდაათწლიანი ომი. საფრანგეთის სამეფო კარი თავიდან დიდ ხანს ფიქრობდა რომელი მოწინააღმდეგისთვის დაეჭირათ მხარი. ერთის მხრივ საფრანგეთი ჰაბსბურგების მეტოქე იყო (ანრი IV-ის პოლიტიკიდან გამომდინარე), მეორეს მხრივ კი ლუისა და სრულიად საფრანგეთის კათოლიკური სარწმუნოება, სწორედ ჰაბსბურგებისა და საღვთო რომის იმპერატორ ფერდინანდ II-ის მხარდაჭერას მოითხოვდა. 1618 წლიდან იზრდებოდა დიდებულების მეფისადმი უკმაყოფილება, 1620 წლიდან კი მათ გადასახადების გადახდაზე უარი განაცხადეს. მარია მედიჩი ამ ამბით ერთობ უკმაყოფილო იყო, რის გამოც ლუსონის არქიეპისკოპოსი (მომავალში კარდინალი რიშელიე) თავის და ლუის პირველ მრჩევლად დაიყენა. 1620 წელს ფრანგი დიდგვაროვნები აჯანყდნენ და აგვისტოში ლე პონტ-დე-სე-ში მარტივად დაამარცხეს სამეფო არმია. ამას მოჰყვა ჰუგენოტების მასიური გამოსვლები, რასაც სამეფო დადგენილებების გაუქმება მოჰყვა. ამ ყოველივეს შემდეგ ბეარნში აღდგა ოფიციალურ რელიგიად კათოლიციზმი. ამის მიუხედავად, ჰუგენოტებმა საფრანგეთის სხვა პროვინციებს შეაფარეს თავი, მათი მეთაური კი ჰერცოგი დე როანი იყო. 1621 წლიდან ლუი და დედამისი შეთანხმდნენ. მათ ლუენი საფრანგეთის კონეტაბლად დანიშნეს, რასაც მოჰყვა ჰუგენოტების ახალი აჯანყება. სამეფო ჯარებმა ლუენის ხელმძღვანელობით ჰუგენოტთა სიმაგრეს, ლა-როშელს შემოარტყეს ალყა. სამთვიანი იერიშის მიუხედავად ლა-როშელი ვერ აიღეს, დეკემბერში კი ერთ-ერთი შტურმის დროს დაიღუპა თავად ლუენიც. ამის შემდეგ სამეფო არმიამ ლა-როშელს ალყა მოხსნა. == კონსილის მმართველობა (1622-1624) == მინი|ლუი XIII 1620 წელს ლუენის გარდაცვალების შემდეგ ლუიმ გადაწყვიტა სამეფო საბჭო და სრულიად საფრანგეთი თავად ემართა. ამავდროულად, სამეფო კარს დაუბრუნდა მარია მედიჩი, რომელიც კვლავ შევიდა საბჭოში. მარია მედიჩმა მეფეს ჰუგენოტების მიმართ ხისტი პოლიტიკის გატარება მოსთხოვა, ლუიმაც დაუჯერა და 1622 წელს დიდი ჯარები გააგზავნა მონპელიეში (ჰუგენოტთა სიმაგრე). სამეფო არმია აქაც დამარცხდა. მონპელიეს ალყა 1622 წლის მონპელიეს ხელშეკრულებით დასრულდა. ეს ხელშეკრულება ნანტის ედიქტის საფუძველს ეყრდნობოდა და ნათქვამი იყო, რომ ჰუგენოტებს უნდა დაეთმოთ ყველა სიმაგრე გარდა ლა-როშელისა და მონტობანისა. 1624 წელს ფრანგებმა დაიპყრეს ვალტელინას ხეობა, რომელიც შვეიცარიის პროტესტანტული კონფედერაციის მოსაზღვრე, ესპანეთის საკუთრებაში შემავალი მიწა იყო. ვალტელინას ხეობა იყო ესპანეთსა და გერმანიას შორის დამაკავშირებელი გასასვლელი, რის მეშვეობითაც კონტაქტობდნენ ჰაბსბურგები. გარდა ამისა ვალტელინა წარმოადგენდა ალპების მოსაზღვრე ქვეყნებზე გასასვლელის გასაღებს, რის წყალობითაც ესპანელები აქტიურად ერეოდნენ ამ სახელწიფოთა პოლიტიკაში. ამ გადაწყვეტილების მიღება ლუის კარდინალმა რიშელიემ ურჩია, რომელიც ფრანგი პატრიოტი იყო და ყველაფერს აკეთებდა ჰაბსბურგების (რომლებიც მართავდნენ ესპანეთს, პორტუგალიას, ჰოლანდიას, ბელგიას, საღვთო რომის იმპერიას, ავსტრიას, ჩეხეთს, უნგრეთს, ხორვატიასა და ნახევარ იტალიას) დასასუსტებლად. თანდათანობით კონსილის გავლენა სუსტდებოდა მეფეზე. ლუის კონსილის სამხედრო შეხედულებები (რომლებიც ჰაბსბურგებთან უამრავ დათმობაზე წასვლას გულისხმობდა) დიდად არ მოსწონდა, ამიტომაც მან ახალი მრჩევლის ძებნა დაიწყო, რომელიც მალევე იპოვნა რიშელიეს სახით, რომელმაც თავისი ერთგულება სწორედ ვალტელინას აღებით დაუმტკიცა. == კარდინალ რიშელიეს მინისტრობა (1624-1642) == მარცხნივ|მინი|263x263პქ|ლუი XIII და რიშელიე მიდიან ლა-როშელის ასაღებად კარდინალმა რიშელიემ უდიდესი გავლენა იქონია ლუი XIII-ის მეფობაზე. 1624 წლიდან ლუის გარდაცვალებამდე, ფაქტობრივად სწორედ რიშელიე მართავდა საფრანგეთს. რიშელიეს მუშაობის შედეგად საფრანგეთი ერთიანი ცენტრალიზებული სამეფო გახდა. ამ პერიოდში ჩაეყარა საფუძველი საფრანგეთის აბსოლუტურ მონარქიას. 1627 წელს რიშელიემ შეძლო და აიღო ჰუგენოტების უკანასკნელი სიმაგრე ლა-როშელი. მას ქალაქი ერთი წლის მანძილზე ჰყავდა ალყაში მოქცეული, რის შემდეგაც დანებდნენ. ამის შემდეგ საფრანგეთში პროტესტანტიზმი მოისპო და ის კვლავ ერთიანი კათოლიკური სახელმწიფო გახდა. გარდა ამისა რიშელიემ დაანგრია გაბატონებული არისტოკრატების სიმაგრეები, რომლებიც საბრძოლველად არ იყო საჭირო და აიძულა დიდებულები გადასახადები ეხადათ. ცხადია რიშელიეს უამრავი მოწინააღმდეგე გამოუჩნდა. მის წინააღმდეგ ინტრიგებს ხლართავდნენ დედა-დედოფალი მარია მედიჩი, ლუის ძმა ჰერცოგი გასტონი და ლუის მეუღლე, დედოფალი ანა ავსტრიელი. თუმცა ლუი მფარველობდა რიშელიეს, რის გამოც მათი ყველა შეთქმულება კრახით დასრულდა, ამას კი მოჰყვა მარია მედიჩის ქვეყნიდან გაძევება, ხოლო გასტონის ლოთარინგიაში გაქცევა. რიშელიეს, როგორც თავად ამბობდა სამი გეგმა ჰქონდა: ჰუგენოტების განადგურება, დიდებულების დაშოშმინება და საფრანგეთის ძველი გალეთის საზღვრებში აღდგენა, რაც შეუძლებელი იყო ესპანეთთან და გერმანიასთან ომის გარეშე. მესამე გეგმის შესრულება შესაძლებელი მაშინ გახდა, როდესაც რელიგიურმა და პოლიტიკურმა ომებმა გერმანია გახლიჩეს. მიუხედავად იმისა, რომ რიშელიე ერთგულ კათოლიკედ რჩებოდა მან გამოიყენა ეს ომი რათა საფრანგეთი უზარმაზარ ძალად ექცია გერმანელი პროტესტანტების დახმარებით ესპანეთისა და საღვთო რომის იმპერატორის წინააღმდეგ ბრძოლაში.თავიდან იგი ფინანსურად ეხმარებოდა პროტესტანტთა ლიდერსა და შვედეთის მეფეს გუსტავ ადოლფს. შემდეგ მან საფრანგეთი კონფლიქტში ჩართო. მშვიდობის დამყარების დროს 1648 წელს საფრანგეთი იყო ერთ-ერთი უძლიერესი ძალა ევროპაში. მან დაუმატა თავის დომინიონს ელზასის ტერიტორია. სწორედ ამ პერიოდში მიიღო ფრანგულმა ენამ საერთაშორისოს მნიშვნელობა, საფრანგეთი კი ნამდვილად უძლიერეს სახელმწიფოდ იქცა. == გაფართოება ზღვის გადაღმა == === მაროკო === მინი|ლუი XIII 1639 წელს საფრანგეთის კოლონიურ იმპერიას საფუძველი ჯერ კიდევ ფრანსუა I-მა, 1534 წელს ჩაუყარა, თუმცა მისი შთამომავლების საშინელმა პოლიტიკამ საფრანგეთი სამოქალაქო ომებში ჩაძირა, რამაც შეუძლებელი გახადა მის კოლონისტურ სახელმწიფოდ ქცევა. მხოლოდ ლუის მამამ, ანრი IV-მ შეძლო ქვეყნის ფეხზე დაყენება და ჩრდილო ამერიკაში რამდენიმე კოლონიის დაარსება. მას შემდეგ რამდენიმე რთული წლის გავლის შემდეგ, ლუის მმართველობის ეპოქაში საფრანგეთმა კვლავ შეძლო კოლონიალიზმს დაბრუნებოდა. თუმცა მანამ, სანამ შორეულ კონტინენტებზე დაიწყებდა, ჯერ მაროკო უნდა დაემორჩილებინა. მაროკოს დაპყრობა არ იყო ადვილი საქმე. ეს ვერ შესძლეს ვერც ოსმალების, ვერც ესპანელების და ვერც პორტუგალიელების იმპერიებმა. სწორედ ამიტომ ლუი მიხვდა, რომ მაროკოსთან ომით ვერაფერს გახდებოდა, ამიტომაც დიპლომატია სცადა. 1619 წლიდან მან ფრანგული გემები გააგზავნა, რათა მაროკოს სანაპირო შეესწავლა. 1624 წლიდან კი მან მაროკოში ფრანგული ბიბლიოთეკა და საფრანგეთის საელჩო გახსნა. მან ჩეძლო და რამდენიმე პატარა სოფელი მიითვისა ჩრდილო მაროკოში. 1630 წელს მისი ელჩი მოელაპარაკა მაროკოს სულთანს, რომელმაც ომის თავიდან ასაცილებლად მცირეოდენი მიწები და მონებით ვაჭრობის უფლება მისცათ ფრანგებს. 1631 წელს იმდენი მოახერხეს, რომ იქ მცხოვრებ ფრანგებს რელიგიური თავისუფლება და ვაჭრობის გაფართოების ნება დართეს. აგრეთვე ფრანგებზე ყველა სფეროში ვრცელდებოდა შეღავათები. === ამერიკა === სხვა კოლონიური იმპერიებისაგან განსხვავებით, ფრანგები ამერიკაში მცხოვრებ ადგილობრივ ინდიელებს კი არ ხოცავდნენ და მონებად ამუშავებდნენ, არამედ მათთან ერთობლივ, მშვიდობიან თანაცხოვრებას იწყებდნენ. ამ მხრივ მათ უადვილდებოდათ ახალი და ვრცელი მიწების ათვისება, რასაც ვერ ვიტყვით პორტუგალიელებზე. მიწების დაპყრობის პარალელურად, ფრანგები ადგილობრივებს კათოლიკურ რელიგიაზე აქცევდნენ, რითაც დიდად კმაყოფილი იყო რომის პაპი. ლუის მმართველობის ეპოქაში ფრანგებმა აითვისეს თანამედროვე კანადის, უფრო ზუსტად კი კვებეკის რეგიონი. იქ მათ, ბრიტანელების მეზობლად შექმნეს თავიანთი უზარმაზარი კოლონია. გარდა ამისა ფრანგები დაეპატრონნენ კარიბის ზღვის რამდენიმე კუნძულსა და სამხრეთ ამერიკის ჩრ. ნაწილში დააარსეს პატარა კოლონია, სახელად საფრანგეთის გვიანა, რომელიც დღემდე საფრანგეთს ეკუთვნის. 1612 წელს სამხრეთ ამერიკაში დაარსდა კოლონია არქტიკული საფრანგეთი, რომელიც მხოლოდ 4 წელი არსებობდა, რის შემდეგაც ის პორტუგალიელებმა გაანადგურეს. === აზია === 1615 წლიდან დაიწყო საფრანგეთ-იაპონიის დიპლომატიური ურთიერთობები, მას შემდეგ რაც ლუიმ იაპონიის კუნძულებზე მიავლინა თავისი ელჩობა, რომელთაც დახვდნენ იაპონიის იმპერატორის ელჩები. ისინი სულ რამდენიმე დღის მანძილზე შეხვდნენ ერთმანეთს. შეხვედრისას ფრანგებმა გაარკვიეს თუ რამდენად იყო შესაძლებელი იაპონიაში კათოლიკობის გავრცელება, რაზეც ცივი უარი მიიღეს. ასევე 1615 წლიდან მარია მედიჩმა სცადა ჰოლანდიის ინტერესებში შემავალი ინდონეზიის კოლონიზირება, რასაც ფრანკო-ჰოლანდიური ომის დაწყება მოჰყვა. ომი საკმაოდ დიდ ხანს და უშედეგოდ მიმდინარეობდა, რის შემდეგაც 1624 წელს კარდინალმა რიშელიემ შორეულ აღმოსავლეთში, ყოვლად უშედეგო ომი შეაჩერა ჰოლანდიასთან. ამის შემდეგ ფრანგები გამოაძევეს ინდონეზიიდან, ჰოლანდია კი ინდონეზიაში საუკუნეების მანძილზე გაბატონდა. == ორლეანის ჰერცოგი == ლუისა და მის ძმას, ორლეანის ჰერცოგ გასტონ დე ბურბონს ყოველთვის ცუდი ურთიერთობა ჰქონდათ. გასტონი გამუდმებულად ხლართავდა ლუის წინააღმდეგ ინტრიგებს, რომლებიც ყოველთვის კრახით მთავრდებოდა. რამდენჯერმე გასტონს საფრანგეთიდან გაქცევაც კი მოუხდა. თუმცა ერთხელ მან ზედმეტად შორს შეტოპა. მან დედამისთან ერთად განიზრახა ლუის ტახტიდან ჩამოგდება, მისი ბერად აღკვეცა, თავად კი ტახტზე ასვლა და ლუის ცოლზე, დედოფალ ანა ავსტრიელზე ქორწინება. ყოველივე ეს რიშელიემ შეიტყო და მეფეს უამრო, რასაც მისი განრისხება მოჰყვა. ლუიმ დედამისი ქვეყნიდან გააძევა, ხოლო გასტონის მოკვლას აპირებდა, რომელმაც ლოთარინგიაში გაქცევით უშველა თავს. ლუის გარდაიცვალების შემდეგ იგი ესპანელებს გაურიგდათ და მათი ჯარების ლეიტენანტი გახდა. ამის შემდეგ მან ლუის ვაჟის ჩამოგდება სცადა, რაც ასევე არ გამოუვიდა. ამის შემდეგ იგი ანა ავსტრიელმა სასტიკად დასაჯა, რის გამოც გასტონმა ინტრიგების გარეშე განაგრძო დარჩენილი ცხოვრება. == ქორწინება == მინი|ლუის მეუღლე, დედოფალი ანა ავსტრიელი 1615 წლის 24 ნოემბერს ესპანეთისა და საფრანგეთის სამეფოებს შორის შედგა ორმაგი ქორწინება. ლუი XIII-მ ცოლად შეირთო ესპანეთის მეფე ფილიპე IV-ის და, პრინცესა ანა ავსტრიელი, ხოლო ფილიპემ ცოლად შეირთო ლუის და, პრინცესა ელიზაბეტ ფრანგი. ანა ავსტრიელი იყო ესპანეთის მეფე ფილიპე III-ისა და მისი ცოლის, დედოფალ მარგარეტ ავსტრიელის უფროსი ქალიშვილი. ეს ქორწინება იყო ფრანკო-ესპანური ალიანსის გაგრძელება, რომელიც 1559 წელს დაიწყო, მას შემდეგ რაც კატო-კამბრეზის ზავით ესპანეთის მეფე ფილიპე II დაუზავდა საფრანგეთის მეფე ანრი II-ს და ფილიპემ ამის განსამტკიცებლად ცოლად ანრის ქალიშვილი, პრინცესა ელიზაბეტი შეირთო ცოლად. ოცდასამწლიანი ქორწინებიდან ანამ 4 მკვდარშობილი ბავშვი და ორი ვაჟი გააჩინა, რომელთაგან უფროსი საფრანგეთის მეფე ლუი XIV გახდა. რომელმაც ასევე განაგრძო ეს ალიანსი და ცოლად ესპანეთის პრინცესა, თავისივე მამიდაშვილი მარია ტერეზა ესპანელი შეირთო (რომელიც ფილიპე IV-ისა და ელიზაბეტ ფრანგის ასული იყო). წლების მანძილზე ანა ბავშვს ვერ აჩენდა, ან თუ აჩენდა მკვდარს, რაც მათ ქორწინებას არასაიმედოს ხდიდა, თუმცა ოცდასამწლიანი ლოდინის შემდეგ მან ვაჟი გააჩინა. მაგრამ ამან ვერ უშველა მათ უბედურ ქორწინებას. ლუის ანასადმი ნდობა და სიყვარული მთლიანად გამქრალი ჰქონდა, რადგან იგი ძალიან ხშირად მონაწილეობდა მეფის წინააღმდეგ მოწყობილ შეთქმულებებში, გარდა ამისა იგი თავისი მშობლიური ესპანეთისა და ნათესავი ჰაბსბურგების თავგამოდებული ქომაგი იყო, რომლებიც ფრანგებისა და ლუის მოსისხლე მტრები იყვნენ. გავრცელებული ინფორმაციით ლუის გარდაცვალების შემდეგ, ანამ ჯულიო მაზარინზე ფარულად იქორწინა. == შვილები == # მკვდარშობილი ბავშვი (დეკემბერი 1619); # მკვდარშობილი ბავშვი (14 მარტი 1622); # მკვდარშობილი ბავშვი (1626); # მკვდარშობილი ბავშვი (აპრილი 1631); #ლუი XIV (დ. 5 სექტემბერი 1638 - გ. 1 სექტემბერი 1715), საფრანგეთის მეფე, ცოლად შეირთო ანას ძმიშვილი მარია ტერეზა ესპანელი; #ფილიპ I (დ. 21 სექტემბერი 1640 - გ. 8 ივნისი 1701), ორლეანის ჰერცოგი და ორლეანების დინასტიის დამაარსებელი, ცოლად შეირთო ჯერ თავისი მამიდაშვილი ჰენრიეტა ინგლისელი, შემდეგ კი ელიზაბეთ შარლოტა კურპფალცელი. == გარდაცვალება == ლუი XIII-ს მთელი ცხოვრების მანძილზე ძალიან სუსტი მომნელებელი სისტემა და კუჭის წყლული ჰქონდა, რომელიც ყოველთვის ტანჯავდა. სწორედ ამის გამო სულ რაღაც 41 წლის ასაკში, 1643 წლის 14 მაისს პარიზში ლუი გარდაიცვალა. იგი გარდაიცვალა მამამისის მკვლელობიდან ზუსტან 33 წლის იუბილეზე. ტახტზე მისი ვაჟი, მეფე ლუი XIV ავიდა, რეგენტად კი ლუის ცოლი, დედოფალი ანა ავსტრიელი დაინიშნა. == წინაპრები == ლუი XIII-ის წინაპრები == ლიტერატურა == * Blanchard, Jean-Vincent, Éminence: Cardinal Richelieu and the Rise of France (2011) NewYork: Walker & Company. * Howell, James \"Louis XIII\" English historiographer Royal 1661–1666. * Huxley, Aldous. \"The Devils of Loudun\" (1952). The trial of Urbain Grandier, priest of the town who was tortured and burned at the stake in 1634. * Knecht, Robert, Renaissance France, genealogies, Baumgartner, genealogical tables. * Willis, Daniel A. (comp). The Descendants of Louis XIII (1999). Clearfield. * Tilly, Charles (1985). \"War making and state making as organized crime,\" in Bringing the State Back In, eds P.B. Evans, D. Rueschemeyer, & T. Skocpol. Cambridge: Cambridge University Press, 1985. p.&nbsp;174. * \"Schneider, Robert A. History 1450–1789: Louis XIII.\". Answers.com. Retrieved 23 August 2012. * Moote 1989, p.&nbsp;135, 144. * Dubé, Jean-Claude & Rapley, Elizabeth (2005). The Chevalier de Montmagny (1601–1657): First Governor of New France. Google Books. University of Ottawa Press. p.&nbsp;111. * A Man of Three Worlds Mercedes García-Arenal, Gerard Albert Wiegers. Books.google.com. 19 May 2003. p.&nbsp;114. Retrieved 23 August 2012. * Acte pour l'établissement de la Compagnie des Cent Associés pour le commerce du Canada, contenant les articles accordés à la dite Compagnie par M. le Cardinal de Richelieu, le 29 avril 1627. * Butler's Lives of the Saints by Alban Butler, Paul Burns, p.&nbsp;259. * Asia in the Making of Europe, Volume III: A Century of Advance. Book 1 by Donald F. Lach pp.&nbsp;93–94, 398. * Bremond 1908, pp.&nbsp;381 \"Sans l'assurance d'avoir un fils, Louis XIII n'aurait pas fait le voeu de 1638.\" Translation: \"Without the assurance of having a son, Louis XIII would not have made the vow of 1638.\" == რესურსები ინტერნეტში == * http://www.gutenberg.org/etext/1257 * http://www.classicalacarte.net/Fiches/9824.htm * http://napoleonistyka.atspace.com/FRENCH_ARMY.htm კატეგორია:საფრანგეთის მეფეები კატეგორია:დაბადებული 1601 კატეგორია:გარდაცვლილი 1643 კატეგორია:დაბადებული 27 სექტემბერი კატეგორია:გარდაცვლილი 14 მაისი კატეგორია:ბურბონები კატეგორია:XVII საუკუნის ევროპის მონარქები კატეგორია:ნავარის მეფეები კატეგორია:ტუბერკულოზით გარდაცვლილები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/ლუი_XIII", "length": 18690}
{"id": "7622", "title": "ლუი XIV", "text": "ლუი XIV დე ბურბონი (; დ. 5 სექტემბერი, 1638, პარიზი, საფრანგეთი — გ. 1 სექტემბერი, 1715, ვერსალი, საფრანგეთი), აგრეთვე ცნობილი როგორც ლუი დიდი, ან მეფე მზე — ბურბონთა დინასტიის წარმომადგენელი. საფრანგეთის მეფე ლუი XIII-ისა და მისი მეუღლის, დედოფალ ანა ავსტრიელის უფროსი ვაჟი. იყო საფრანგეთის მეფე 1643 წლიდან 1715 წლამდე, ანუ მანამ სანამ არ გარდაიცვალა. მისი მეფობა მამის გარდაცვალებით, 1643 წლის 14 მაისს დაიწყო ოთხი წლის ასაკში და 1715 წლის 1 სექტემბერს დასრულდა. იგი ქვეყანას 72 წლისა და 110 დღის მანძილზე მართავდა, რაც საფრანგეთის ისტორიაში ყველაზე გრძელვადიანი მმართველობაა. ზრუნავდა ქვეყნის ცენტრალიზაციაზე, რასაც შემდგომში აბსოლუტიზმის დამყარება მოჰყვა. ლუი მსოფლიო ისტორიაში აბსოლუტიზმის სიმბოლოდაა ცნობილი. 1661 წელს გარდაიცვალა კარდინალი მაზარინი. 22 წლის ლუი XIV-ის შესახებ საფრანგეთში ძალზე ცოტა რამ იცოდნენ, რადგან კარდინალი მაზარინის დროს ის არ ჩანდა. ფრანგები უკვე მიჩვეულნი იყვნენ იმ აზრს, რომ მათ სამშობლოს მეფე კი არა, პრემიერ-მინისტრი მართავდა. ამდენად ყველას აინტერესებდა თუ ვის დანიშნავდა ლუი XIV პრემიერ-მინისტრად. ყველასათვის მოულოდნელად მეფემ განაცხადა „მე არ მჭირდება პრემიერ-მინისტრი, მე თვითონ ვიქნები საკუთარი თავის პრემიერ-მინისტრი.“ ლუი XIV-ს არ უყვარდა პარიზი. ის მას აგონებდა 1648-1649 წლების აჯანყებას. ამიტომ პარიზიდან 17 კილომეტრის მოშორებით ააგო სასახლეების და ბაღების ქალაქი ვერსალი, საიდანაც მართავდა ქვეყანას. მან დაიმორჩილა მეამბოხე ფეოდალები, რითაც საფრანგეთი მეტად ცენტრალიზებულ სახელმწიფოდ აქცია. მისმა დამყარებულმა აბსოლუტურმა რეჟიმმა საფრანგეთის რევოლუციამდე გასტანა. ლუიმ თავისი დროის ყველა მნიშვნელოვანი ფრანგი პოლიტიკური, სამხედრო და კულტურული ფიგურა შემოიკრიბა თავის გარშემო. მისი მმართველობის დროს გაუქმდა 1598 წელს შემოღებული ნანტის ედიქტი, რის მიხედვითაც ჰუგენოტების დევნა წყდებოდა, თუმცა ლუიმ ამის გაუქმებით მათი დევნა კვლავ განაახლა და საბოლოოდ აღმოფხვრა საფრანგეთში პროტესტანტული მოძრაობა. ლუის მმართველობის პერიოდში საფრანგეთი ევროპის წამყვანი და უძლიერესი სახელმწიფო გახდა. მისი მეფობისას მიმდინარეობდა სამი ძირითადი ომი: ფრანკო-ჰოლანდიური ომი, აუსბურგის ლიგის ომი და ომი ესპანური მემკვიდრეობისათვის. ასევე მისი მეფობისას მიმდინარეობდა ორი ნაკლებად ცნობილი კონფლიქტი, როგორებიცაა დევოლუციური ომი და ომი რეუნიუნისთვის. მისმა საგარეო პოლტიკამ თითქმის მთლიანად განსაზღვრა მისი პიროვნება და პირადი ცხოვრება. მან უდიდესი მიწები წაართვა ესპანელებსა და გერმანელებს, რომლის შესაჩერებლადაც 1660 წელს ცოლად შეირთო მარია ტერეზა ესპანელი. ამ პერიოდში საფრანგეთი საგრძნობლად გაფართოვდა და ფაქტობრივად თანამედროვე საფრანგეთის ტერიტორიებზე გადაიჭიმა. ფრანგულმა ენამ საერთაშორისო ენის მდგომარეობა მოიპოვა, რაც ნათელყოფდა საფრანგეთის ადგილს საერთაშორისო ურთიერთობებში. გარეშე მტრებთან ბრძოლებში მისი ყველაზე დიდი წარმატება ესპანური მემკვიდრეობისათვის ომში გამარჯვება და ესპანეთის ტახტზე მისი შვილიშვილის, ფილიპე V-ის აყვანა იყო. მისი გარდაცვალების შემდეგ, 1715 წელს ტახტზე მისი შვილთაშვილი ლუი XV ავიდა. == ადრეული წლები == მარცხნივ|მინი|273x273პქ|[[ლუი XIII და ანა ავსტრიელი ახალშობილ ლუისთან ერთად]] ლუი დაიბადა 1638 წლის 5 სექტემბერს სენ-ჟერმენ-ან-ლაის სასახლეში, საფრანგეთის დედაქალაქ პარიზში. იგი იყო საფარნგეთის მეფე ლუი XIII-ისა და მისი მეუღლის, დედოფალ ანა ავსტრიელის პირველი შვილი. როგორც მეფის უფროსი ვაჟი, იგი ტახტის მემკვიდრედ, ანუ საფრანგეთის დოფინად გამოცხადდა. იგი დაიბადა მისი მშობლების ქორწინებიდან 23 წლის შემდეგ (1615 წელს დაქორწინდნენ). დედოფალმა ანამ 1619-დან 1631 წლამდე ოთხჯერ იმშობიარა, თუმცა ოთხივეჯერ მკვდარი ბავშვი დაბადა. ამდენწლიანი ლოდინის შემდეგ ჯანმრთელი ვაჟის დაბადება კი ლუიმ და ანამ ღვთიურ წყალობად მიიჩნიეს. მეორე ვაჟის, პრინცი ფილიპეს დაბადებიდან მალევე ლუი XIII-ის ჯანმრთელობის მდგომარეობა კატასტროფულად გაუარესდა, 1643 წლის 14 მაისს კი ლუი XIII გარდაიცვალა. სულ რაღაც ოთხი წლის ლუი XIV უკვე საფრანგეთის მეფე გახდა, მის სრულწლოვანებამდე კი რეგენტად დედა-დედოფალი ანა ავსტრიელი დაინიშნა. თავიდან ანას პოლიტიკაზე მაინც და მაინც დიდი გავლენა არ ჰქონდა, რის გამოც ქვეყანას უმაღლესი დიდგვაროვნებისაგან შედგენილი სამეფო საბჭო მართავდა. ლუი და დედამისი, დედოფალი ანა ავსტრიელი ერთად საკმაოდ დიდ დროს ატარებდნენ. მემატიანეებისა და თვითმხილველთა ჩანაწერებით ვიგებთ, რომ დედა-შვილი ძალიან დიდ დროს ატარებდა ერთად. ისინი ერთად დადიოდნენ გამოფენებზე, თეატრებში, ოპერასა და ბალეტებზე. ბევრი ისტორიკოსი მიიჩნევს, რომ ლუის სწორედ ამ პერიოდში დედის ზემოქმედების დროს ჩამოუყალიბდა თავისი გემოვნება და უდიდესი სიყვარული ხელოვნებისადმი. სწორედ დედამისის, დედა-დედოფალ ანა ავსტრიელის დამსახურება იყო, რომ ლუის ასეთი დიდი მიდრეკილება ჰქონდა ერთპიროვნული და აბსოლუტური მმართველობისადმი. ანა მას ყოველთვის ჩააგონებდა, რომ იგი ღვთის ნებითა და ხელით დასმული მონარქი იყო და ქვეყნის მართვაც მხოლოდ მისი საქმე იყო. ბავშვობაში ლუის აღზრდაზე ზრუნავდნენ ფრანსუაზ დე ლანსაკი და მარი კატრინ დე სენეკი. 1646 წლიდან იგი ქალებს ჩამოაშორეს და ნიკოლა დე ნეფვილს, ვილრუას ჰერცოგს მიაბარეს აღსაზრდელად. ლუი XIV ნიკოლას ვაჟებს ძალიან დაუახლოვდათ, განსაკუთრებით კი ფრანსუა დე ვილრუას, რომელიც შემდგომში პატარა მეფის ბრძანებით სამეფო კარზე გადაიყვანეს საცხოვრებლად. == მცირეწლოვანება და ფრონდა == === გამეფება და ანა ავსტრიელის რეგენტობა === მინი|281x281პქ|დედოფალი [[ანა ავსტრიელი (1601-1666)|ანა თავის ვაჟებთან ერთად, მარჯვნივ ფილიპე, მარცხნივ კი ლუი დგას]] 1643 წლის 14 მაისს ლუი XIII-ის გარდაცვალებით მეფე ლუი XIV, რეგენტი კი დედა-დედოფალი ანა ავსტრიელი გახდა, რომელმაც ძალაუფლების ხელში ჩაგდებისთანავე სასულიერო წოდებისა და მეამბოხე დიდგვაროვნებისაგან შედგენილი პარიზის პარლამენტი გააუქმა. ამ ქმედებით ანამ თავიდან მოიშორა უსარგებლო ადამიანები და საფრანგეთის ერთპიროვნული მმართველი თავად გახდა თავისივე ვაჟის სახელით. მან დაითხოვა რამდენიმე თავისი ქმრის მინისტრი, აგრეთვე ჰერცოგი დე ბრიენი საგარეო საქმეთა მინისტრად, ხოლო სენ ვინსენტ დე პოლი თავის სულიერ მრჩეველად დანიშნა. სულიერი მრჩევლის ზემოქმედებით ანამ საფრანგეთში მეტად მკაცრი პრო-კათოლიკური პოლიტიკის გატარება დაიწყო. ანა ქვეყანაში უმკაცრეს რელიგიურ პოლიტიკას რეგენტობის დაკარგვის შემდეგ კიდევ მრავალი წელი, 1661 წლამდე განაგრძობდა. მისი უმნიშვნელოვანესი პოლიტიკური გადაწყვეტილება იყო კარდინალ მაზარინის საფრანგეთის პირველ მინისტრად დანიშვნა, რომელზეც დადიოდა ჭორები, რომ მაზარინი და ანა მალულად დაქორწინდნენ. ანას სურდა, რომ როდესაც მისი ვაჟი უკვე სრულწლოვანი იქნებოდა, მისთვის აბსოლუტიზმის მწვერვალში მყოფი სახელმწიფო დაეხვედრებინა. ანას მიერ მაზარინის პირველ მინისტრად დანიშვნა თავდაპირველად მასთან არსებული უდიდესი სულიერი ურთიერთობით იყო გამოწვეული, რაც უკვე 1653 წლიდან ფიზიკურშიც გადაიზარდა. მაზარინმა მალევე დიდი გავლენა მოიპოვა სამეფოში, რის წინააღმდეგაც ბეფორტის ჰერცოგი და მარი დე როანი შეთქმულებასაც კი გეგმავდნენ, თუმცა უშედეგოდ. ანას მმართველობის ყველაზე თვალსაჩინო მონაკვეთია საფრანგეთის პოლიტიკური კურსის აბსოლუტური შეცვლა და ესპანეთთან და ჰაბსბურგებთან ურთიერთობების დათბობა. თავად ანა სწორედ ხომ ესპანეთის მეფის ასული და ჰაბსბურგთა დინასტიის უერთგულესი წარმომადგენელი იყო, რის გამოც იგი 1637 წელს დიდ შარშიც გაეხვა, როდესაც ესპანელებს ფრანგების სამხედრო და პოლიტიკურ საიდუმლოებებს ატყობინებდათ. მსგავსი არაერთი შემთხვევის გამო ანა ლუი XIII-ის მმართველობისას რამდენიმე წელი ფაქტობრივად შინა პატიმრობაში იყო და გამუდმებით ჩხრეკდნენ მას. მას შემდეგ რაც მან ვაჟები გააჩინა მეფეს გული მოულბა და ყველაფერი აპატია, თუმცა იგი მაინც ყოველთვის ესპანური ინტერესების მატარებელი იყო. მართალია ყოველთვის ესპანეთზე ზრუნავდა, თუმცა ამავდროულად საფრანგეთის ინტერესების დაცვაზეც ფიქრობდა. მას უბრალოდ სურდა, რომ ამ ორ უდიდეს კათოლიკურ სახელმწიფოს მშვიდობიანად ეცხოვრა ერთმანეთთან, რაც არაფრით არ ხერხდებოდა. დედოფლის მმართველობისას ასევე საფრანგეთის სამეფოს საგარეო პოლიტიკაში მკვეთრად გამოიკვეთა კათოლიკური შტრიხები. აქ იგულისხმება ოცდაათწლიანი ომის დასრულებამდე საფრანგეთის პროტესტანტ მოკავშირე ჰოლანდიასთან კავშირის გაწყვეტა, რომელიც 1648 წელს აღსდგა, მას შემდეგ რაც თავად ესპანეთი დაუზავდა ჰოლანდიელებს. 1648 წელს ანა ავსტრიელმა და კარდინალმა ამაზარინმა საკმაო წარმატებით აწარმოეს მოლაპარაკებები გერმანელებთან, რითაც საბოლოოდ მოხდა ვესტფალიის ზავის დადება და ოცდაათწლიანი ომის დასრულება. მათი მოლაპარაკებების მიხედვით საფრანგეთი იღებდა ლოთარინგიის დიდ ნაწილსა და ელზასს, ასევე ჰოლანდიასა და ესპანეთს შორის პრობლემები გადაიჭრა, ზოგიერთ გერმანულ მხარეს მიენიჭა ავტონომია და ბალტიის ზღვის მიმდებარედ შვედეთს გადაეცა რამდენიმე გერმანული სამთავრო. მიუხედავად ამისა, ამ ზავიდან ყველაზე მეტად სწორედ საფრანგეთმა ისარგებლა. ავსტრიას, რომელსაც ასევე ჰაბსბურგთა დინასტიის წარმომადგენელი იმპერატორი ფერდინანდ III მართავდა (რომელსაც ცოლად ანას უმცროსი და ჰყავდა), ანა მოელაპარაკა სადავო ელზასის მიწებთან დაკავშირებით, რის შემდეგაც სამხრეთ ელზასში ორმეფობა დამყარდა. მიუხედავად ამისა, ავსტრიელი ჰაბსბურგების წინააღმდეგ რამდენიმე გერმანულმა სამთავრომ რაინის ლიგა ჩამოაყალიბა და დახმარება საფრანგეთს სთხოვა 1658 წელს, რაც საღვთო რომის იმპერიაში ჰაბსბურგთა გავლენების შესამცირებისაკენ იყო მიმართული. === ადრეული აქტები === მარცხნივ|მინი|312x312პქ|ევროპა 1648 წელს ოცდაათწლიანი ომის დასრულების შემდეგ მას შემდეგ, რაც ოცდაათწლიანი ომი დასრულდა, საფრანგეთში ფრონდას სახელით ცნობილი სამოქალაქო ომი დაიწყო. ამ ომის წამომწყებნი, მეტად შევიწროვებული და ამავდროულად თარეშს მიჩვეული ფრანგი დიდგვაროვნები იყვნენ. ანა და მაზარინი, მეტწილად რიშელიეს პოლიტიკას აგრძელებდნენ, რომლის მიხედვითაც ქვეყანაში აბსოლუტური ძალაუფლება მხოლოდ მონარქს აქვს და დანარჩენებს არანაირი ძალაუფლება არ გააჩნიათ. თავად ანა გაცილებით უფრო მკაცრი იყო შიდა პოლიტიკასთან მიმართებით, ვიდრე საგარეო პოლიტიკაში. იგი ძალიან ამაყი დედოფალი იყო, რომელიც ყველასაგან უპირობოდ მოითხოვდა საფრანგეთის მეფის ღვთაებრიბობის აღიარებას. საფრანგეთი სამოქალაქო ომამდე სწორედ მაზარინის უმკაცრესმა და რადიკალურმა შიდა პოლიტიკამ მიიყვანა, რომელიც ფრანგ დიდგვაროვნებს ზედმეტად ზღუდავდა. თუმცაღა მაზარინი მთლიანად დამოიდებული იყო ანას კეთილგანწყობასა და მასზე გავლენის მოხდენაზე. ანას მოსწონდა მისი პოლიტიკა და მხარსაც უჭერდა. სწორედ დედოფალ ანა ავსტრიელის ბრძანებით დააპატიმრეს არაერთი ფრანგი პოლიტიკოსი და დიდგვაროვანი, რომლებიც ეჭვქვეშ აყენებდნენ მათ მმართველობას. ანას უპირველესი მიზანი იყო ლუი XIV-ისათვის აბსოლუტური მმართველობის ზენიტში მყოფი საფრანგეთის დახვედრება, რომელიც საზოგადოებრივი ყოფის ყველა სფეროს ეხებოდა. ფრონდას სულისჩამდგმელი დიდგვაროვნები მიზნად ისახავდნენ მთელი ფრანგული არისტოკრატიის ჩათრევას ამ ამბოხში და ძველი ფეოდალური პრივილეგიების აღდგენას, რომელთაც სწორედ ანა და მაზარინი უზღუდავდნენ. დიდგვაროვანთა უკმაყოფილება სულ უფრო და უფრო ძლიერდებოდა, რადგან ანა თანდათან ამკაცრებდა პოლიტიკას. 1648 წელს ანამ და მაზარინმა პარიზის პარლამენტს გადასახადების მკვეთრად გაზრდა მოსთხოვეს, რათა ომისაგან გამოფიტული ხაზინა შეევსოთ. პარლამენტარების უმრავლესობამ მათ ახალ ფინანსურ სანქციებზე უარი განუცხადეს, რაც მათი აზრით დიდებულთა ძალის დემონსტრირება იყო, თუმცა დედოფლის ბრძანებით მალევე დააპატიმრეს ყველა დიდგვაროვანი, რომელმაც ამ კანონპროექტზე უარი განაცხადეს. საფრანგეთში ხალხის ყველა ფენა ჩიოდა იმის შესახებ, რომ გადასახადებმა მკვეთრად მოიმატა, მეფის ხელისუფლება ძალიან გაიზარდა, პარიზსა და სხვა რეგიონებში კი დიდგვაროვნებს უკვე თითქმის საერთოდ აღარ ჰქონდათ ძალაუფლება. სულ მალე პარიზელები აჯანყდნენ, რის შემდეგაც უდიდესი ზეწოლის გამო ანა იძულებული გახდა დაკავებული პარლამენტარები გაენთავისუფლებინა. უფრო მეტიც, მალე განრისხებული პარიზელების ბრბო სამეფო სასახლეში შევარდა და პირადად მეფესთან აუდიენცია მოითხოვა. ცხადია ანამ თავისი ვაჟი მათ არც კი ანახათ. დედოფალმა ჯერ კიდევ მცირეწლოვანი ლუი საწოლში დააწვინა და ხალხს განუცხადა, რომ მეფეს ეძინა, რის შემდეგაც ხალხი უკან გაბრუნდა. საფრთხეში მყოფმა სამეფო ოჯახმა დაუყოვნებლივ დატოვა პარიზი, თუმცა მალევე უკან დაბრუნდნენ ვინაიდან მათი რეზიდენცია პარიზში იყო. ვესტფალიის ზავის დადებიდან ცოტახანში, პრინცი კონდე თავისი უზარმაზარი არმიითურთ ლუის სამეფო კარზე დაბრუნდა. კონდე და მისი ოჯახი მეფის ბიძაშვილები იყვნენ, რის გამოც მათ ანას მხარი დაუჭირეს აბსოლუტიზმის დამყარებაში. სწორედ კონდეს არმიით მოახერხეს საბოლოოდ აბობოქრებული პარიზელების დარბევა და სამეფო ოჯახის კვლავ პარიზში დაბრუნება. კონდეს არმია დედოფალ ანა ავსტრიელის სახელით ამბოხებულებს დაესხნენ თავს, რომელთაც დიდი ფრანგი დიდქვაროვანი მარი დე როანი ხელმძღვანელობდათ. ბეფორტი და სხვა დიდებულები, რომლებიც წინა წლებში ანას ბრძანებით დააპატიმრეს, აჯანყებულებმა გაანთავისუფლეს. სამეფო ხელისუფლებასა და დიდგვაროვანთა შორის რამდენიმე დიდი ბრძოლის შემდეგ, ორივე მხარე გარკვეულ კომპრომისზე დაწვიდა, რის შემდეგაც ხელი მოეწერა რუეილის ხელშეკრულებას, მხოლოდ ამის შემდეგ შესძლო სამეფო ოჯახმა პარიზში დაბრუნება. ანა ავსტრიელისდა სამწუხაროდ, მისი პარიზელებზე გამარჯვება მთლიანად დამოკიდებული იყო კონდესა და მის არმიაზე, რომელსაც სურდა დედოფლის გაკონტროლება და მაზარინის გავლენის მოსპობა. თუმცაღა, ანა მოელაპარაკა წარსულში მის ძველ მეგობარ მარი დე როანს, რომელმაც კონდესა და მისი ოჯახის მზაკვრული გეგმების შესახებ აცნობა დედოფალს. სწორედ ამის შემდეგ ანას ბრძანებით დააპატიმრეს თავად კონდე, ასევე მისი ძმა, კონტის პრინცი არმან დე ბურბონი და მათი და, ლონგევილის ჰერცოგინია ანა ჟენევიევა დე ბურბონი. ეს სიტუაცია დიდხანს არ გაგრძელებულა, მაზარინისადმი ზიზღი კი ფრანგებში სულ უფრო იზრდებოდა. საბოლოოდ მარი დე როანი შეეკრა ანა ჟენევიევა დე ბურბონს და მაზარინის წინააღმდეგ მასთან კოალიცია შექმნა. მინი|292x292პქ|ლუი XIV 1655 წელს ღმერთ [[იუპიტერი (ღმერთი)|იუპიტერის როლში]] ყველა ზემოთ ხსენებული მოვლენა მოწმობს, რომ ამ პერიოდში ლუი ხალხში საერთოდ არ ჩანდა და არც არანაირი გავლენა არ ჰქონდა ქვეყანაში. სწორედ ამის გამო ხალხს მისდამი უნდობლობისა და უპატივცემულობის გრძნობა ჩამოუყალიბდა. უამრავი ისტორიკოსი ამბობს, რომ ლუი XIV-ის ბავშვობა დასრულდა ფრონდასთან ერთად, რადგან ამ უდიდესმა სტრესმა საშინლად იმოქმედა მასზე. გაქცევის შემდეგ პარიზში დაბრუნებული ლუი და დედოფალი ანა ფაქტობრივად სასახლეში პატიმრობაში იმყოფებოდნენ. მათდამი საოცარი ზიზღი მძვინვარებდა არა მხოლოდ დიდებულებში, არამედ უკვე ფრანგების დაბალ ფენებშიც. ფრონდას აჯანყების შემდეგ კი ლუის სამუდამოდ შესძულდა პარიზი და ყოველთვის ცდილობდა იქ აღარასდროს დაბრუნებულიყო. პირველი ფრონდა 1648-49 წლებში მიმდინარეობდა და შედარებით მსუბუქად ჩაიარა, მიუხედავად იმისა, რომ ამან წარუშლელი ტრავმა დატოვა ლუის ფსიქიკაზე. ფრონდას მეორე ტალღა კი 1650-1653 წლებში წამოვიდა. მეორე ფრონდასთან შედარებით პირველი ძალიან პრიმიტიული იყო. მეორეში ჩათრეულ იქნა მთელი ფრანგული არისტოკრატია, მათ შორის ლუის ოჯახის წევრებიც და საოცრად გათვლილი ინტრიგათა ქსელით მიმდინარეობდა ვითარება. მეორე ფრონდაში გაერთიანებულნი იყვნენ უმაღლესი ფრანგი არისტოკრატები, როგორებიცაა თავად ლუის ბიძა, ორლეანის ჰერცოგი გასტონ დე ბურბონი, გასტონის უფროსი ქალიშვილი, მონტესპიერის ჰერცოგინია ანა მარი ლუიზა ორლეანელი, ასევე ლუის გარე ბიძაშვილები — კონდეს პრინცი, კონტის პრინცი და ლონგევილის ჰერცოგინია. მათ გარდა ამ შეთქმულებაში გაწევრიანდნენ ლონგევილის ჰერცოგი ანრი, ბეფორტის ჰერცოგი, ე.წ. „უცხოელი პრინცი“ ფრიდრიხ მორისი, ბუილონის ჰერცოგი, ასევე მისი ძმა მარშალი ტარენი და აგრეთვე შევრეზის ჰერცოგინია მარი დე როანი. ამას გარდა სხვა მრავალი ფრანგი არისტოკრატი. დედოფალმა ანამ ყველაზე დიდი როლი ითამაშა ფრონდას ჩახშობაში, ვინაიდან მას მთელი გულითა და სულით სურდა ვაჟისათვის აბსოლუტიზმის მწვერვალში მყოფი საფრანგეთი დაეხვედრებინა. თავად ფრონდელები კი აცხადებდნენ, რომ სწორედ ლუის ინტერესების დასაცავად მოქმედებდნენ, რაც მხოლოდ ანასა და მაზარინის დამხობის შემთხვევაში მოხდებოდა. დედოფალ ანა ავსტრიელს ძალიან მჭიდრო კავშირი ჰქონდა კარდინალ მაზარინთან, რის გამოც ძალიან ბევრი ადამიანი მიიჩნევდა და მიიჩნევს კიდეც, რომ ისინი ფარულად დაქორწინდნენ და მაზარინი ლუი XIV-ის მამინაცვალი იყო. ფროდაში მონაწილე დიდგვაროვანთა დიდი ნაწილი მალევე მოისყიდეს ანამ და კარდინალმა, რის შემდეგაც ფრონდამ მალევე დაკარგა თავისი დიდი ძალა და 1653 წლისთვის მაზარინმა ისინი ტრიუმფალურად დაამარცხა. ლუიმ თავისი მოღალატე ოჯახის წევრები სამუდამოდ გააძევა სამეფო კარიდან, ზოგიერთი კი საერთოდ საფრანგეთიდან. თუმცაღა ამის შემდეგ მაზარინს უკვე აღარ ჰქონდა იმდენად დიდი ძალაუფლება როგორც მანამდე. ამ დროისათვის ანა უკვე აღარ იყო რეგენტი და მაზარინმაც დაკარგა თავისი ძალაუფლება, თუმცა იგი სიცოცხლის ბოლომდე იყო მნიშვნელოვანი პოლიტიკური ფიგურა, როგორც ფინანსთა და საგარეო საქმეთა მინისტრი. ამ პერიოდის მანძილზე ლუის მაზარინის დის შვილი მარია მანჩინი შეუყვარდა, თუმცა დედოფალმა ანამ სასწრაფოდ გაწყვიტა ეს კავშირი, მარია იტალიაში გააგზავნა და იქ გაათხოვა. მიუხედავად იმისა, რომ თავად მაზარინს ძალიან უნდოდა მარია მანჩინის ლუიზე დაქორწინება და ამით უდიდესი ძალაუფლების მოპოვება, ანა ავსტრიელი ამას თავგამოდებით ეწინააღმდეგებოდა, რადგან მას ლუის დაქორწინება თავისი ძმის, ესპანეთის მეფე ფილიპე IV-ის უფროს ქალიშვილზე სურდა, რითაც გაამყარებდა დინასტიურ კავშირსა და ალიანსს საფრანგეთსა და ესპანეთს შორის. მაზარინმა მალევე დაუჭირა მხარი დედოფლის მოსაზრებას რადგან იცოდა, რომ ამ ქორწინებით საფრანგეთი დიდ გავლენას მოიპოვებდა ესპანეთზე და ვინ იცის, იქნებ მათ მემკვიდრეებს ესპანეთიც ჩაეგდოთ ხელში. ამგვარმა პოზიციამ ძალიან გააფუჭა ურთიერთობა მარია მანჩინსა და მაზარინს შორის, თავად ჯერ კიდევ პატარა ლუი დედას ცრემლებით ევედრებოდა მარიაზე დაქორწინების ნება მიეცა. თუმცა ანა მყარად იდგა თავის აზრზე. მართლაც, ლუის ესპანური ქორწინება ერთობ წაადგებოდა საფრანგეთის საგარეო პოლიტიკას. ამ ქორწინებით დასრულდებოდა საფრანგეთ-ესპანეთის ომი და ლუის შთამომავლებსაც გაუჩნდებოდათ პრეტენზია ესპანეთის ტახტზე, რაც ასეც მოხდა. == პირადი მმართველობა და რეფორმები == === სრულწლოვანება და ადრეული რეფორმები === მინი|272x272პქ|ლუი XIV-ის სამეფო მონოგრამა 1651 წლის 5 სექტემბერს ლუი XIV სრულწლოვანი გახდა. მიუხედავად იმისა, რომ ამის შემდეგ ანა ავსტრიელს რეგენტობა ჩამოერთვა, მომდევნო ათი წლის მანძილზე მაინც ანა და კარდინალი მაზარინი მართავდნენ საფრანგეთს. 1661 წელს კი, მას შემდეგ რაც მაზარინი გარდაიცვალა, ლუი XIV უკვე თავად გახდა სახელმწიფოს მმართველი და მან თავის მთავრობას განუცხადა კიდეც: „ამ მომენტში მე მოხარული ვარ და მადლობას ვუხდი ჩემს მთავრობას, რომ კარდინალ მაზარინთან ერთად ჩემს ნაცვლად მართავდა ქვეყანას. თუმცა ახლა უკვე დროა, რომ მე თვითონ დავიწყო სახელმწიფოს მართვა. ამიერიდან მე თვითონ ვიქნები ჩემი თავის კარდინალიც და მთავრობაც. მე მეყოლება რამდენიმე დამხმარე სახელმწიფომართვის საკითხებში და საჭიროების შემთხვევაში სწორედ მათ ვკითხავ რჩევას. ამიერიდან მთავრობას მხოლოდ უკიდურესი საჭიროების შემთხვევაში მოვიწვევთ ხოლმე, ამ წუთიდან კი პარლამენტს დაშლილად ვაცხადებ !“. ამიერიდან ლუი XIV-მ მთლიანად თავის თავზე აიღო სახელმწიფოს მართვის აბსოლუტურად ყველა ასპექტი, რის შემდეგაც სიცოცხლის ბოლომდე ზრუნავდა საზოგადოებრივი წესრიგის დაცვაზე, აგრეთვე აწარმოებდა საგარეო და საშინაო ომებს. მან მალევე დიდი ბრძოლა გამოუცხადა მეამბოხე დიდგვაროვნებს და დაიწყო საფრანგეთის ერთიან, ცენტრალიზებულ და აბსოლუტიზმის ქვეყნად ჩამოყალიბება. მარცხნივ|მინი|საფრანგეთის მეფე ლუი XIV 1661 წელს ლუიმ თავისი მმართველობა ადმინისტრაციული და ფინანსური რეფორმებით დაიწყო. 1661 წელს საფრანგეთის სამეფო ხაზინა გაკოტრდა. ამის გამოსასწორებლად მან ფინანსთა მინისტრად ჟან-ბატისტ კოლბერი დანიშნა. გამოაცხადა. კოლბერმა ქვეყნის ეკონომიკური მდგომარეობა ვერაფრით გამოასწორა, რის შემდეგაც 1665 წელს ლუიმ ფინანსთან მინისტად ნიკოლა ფუკეტი დანიშნა. მან სამეფო ხაზინის შესავსებად უამრავი ახალი იდეა წამოჭრა, რაც პირველ რიგში მაზარინისა და კოლბერის დროს შემუშავებული უვარგისი ეკონომიკური სისტემის დანგრევას გულისხმობდა. მიუხედავად ამისა ფუკეტი მინისტრობისას ძალიან გამდიდრდა და თავისი ამბიციებიც გამოამჟღავნა, რამაც ლუის შეშფოთება გამოიწვია. ამის მაგალითად, ფუკეტმა ვეგეს-ლე-ვიკონტის სასახლე შეიძინა, რითაც თავად მეფეზე უფრო მდიდარ კაცად წარმოჩინდა. სამეფო კარზე დადიოდა ჭორები, რომ ფუკეტი მეტს არაფერს აკეთებდა, გარდა სამეფო ხაზინიდან ფულის ფლანგვისა. საბოლოოდ ფუკეტი იმდენად გამდიდრდა, რომ ცენტრალურ საფრანგეთში მთელი საგრაფო შეიძინა, რის შემდეგაც ლუიმ მისი დაპატიმრება და გასამართლება მოითხოვა. სასამართლომ განიხილა რა მისი ქმედებები და დამნაშავედ სცნო, რის გამოც იგი საფრანგეთიდან გადაასახლეს. საბოლოოდ ლუიმ ფინანსთა მინისტრის პოსტი გააუქმა და ეს საქმეც თავის თავზე აიღო. მიუხედავად ამისა, ფუკეტი მალევე დააბრუნეს საფრანგეთში. კოლბერმა მეფეს საგარეო ვალებისა და შინაგანი ეკონომიკური კრიზისის მოგვარება გადასახადების გაზრდით შესთავაზა. მათ შეიმუშავეს სრულიად ახალი საგადასახადო სისტემა. დაწესდა უამრავი სხვადასხვა გადასახადი, როგორებიცაა მიწის, წყლის, მარილის და ა.შ. ვინც გადასახადების გადახდაზე უარს იტყოდა, მისი მთელი ქონება ავტომატურად გადიოდა აუქციონზე. რეფორმა საკმაოდ წარუმატებელი აღმოჩნდა, რადგან გავლენიანი დიდგვაროვნები და მათი ახლობლები ამ სასჯელისაგან თავს ძალიან მარტივად იძვრენდნენ, ჯოხი კი კვლავ დაბალ ფენაზე გადატყდა. მიუხედავად ამისა, რეფორმის შემდეგ ასე თუ ისე, საფრანგეთი ნაწილობრივ ვალებიდან ამოვიდა. 1661 წელს საფრანგეთის საგარეო ვალები 52 მილიონს წარმოადგენდა, 1666 წლისთვის კი ეს თანხა 24 მილიონ ლივრამდე დავიდა. სამეფო ხაზინაში წლიური შემოსავალი 26 მილიონიდან 55 მილიონამდე გაიზარდა. სამეფო ჯარების ვალი კი, რომელიც 1661 წლისთვის 5.5 მილიონს შეადგენდა, 1671 წლისთვის ეს თანხა 800 000 ლივრი იყო. 1661 წელს ლუის ძმის, ორლეანის ჰერცოგ ფილიპის ინგლისის პრინცესაზე ქორწინებით საფრანგეთი თითქმის გამოვიდა ეკონომიკური კრიზისიდან, რადგან პრინცესას მზითვში 26 მილიონი ბრიტანული გირვანქა მოჰყვა. 1667 წლისთვის წლიურ შემოსავალს 20 მილიონი წარმოადგენდა, საიდანაც მთელს ხარჯებს 11 მილიონი სჭირდებოდა დანარჩენი ცხრა მილიონი კი უბრალოდ ხაზინაში ინახებოდა გაუთვალისწინებელი ხარჯებისათვის. გარდა ეკონომიკისა, ლუიმ რეფორმები შეიტანა ფრანგულ ვაჭრობაშიც. მან გადაწყვიტა საერთაშორისო ვაჭრობაში უფრო მჭიდროდ ჩაბმა, რისთვისაც უპირველესყოვლისა საფრანგეთში სოფლის მეურნეობისა და მრეწველობის აღორძინება იყო საჭირო. მან მოახდინა ფერმერთა და მიწათმოქმედთა წახალისება, რასაც გარკვეულწილად შიდა პროდუქტის ზრდა და მისი ექსპორტზე გატანა მოჰყვა. მან ასევე ხელი შეუწყო ლიონში აბრეშუმის წარმოების განვითარებას, რასაც ფრანგული მოდის ინდუსტრიისა და გობელენების მანუფაქტურის განვითარება მოჰყვა. ლუიმ შვედეთიდან და ჰოლანდიიდან მოიწვია საუკეთესო მრეწველ-ხელოსნები, რათა ფრანგებისათვის უკეთ მუშაობა ესწავლებინათ, რამაც ფრანგული პროდუქტის დახვეწა გამოიწვია. აგრეთვე გაიზარდა საფრანგეთის ტერიტორიაზე ძვირფასი ლითონების აღმოჩენა და მათგან ნივთების დამზადება. ყოველივე ამან ფაქტია შეამცირა საფრანგეთში უცხოური პროდუქტის მოთხოვნა და პირიქით, საზღვარგარეთ გაიზარდა მოთხოვნა ფრანგული პროდუქტისადმი, რამაც ცხადია ძალიან დადებითად იმოქმედა ეკონომიკაზე. ლუი XIV-მ ასევე განიზრახა სამეფო არმიის რეორგანიზაცია. მან ამისათვის ერთგულ სამხედროებს მიმართათ. ლუის ძალიან არ მოსწონდა თავნება გენერლები, რომლებიც ხშირად სრულიად უმიზეზოდ და ბრძანების გარეშე აწიოკებდნენ როგორც ფრანგულ, ასევე სხვა ქვეყნის მოსახლეობას. მან სამეფო არმიიდან მსგავსი გენერლები დაითხოვა და თავისი ხალხი დანიშნა, რასაც არმიის უფრო მეტად დახვეწა მოჰყვა. იგი ასევე მუშაობდა საბრძოლო იარაღის მოდერნიზებაზე, რამაც ფრანგი ჯარისკაცების ბრძოლისუნარიანობა გააუმჯობესა. ასეთ შემთხვევაში მეფის ბრძანების გარეშე ერთი კაციც კი ვერ გადავიდოდა შეტევაზე, რაც საკმაოდ კარგ სურათს იძლეოდა სამხედრო თვალსაზრისით და მოსახლეობამაც დაისვენა ჯარისკაცების თავდასხმებისგან. == ადრეული ომები ქვემო ქვეყნებსა და ესპანეთთან == === ესპანეთი === მარცხნივ|მინი|396x396პქ|ლუი XIV-ისა და [[მარია ტერეზა ესპანელი|მარია ტერეზა ესპანელის ქორწინება]] 1660 წელს, ესპანეთთან ომის შესაჩერებლად ლუი XIV-მ ცოლად შეირთო ესპანეთის მეფე ფილიპე IV-ის უფროსი ასული, ინფანტა მარია ტერეზა ესპანელი. საქორწინო ხელშეკრულების თანახმად, ლუისა და მარია ტერეზას შთამომავლებს ესპანეთის ტახტზე პრეტენზია არ უნდა ჰქონოდათ, რის სანაცვლოდაც ესპანეთი ინფანტას მზითვში ატანდა სადავო რუსოლინის მხარესა და დამატებით 500 000 ლივრს. მართალია რუსოლინი ფრანგებმა მიიღეს, თუმცა ეკონომიკურ კრიზისში მყოფმა ესპანეთმა ამდენი ფული ვერ გამონახა. სწორედ ამიტომ ლუიმ კონტრაქტის ერთი პუნქტი დაარღვია და მომავალში ესპანეთზე აცხადებდა პრეტენზიას. 1665 წელს, მას შემდეგ რაც ფილიპე IV გარდაიცვალა, ტახტზე მისი ავადმყოფი ვაჟი კარლ II ავიდა. ლუიმ ისარგებლა ესპანეთის ასეთი დასუსტებით, რის გამოც მან ესპანეთის მფლობელობაში შემავალ ფრანშ-კომტეზე, ფლანდრიაზე, არტუასა და ლუქსემბურგზე განაცხადა პრეტენზია და თანაც ამბობდა, რომ ეს ტერიტორიები დედოფალს მოჰყვა მზითვად. სწორედ ამან, შემდგომში უკვე განაპირობა დევოლუციური ომების დაწყება. 1667 წლის მაისში ლუი XIV-ის არმია შეიჭრა ფლანდრიაში და დაიკავა ფლანდრიისა და ენოს ნაწილი. 1668 წლის თებერვალში საფრანგეთის მეორე არმიამ დაიკავა ფრანშ-კონტე. საფრანგეთის არმიის წარმატებით შეშფოთებულმა გაერთიანებული პროვინციების რესპუბლიკამ, ინგლისმა და შვედეთმა 1668 წლის იანვარში ჰააგაში კავშირი შეკრეს და მეომარ მხარეებს შორის შუამავლობა იკისრეს. აახენის ზავით (1668 წლის 2 მაისი) საფრანგეთმა შეინარჩუნა ესპანეთის ნიდერლანდებში დაკავებული 11 ქალაქი, მაგრამ ფრანშ-კონტე ესპანეთს დაუბრუნდა. საფრანგეთ-ესპანეთის ბრძოლა გაგრძელდებოდა დევოლუციური ომის შემდეგაც. 1679 წელს, ესპანეთთან მშვიდობის დამყარების მიზნით, ლუიმ ესპანეთის მეფე კარლ II-ს მიათხოვა თავისი უფროსი ძმიშვილი — მარია ლუიზა ორლეანელი. ამასთან ბრაბანტული მემკვიდრეობის კანონის თანახმად ლუი XIV ესპანეთის სამეფო ტახტზე აცხადებდა პრეტენზიას, რომლის მიხედვითაც მემკვიდრეობა მხოლოდ პირველი ქორწინებიდან შეძენილ შვილებს რჩებოდათ, მეორე ქორწინებიდან შეძენილები კი მემკვიდრეობის გარეშე რჩებოდნენ. ვინაიდან ფილიპე IV-ის პირველი ცოლისგან მხოლოდ ლუის მეუღლე, დედოფალი მარია ტერეზა ჰყავდა, კარლ II კი მეორე ქორწინებიდან ჰყავდა შეძენილი და ამასთან ესპანეთში საფრანგეთისგან განსხვავებით სალიური კანონი (რომლის მიხედვითაც ქალს ტახტზე ასვლა არ შეუძლია) არ მოქმედებდა, იგი ესპანეთის კანონიერ მონარქად და მემკვიდრედ სწორედ მარია ტერეზას ასახელებდა. დედოფალმა იცოდა, რომ ლუის ესპანეთის შემოერთება სურდა, რის გამოც მემკვიდრეობაზე უარს აცხადებდა. მიუხედავად ამისა, ესპანეთის შემადგენლობაში შემავალი ბრაბანტი თითქოს გადაეცა მარია ტერეზას, რაც ესპანელებმა არ სცნეს, რასაც მოჰყვა ომის განახლება. მრავალწლიანი დავის შემდეგ, 1700 წლის 1 ნოემბერს კარლ II გარდაიცვალა, რის შემდეგაც მის ბიძაშვილ ლეოპოლდ I ავსტრიელსა და ლუი XIV-ს შორის ტახტისთვის ბრძოლა ატყდა, რაც ცნობილია, როგორც ომი ესპანური მემკვიდრეობისთვის. === ურთიერთობა ჰოლანდიასა და ჰაბსბურგებთან === მინი|273x273პქ|ლუი XIV-ის არმია 1672 წლის 18 ივნისს გამართული სხენკენსჰანის ბრძოლის წინ ჰოლანდიის რესპუბლიკაში არსებულმა შიდა არეულობამ ლუის ომის წყურვილი გაუღვივა. თუმცაღა, მანამ სანამ ომს დაიწყებდა, იცოდა, რომ ჯერ ჰოლანდიის მოკავშირეები უნდა გადმოებირებინა, რომელთაგან უმნიშვნელოვანესი სწორედ ინგლისი იყო. 1670 წელს ლუი XIV-მ თავისი რძალი, ორლეანის ჰერცოგინია ჰენრიეტა ინგლისელი, რომელიც ინგლისის მეფე ჩარლზ II-ის საყვარელი და იყო ლონდონში გაუშვა მოსალაპარაკებლად. ჰენრიეტამ მოახერხა და ძმასთან დუვრის ხელშეკრულება გააფორმა, რომლის მიხედვითაც ინგლისი კავშირს წყვეტდა ჰოლანდიასთან და საფრანგეთის მოკავშირე ხდებოდა. გამოცდილი ჰოლანდიელი პოლიტიკოსი იოჰან დე უიტი ფიქრობდა, რომ ორანჟ-ნასაუს პრინც უილიამ III-ის ამბიციები ქვეყანას დაღუპავდა. თავდაპირველად ჰოლანდიელები უფრო იყვნენ დაინტერესებულნი საფრანგეთისა და ესპანეთის ხარჯზე გაფართოებით, თუმცა ახლა უკვე ვითარება შეიცვალა. საბოლოოდ სწორედ საფრანგეთმა მოისურვა როგორც დამოუკიდებელი, ისე ესპანეთის მფლობელობაში შემავალი ნიდერლანდების დაპყრობა. ამის გამო 1668 წელს ინგლისმა, ჰოლანდიამ და შვედეთმა ჩამოაყალიბეს ანტი-ფრანგული კოალიცია, თუმცა 1670 წელს ინგლისი, 1672 წელს კი შვედეთი საფრანგეთის მოკავშირეები გახდნენ და ჰოლანდია მარტო დარჩა. ინგლისელთა ღალატმა ჰოლანდიელები განარისხა, რამაც გამოიწვია ინგლის-ჰოლანდიის მეორე ომის დაწყება. ამის პარალელურად ესპანელებმა ფარულად კავშირი შეკრეს საღვთო რომის იმპერატორ ლეოპოლდ I-თან, რომელსაც ცოლად ასევე ესპანეთის ინფანტა ჰყავდა და კარლის გარდაცვალების შემდეგ ტახტს სწორედ მას დაჰპირდნენ. მარცხნივ|მინი|304x304პქ|1672 წელს ამსტერდამისკენ მიმავალი ლუი XIV და მისი ლაშქარი 1670 წელს ინგლისის საფრანგეთის მხარეს გადასვლით, ე.წ. \"სამმაგი ალიანსი\" დაიშალა, რის შემდეგ შვედეთიც მალევე გახდა ფრანგების მოკავშირე. ყოველივე ამის შემდეგ მარტო დარჩენილ ჰოლანდიას 1672 წელს საფრანგეთმა ომი გამოუცხადა, რითაც დაიწყო საფრანგეთ-ჰოლანდიის ომი. უზარმაზარი ფრანგული ლაშქარი ძალიან სწრაფად შეიჭრა ჰოლანდიაში და ვრცელი ტერიტორიები დაიკავა. ამავდროულად ფრანგების მოკავშირე ინგლისელები ჰოლანდიას ზღვის მხრიდან უტევდნენ, თუმცა მოულოდნელად ჰოლანდიას მოკავშირეებად მოევლინენ ესპანეთი და ბრანდენბურგი. საბოლოოდ ჰოლანდიაში მთელი ძალაუფლება უილიამ III ორანჟელმა ჩაიგდო ხელში. საფრანგეთის არმიას ხელმძღვანელობდნენ გამოცდილი სარდლები (ანრი ტიურენი, პრინცი კონდე და სხვ.), მათ დაიპყრეს ძლიერი ჰოლანდიური ციხესიმაგრეები და შეიჭრნენ ქვეყნის სიღრმეში. საფრანგეთის ჯარების შეჩერება შესაძლებელი გახდა რაბების გახსნით. ჰოლანდიის შეიარაღებულ ძალებს სათავეში ედგა უილიამ III ორანელი. ანტიფრანგული კოალიციის შექმნამ (1673-1674 წწ.), ინგლისის გამოსვლამ (1674 წ.) ომიდან, საფრანგეთის ჯარების წარუმატებლობამ მდინარე რაინზე და ბრანდენბურგის ჯარების გამარჯვებამ პომერანიაში შვედებზე, აგრეთვე სახალხო აჯანყების ტალღამ საფრანგეთში აიძულეს ლუი XIV დათანხმებულიყო ზავზე. მიუხედავად ყველაფრისა, ლუი XIV-მ ჰოლანდიისა და მისი მოკავშირეების წინააღმდეგ ომი სულ რამდენიმე კვირაში განაახლა. 1674 წელს, საფრანგეთის ჯარებმა ლუის დაიკავეს ფრანშ-კომტე და ტყვედ ჩაიგდეს არაერთი ესპანელი. მალევე ჰოლანდიელების, ავსტრიელებისა და ესპანელებისაგან შემდგარი კოალიცია პარიზისკენ დაიძრა, თუმცა ფრანგებმა სენოფის ბრძოლაში მათი არმია მიწასთან გაასწორეს. 1674-1675 წლებში ლუი შეიჭრა ჰაბსბურგთა მონარქიაში შემავალ ელზასში. ამასთან უამრავი ბრძოლისა და ალყის შემდეგ, მოახერხა და ესპანელებს წაართვა ქალაქი გენტი. ლუი XIV ერთდროულად რამდენიმე ევროპელ მონარქს ებრძოდა, რის გამოც ომები ძალიან დიდი სისწრაფით იწყებოდა და მთავრდებოდა, ხშირი იყო მოკავშირეთ ცვლაც. ექვსწლიან დაუსრულებელ და გამუდმებულ ომებში ევროპის მონარქებმა თავიანთი რესურსები ამოწურეს და საბოლოოდ 1678 წელს იძულებულნი გახდნენ მოლაპარაკების მაგიდასთან მისულიყვნენ. ნიმვეგენის საზავო ხელშეკრულებისდა მიხედვით, ლუი XIV ჰოლანდიის რესპუბლიკას ყველა დაკავებულ ტერიტორიას უბრუნებდა, თუმცაღა ამის სანაცვლოდ საფრანგეთის შემადგენლობაში გადადიოდა ფრანშ-კომტე, არტუა, ენო და ფლანდრიის გარკვეული ნაწილი. მინი|334x334პქ|ლუი XIV 1673 წელს ჰოლანდიასთან ომის დასრულებიდან მალევე, 1679 წელს ლუი XIV საფრანგეთის სახელით იძულებული გახდა ჩართულიყო სკანდინავიურ ომში, როგორც შვედეთის მოკავშირე. თუმცა მას ეს ომი დიდად არ ანაღვლებდა, რის გამოც ჩაბმიდან მალევე ჯერ ბრანდენბურგსა და პრუსიას, შემდეგ კი დანიასა და ნორვეგიას დაუზავდა. ნიმვეგენის ერთობ წარმატებულმა ხელშეკრულებამ საფრანგეთის გავლენა ევროპაში ძალიან გააძლიერა, თუმცა ლუი კმაყოფილი მაინც არ იყო. მან 1679 წელს სრულიად უმიზეზოდ თანამდებობიდან მოხსნა თავისი საგარეო საქმეთა მინისტრი. ლუი ყველაფერს აკეთებდა, რომ თავისი ჯარების სიძლიერე შეენარჩუნებინა. მართალია ჰაბსბურგებთან, ესპანეთთან, იტალიასთან და ჰოლანდიასთან მას ტერიტორიებზე პრეტენზიები გააჩნდა, თუმცა ამ პერიოდისათვის იგი თავს არიდებდა სამხედრო კონფლიქტებში ჩაბმას და დიპლომატიით ცდილობდა საქმის მოგვარებას. მიუხედავად ამისა, მას თავისი სამეფოს საზღვრების გაფართოების დაუოკებელი სურვილი არ ასვენებდა, რის გამოც მან რეუნიონზე განაცხადა პრეტენზია. ქალაქები და ტერიტორიები, როგორებიცაა მაგალითად ლუქსემბურგი და კასალე, იყო პრიორიტეტული სტრატეგიული პოზიციები მთელს ევროპაში, გარდა ამისა ამით მოპოვებდა მდინარე რაინზე გასასვლელს, რაც საღვთო რომის იმპერიის კარიბჭე იყო. ლუი ასევე ცდილობდა სტრასბურგის დაპყრობასაც, რომელიც რაინის სამხრეთში, მის მარცხენა სანაპიროზე მდებარე იმპერიისაგან დამოუკიდებელი ქალაქი იყო. 1681 წელს ლუი XIV-მ დიდი ბრძოლის შემდეგ მოახერხა და სტრასბურგი დაიპყრო. მართალია სტრასბურგი ელზასის ნაწილი იყო, თუმცა მიუხედავად ამისა, ვესტფალიის ზავის დროს ჰაბსბურგებმა ის ფრანგებს არ დაუთმეს. სტრასბურგისა და ლუქსემბურგის ანექსირების შემდეგ ჰაბსბურგთა დინასტიის მმართველობის ქვეშ მყოფმა ესპანეთმა საფრანგეთს ომი გამოუცხადა. ესპანელებს ზურგს საღვთო რომის იმპერატორი და ჰოლანდიელები უმაგრებდნენ, თუმცა დიდ თურქულ ომში დამარცხების შემდეგ იმპერატორმა ისინი მიატოვა. ამის შემდეგ ესპანელები ზედიზედ მარცხდებოდნენ ლუისთან. 1684 წელს ესპანელები იძულებულნი გახდნენ კომპრომისზე წასულიყვნენ და საფრანგეთისათვის დაპყრობილი მიწები დაეთმოთ. ლუის საგარეო პოლიტიკის წყალობით საფრანგეთი მნიშვნელოვნად გაიზარდა ფართობში და მსოფლიოს ერთ-ერთ უძლიერეს სახელმწიფოდ იქცა. ლუის პრეტენზია ჰქონდა ინდოეთის ოკეანეში მდებარე კუნძულ რეუნიონზე, რომელიც სავაჭრო გზების საკვანძო ადგილი იყო. სწორედ ამიტომ ლუიმ ომი გამოუცხადა ასევე რეუნიონის დაპყრობით შეპყრობილ გენუელებსა და თურქებს. პირველად ლუიმ მიწასთან გაასწორა ოსმალეთის იმპერიაში შემავალი საზღვაო ქალაქები — ალჟირი და ტრიპოლი, რის შემდეგაც სულთანი დათმობებზე წამოვიდა. ამის შემდეგ კი ლუიმ გენუელების დასჯა გადაწყვიტა. 1684 წელს საფრანგეთის მეფემ გენუის რესპუბლიკაში უზარმაზარი სადამრსჯელო არმია გააგზავნა, მიზეზად კი ჰოლანდიასთან ომის დროს გენუელების მიერ ესპანელების მხარდაჭერა დაასახელა. გენუის დოჟმა ვერსალის სამეფო კარზე თავისი ოფიციალური დელეგაცია გააგზავნა ბოდიშის მოსახდელად. ამის შემდეგ მსოფლიო ასპარეზზე საფრანგეთს ჩამოუყალიბდა სასტიკისა და ქედმაღლის რეპუტაცია. საფრანგეთი ყველა მიმართულებით განაგრძობდა გაფართოებას, რის გამოც შეუძლებელი გახდა მის მუდმივ მოკავშირედ დარჩენა. === არა-ევროპული ურთიერთობები და კოლონიები === მინი|315x315პქ|სპარსეთის [[ჰუსეინი (ირანი)|შაჰ ჰუსეინის ოფიციალური დელეგაცია ვერსალში, ლუი XIV-ის სამეფო კარზე]] აფრიკაში, აზიასა და ამერიკაში საფრანგეთის კოლონიები მკვეთრად გაიზარდა ლუი XIV-ის მეფობის პერიოდში. ფრანგმა მკვლევრებმა ჩრდილოეთ ამერიკაში მნიშვნელოვანი აღმოჩენები გააკეთეს. 1673 წელს ლუის მიერ გაგზავნილმა ლუი ჟოლიტმა და ჟაკ მარკიტმა აღმოაჩინეს მდინარე მისისიპი და მისი მიდამოების მთლიანი კოლონიზაცია მოახდინეს. 1682 წელს ამერიკაში ლუის მიერ გაგზავნილმა ფრანგმა მკვლევრებმა აღმოაჩინეს, რომ მისისიპი მექსიკის ყურეში ჩაედინებოდა და მისი ირგვლივ უზარმაზარი ტერიტორიების კოლონიზირება მოახდინეს, ამ ტერიტორიას კი მის პატივსაცემად ლუიზიანა უწოდეს. გარდა კოლონიზაციისა, საფრანგეთმა უდიდესი სავაჭრო კავშირები დაამყარა აზიურ სახელმწიფოებთან, როგორიცაა ინდური ქალაქ-სახელმწიფოები — ჩანდაგარი და პუნდუჩერი. ლუიმ ინდოელებთან არაერთი მნიშვნელოვანი სავაჭრო ხელშეკრულება გააფორმა რის შედეგადაც შედგა ფრანკო-ინდური ალიანსი, რომლის დროსაც ინდოეთში დაიწყო ფრანგების დასახლება და იქ ფრანგული ენისა და კულტურის გავრცელება. მარცხნივ|მინი|257x257პქ|[[სიამი|სიამის მეფე ნარაის ოფიციალური ელჩობა 1686 წელს ლუი XIV-ის სამეფო კარზე]] ამავდროულად ლუიმ დიპლომატიური ურთიერთობების წარმოება დაიწყო შორეულ სახელმწიფოებთან. 1669 წლიდან მან ოსმალეთის იმპერიაში სულთნის კარზე ფრანგული ელჩობა გააგზავნა, რითაც განაახლა და ააღორძინა ფრანსუა I-ის დროს დაწყებული ფრანკო-ოსმალური ალიანსი. 1682 წელს ლუიმ ვერსალში მიიღო მაროკოს სულთან ისმაილ იბნ შარიფის ოფიციალური ელჩობა, რის შემდეგაც მაროკოში საფრანგეთის, ხოლო საფრანგეთში მაროკოს საელჩოები გაიხსნა. 1699 წელს ლუიმ მაროკოს სულთნის ელჩობა კვლავ მიიღო, რითაც საფრანგეთი და მაროკო მოკავშირეებად გამოცხადდნენ. 1713 წელს ლუიმ ასევე მიიღო ქართლის მეფე ვახტანგ VI-ის ელჩი სულხან-საბა ორბელიანი, თუმცა ირანის წინააღმდეგ გალაშქრებაზე უარი განუცხადა. სწორედ ამ დროს, 1715 წელს ლუისთან ჩავიდა ირანის შაჰ ჰუსეინის ელჩობა მეჰმედ რიზა ბეგის მეთაურობით, რის შემდეგაც საფრანგეთი და სპარსეთი მოკავშირეები გახდნენ. 1684 წლიდან ლუი XIV-მ დიპლომატიური და სავაჭრო ურთიერთობა დაამყარა შორეულ აზიაში მდებარე სიამის სამეფოსთან (დღევანდელი ტაილანდი). ამავე წელს ლუის ოფიციალური ლეგატი გახდა შამონტის შევალიერი ალექსანდრე. სიამის მეფის კარზე. 1686 წელს ვერსალში უკვე თავად ლუიმ უმასპინძლა სიამის მეფის ელჩობას. 1687 წლიდან სიამთან ახლოს დაარსდა პირველი ფრანგული კოლონიები, რამაც სიამის სამეფო კარზე საფრანგეთის გავლენის ზრდა გამოიწვია. თუმცაღა ფრანგების აღმავლობა 1688 წელს დასრულდა, როცა სიამის მეფე ნარაიმ მიმდებარე ტერიტორიებიდან ფრანგები გააძევა. საფრანგეთი ასევე აქტიურად ცდილობდა ჩართულიყო იეზუიტთა ორდენის მისიონერულ მოგზაურობაში, რომელიც ჩინეთის მიმართულებით უნდა განხორციელებულიყო. ვინაიდან ჩინეთის საიმპერატორო კარზე ევროპელებიდან დომინანტური როლი პორტუგალიელებს ეკავათ, 1686 წელს ლუიმ იმპერატორ კანგხის კარზე თავისი ფრანგი მისიონერები გაგზავნა. 1684 წელს ლუიმ ვერსალში ასევე მიიღო ჩინელი იეზუიტი ბერი. გარდა ამისა იგი ხელს უწყობდა ჩინეთში ფრანგული წიგნების თარგმნასა და ფრანგული ენის გავრცელებას. == აღზევება == === ძალაუფლების ცენტრალიზაცია === 1680-იანი წლებიდან ლუის წარმატებული საგარეო პოლიტიკის დამსახურებით მსოფლიოში ფრანგების გავლენა მნიშვნელოვნად გაიზარდა. რაც შეეხება საშინაო პოლიტიკას, მან დიდი გავლენითა და ავტორიტეტით თავისი გვირგვინის ქვეშ მოაქცია სრულიად ფრანგული ეკლესია და არისტოკრატია, რითაც დაიწყო საფრანგეთში აბსოლუტიზმის აღორძინება. ლუი XIV-მ თავდაპირველად მხარი დაუჭირა ტრადიციულ გალიკანიზმს, რომელიც საფრანგეთში რომის პაპის ავტორიტარიზმს ამცირებდა, 1681 წელს კი მან კათოლიკური სამღვდელოების კრება მოაწყო. ამ ანსაბლეის დაშლიდან რვა თვის შემდეგ, ასამბლეამ მიიღო საფრანგეთის სამღვდელოების დეკლარაცია, რომლის მიხედვითაც საფრანგეთში მეფის ძალაუფლება იზრდებოდა პაპის ძალაუფლების შემცირების ხარჯზე. ეს დეკლარაცია თავად ლუის იდეა იყო და მან მღვდელმსახურებს არ მისცათ კრების დატოვების უფლება სანამ ხელი არ მოაწერეს მისი მიღების თანხმობას. ცხადია ზემოთ ხსენებული დეკლარაცია რომის პაპის ზურგს უკან იქნა მიღებული, რამაც პაპის განრისხება გამოიწვია. მართალია პაპმა გააუქმა იგი, თუმცაღა საფრანგეთში ეს კანონი მაინც მოქმედებაში დარჩა. მინი|377x377პქ|გენუის დოჟი და მისი დელეგაცია პატიებას სთხოვს ლუი XIV-ს, 1685 წლის 15 მაისი ვერსალის სამეფო კარზე ლუიმ ყველა უმაღლესი რანგის ფრანგი არისტოკრატი გადაიყვანა საცხოვრებლად, რაც მას თავისუფლაც აძლევდა მათი ცხოვრების გაკონტროლებისა და აბსოლუტიზმის გამყარების საშუალებას. უმაღლესი რანგის არისტოკრატებისა და მათი ოჯახებისთვის ვერსალში ცხოვრება და ყველაფერი რაც იქ ხდებოდა და იყიდებოდა უფასო იყო, თუმცაღა შედარებით დაბალ საფეხურზე მყოფ დიდგვაროვნებს ყველაფერში ფულის გადახდა უწევდათ და მათ მეფე არც საკუთარ მამულებში დაბრუნების ნებას რთავდათ. თუმცაღა ლუიმ ყველას მისცა შანსი და ვინც მას გმირულად ემსახურებოდა ასევე უმაღლესი რანგის არისტოკრატის პრივილეგიას ანიჭებდათ. მან საბოლოოდ განაცხადა, რომ ყველა ვინც ვერსალში ცხოვრობდა უნდა წარედგინა შესაბამისი საბუთი, რომ ნამდვილად მისი რანგის შესაბამისი წარმომავლობა ჰქონდა, წინააღმდეგ შემთხვევაში სამეფო კარიდან აძევებდნენ და დაბალი ფენის წარმომადგენელთა მსგავსად გადასახადების ხდას აკისრებდნენ. კიდევ ერთი რამ, რითაც ლუი ბოლომდე დაეპატრონა დიდგვაროვანთა ცხოვრებას იყო ის, რომ ყოველდღე უნდა მომხდარიყო აღრიცხვა, თუ ვინ რომელ ღონისძიებას დაესწრო, ხოლო თუ არ დაესწრო ამის განმარტებაც უნდა მოჰყოლოდა. აგრეთვე დიდგვაროვანთა მიერ გაგზავნილ წერილებს აუცილებლად უნდა გაევლო მეფის ცენზორის ხელში, რომელიც გულდასმით ამოწმებდა რაიმე შეფარული ხომ არ ეწერა. მიუხედავად ამისა, ლუიმ მთელი ფრანგული არისტოკრატიას ვერსალში იმდენად დიდ ფუფუნებაში, ექსტრავაგანტულ ღონისძიებებსა და საოცარ გასართობებში აცხოვრებდა, რომ მათ ამაზე დიდად პრეტენზია არც გამოუთქვამთ, ყოველივეს დაკარგვის შიშით. ამრიგად მთელი ძალაუფლება ლუის ხელში მოექცა. ლუისა და არისტოკრატების ექსტრავაგანტური ცხოვრება და გასართობები ვერსალში ყოველგვარ ზღვარს სცილდებოდა და ხშირად უბრალო გასართობი ბანკეტი ორგიაშიც კი გადაიზრდებოდა ხოლმე. ამის გამო დიდგვაროვნები და სამეფო ოჯახი ბავშვებს ვერსალიდან მოშორებით გადიებთან ზრდიდნენ. ლუის ვერსალის ექსტრავაგანტულობაზე ასევე საუბრობს ერთ-ერთი მემატიანე: ლუი XIV-მ ასევე გამოსცა კანონი, რომლის მიხედვითაც ყველა დიდგვაროვანს ეკრძალებოდა კერძო ჯარის ყოლის უფლება. აქამდე ყველა დიდგვაროვანს თავისი დიდი არმია ჰყავდა, რის გამოც ხშირად თვითნებურად ესხმოდნენ თავს მეზობელ ქვეყნებს, აფორმებდნენ ალიანსს საფრანგეთის მტრებთან ან სულაც ამ ჯარის მეშვეობით მეფის ჩამოგდებას გეგმავდნენ. ლუიმ ამით საფრანგეთის მეამბოხე დიდგვაროვნებს ძალა წაართვათ. ამით ლუიმ საბოლოოდ აქცია საფრანგეთი ერთიან, ცენტრალიზებულ და აბსოლუტიზმის მწვერვალში მყოფ სამეფოდ. მართალია ზოგმა დიდებულმა თავის რეგიონში მაინც შეინარჩუნა ხალხზე გავლენა, თუმცა წინა ეპოქისაგან განსხვავებით ახლა მას უკვე მეფისათვის მნიშვნელოვანი წინააღმდეგობის გაწევა აღარ შეეძლო. სწორედ ამგვარი აბსოლუტური და მკაცრი რეჟიმი მოქმედებდა საფრანგეთში, რამაც საბოლოოდ რევოლუციამდე მიიყვანა ქვეყანა. === საფრანგეთი როგორც ომის ლიდერი === მინი|304x304პქ|ლუი XIV ფრანგი 1648 წლიდან მოყოლებული საფრანგეთი ევროპის უძლიერესი სახელმწიფო იყო და ძირითადად ომები იმის მიხედვით იწყებოდა, თუ ვის მიმართ იყო საფრანგეთი აგრესიულად განწყობილი. ამ პერიოდში საფრანგეთის მტრების მოკავშირეობამ რუსეთში გაკოტრება და იქ შიმშილობის დაწყება გამოიწვია. ამ პერიოდში საფრანგეთი უმდიდრესი და უძილერესი ქვეყანა იყო, საუკეთესოდ აღჭურვილი და პროფესიონალურად გაწვრთნილი დიდი არმიით. თავად საფრანგეთის აღზევება კი ოცდაათწლიან ომში გამარჯვების შემდეგ დაიწყო, მანამდე კი ისიც შინაომებში ჩაფლული ღარიბი ქვეყანა იყო. ლუი XIV-ის მეფობის პერიოდში, რომელიც საკმაოდ ვრცელი დროა და 72 წელიწადს მოიცავს, საფრანგეთმა სამ დიდ ომში გაიმარჯვა: საფრანგეთ-ჰოლანდიის ომში, აუსბურგის ლიგის ომში და ესპანური მემკვიდრეობის ომში. ასევე გაიმარჯვა ორ არც ისე დიდ საგარეო კონფლიქტებში როგორიცაა დევოლუციური ომი და ომი რეუნიონისთვის. ომის წამოწყება და შემდგომში მისი წარმოება ძალიან დიდ ხარჯებთან იყო დაკავშირებული, თუმცა ლუი XIV ყველაფერს სწირავდა არმიის შენახვისა და ხარისხიანად აღჭურვისთვის, რის გამოც მოსახლეობა რამდენჯერმე დადგა შიმშილის ზღვარზე. იგი მიიჩნევდა, რომ სწორედ ომია ის საოცარი რამ, რითაც დიდება მოიპოვება. მშვიდობიან პერიოდშიც კი, იგი მთელ დროსა და ენერგიას მომავალი ომისათვის მომზადებაზე ხარჯავდა. იგი თავის დიპლომატებს ასწავლიდა, რომ მთავარი მიზანი იყო საფრანგეთისათვის სამხედრო ტაქტიკური და სტრატეგიული უპირატესობების შექმნა. 1695 წლისათვის საფრანგეთმა შეიძლება ითქვას თავისი დომინანტობა შეინარჩუნა, თუმცა დაკარგა კონტროლი საერთაშორისო ზღვებზე, ინგლისსა და ჰოლანდიაზე. უფრო მეტიც, უამრავი კათოლიკური და პროტესტანტული სახელმწიფო ანტი-ფრანგული მიზნით გაერთიანდა და ომისათვის მზადება დაიწყეს. საფრანგეთის სამეფოს მთავარმა ალტილერისტმა მეფე გააფრთხილა, რომ მტრები თანდათან ალიანსს აძლიერებდნენ და შესაძლოა ზღვებზე გაბატონებულიყვნენ. მან მალევე საფრანგეთის საზღვაო არმიის მზადება დაიწყო და საფრანგეთის სამეფო გემებს ზღვაზე გადაადგილებისაგან თავის შეკავებისკენ მოუწოდა, რადგან შესაძლოა ომში მოყოლილიყვნენ. ამასთან დაკავშირებით მან განაცხადა: == ნანტის ედიქტის გაუქმება == მარცხნივ|მინი|ლუი XIV 1685 წელს, იმ წელს როდესაც მან [[ნანტის ედიქტი გააუქმა]] ტრადიციულად ვარაუდობენ, რომ პირველად ნანტის ედიქტის არსებობა ლუი XIV-ის მეორე ცოლმა — მადამ დე მონტენონმა გააპროტესტა და მეფეს საფრანგეთის კათოლიკურ სახელმწიფოდ გარდაქმნა მოსთხოვა. ნანტის ედიქტი 1598 წელს დადო საფრანგეთის მეფე ანრი IV-მ (ლუი XIV-ის ბაბუა), რითაც დასრულდა საფრანგეთის რელიგიური ომები, რომელიც 1562 წლიდან მოყოლებული შუაზე ხლეჩდა ქვეყანას. ამ დროს კათოლიკეები და ჰუგენოტები უმოწყალოდ ატერორებდნენ და ხოცავდნენ ერთმანეთს, ამ ედიქტით კი ჰუგენოტებს გარკვეული უფლებები მიენიჭათ, რითაც კონფლიქტი გადაიჭრა. თავიდან ამ ედიქტის წინააღმდეგ პირველი ნაბიჯი კარდინალმა რიშელიემ გადადგა, რომელმაც ჰუგენოტების საყრდენი — ლა-როშელი აიღო. თუმცა თავად ლუის მოსაზრებით, თუ ქვეყანაში მხოლოდ კათოლიკეები იქნებოდნენ, ეს საფრანგეთს უფრო ცენტრალიზებულ სახელმწიფოდ აქცევდა და ქვეყნის შიგნით უფრო მეტად დაისადგურებდა პოლიტიკურ-საზოგადოებრივი სტაბილურობა. ლუი ფიქრობდა, რომ მთელი ქვეყანა იმავე აღმსარებლობის უნდა ყოფილიყო, რომლისაც მისი მონარქი, ამ შემთხვევაში საფრანგეთი აბსოლუტურად კათოლიკური ქვეყანა უნდა გამხდარიყო. თავდაპირველად ლუიმ პეტიცია გამოაქვეყნა, რომლის მიხედვითაც ყველა ჰუგენოტ სასულიერო პირს ერთმეოდა ქადაგების უფლება. აგრეთვე დაიხურა ჰუგენოტთა ეკლესია-მონასტრები და აიკრძალა პროტესტანტული ქადაგება. მისი ბრძანებით ქვეყანაში არ უნდა ყოფილიყო არცერთი ბიბლია, რომელიც ლათინურის გარდა სხვა ენაზე იქნებოდა დაწერილი, რის გამოც სხვა ენაზე შექმნილი ბიბლიები შეაგროვეს და ვერსალის ეზოში დაწვეს. თავიდან მსგავს დისკრიმინაციას ჰუგენოტების მხრიდან დიდი პროტესტი არ მოჰყოლია, რადგან დარტყმის პირველმა ტალღებმა მხოლოდ დიდგვაროვან ჰუგენოტებზე გადაიარა, თუმცა ისინი მყარად იდგნენ თავიანთ მრსწამსზე და რაიმე დიდი გართულება არ მომხდარა. 1681 წლიდან ლუიმ კვეთრად გააძლიერა ჰუგენოტების დევნა. თავიდან იგი აბსოლუტურად ყველა ჰუგენოტისაგან მოითხოვდა ან კათოლიკობის მიღებას, ან საფრანგეთის დატოვებას. ბევრმა დიდგვაროვანმა სტატუსის შესანარჩუნებლად კათოლიკობა მიიღო, მაგრამ შემდგომ დაბალი ფენებიდან ძალიან დიდი რაოდენობით ხალხის მასამ დაიწყო ქვეყნიდან გადინება, რის შესაჩერებლადაც მეფემ გამოაცხადა, რომ ახლა უკვე ქვეყნიდან წასვლის უფლებაც აღარ ჰქონდათ. ჰუგენოტებს სულ ორი არჩევანი ჰქონდათ, ან კათოლიკობა უნდა მიეღოთ, ან ინკვიზიცია მათ კოცონზე დასწვავდათ, როგორც ერეტიკოსებს. ამასთან მეფის ბრძანებით შეიქმნა დრაგონადების ფენა, რომლებიც იყვნენ შეიარაღებული მამაკაცები, ვისაც ევალებოდათ ჰუგენოტების სახლებში ჩამოვლა, მათ ტერორი და კათოლიციზმის უარყოფის შემთხვევაში ადგილზევე ჩახოცვა. საბოლოოდ დრაგონადების მიერ ადგილზევე იქნა მოკლული ან კათოლიკობაზე მოქცეული 300 000-დან 400 000-მდე ჰუგენოტი. მინი|253x253პქ|ჰუგენოტთა მიერ შექმნილი ილუსტრაცია, რომელზეც ასახულია დრაგონადი, რომელიც იარაღს უმიზნებს ლუი XIV-ს რათა ხელი მოაწეროს ფონტენბლოს ედიქტს 1685 წლის 15 მაისს ლუი XIV-მ გამოსცა ფონტენბლოს ედიქტი, რომლის მიხედვითაც ჰუგენოტებს ყველანაირი უფლება ერთმეოდათ. ფონტენბლოს ედიქტის საფუძველზე, 1598 წელს მიღებული ნანტის ედიქტი გაუქმდა, რის გამოც ჰუგენოტებს ჩამოერთვათ ყველა ის უფლება და პრივილეგია, რომელიც მათ ანრი IV-მ მიანიჭათ. ლუის ბრძანებით, ამ პერიოდიდან საფრანგეთის მიწაზე უკვე აღარავითარ შემთხვევაში არ დაიშვებოდა არცერთი პროტესტანტი, პასტორი და მათი ეკლესიებიც კი. ამ პერიოდიდან დაიწყო პროტესტანტული ეკლესია-მონასტრების მასიური რბევა და ნგრევა. პასტორებს, ვინაიდან მაინც სასულიერო წოდებას მიეკუთვნებოდნენ ლუიმ სამი არჩევანი მისცათ: ან კათოლიკეები გახდებოდნენ, ან საფრანგეთს დატოვებდნენ, ან სულად საერო ცხოვრებას მოჰყოფდნენ ხელს. ის პროტესტანტები კი რომლების შეეწინააღმდეგებოდნენ მეფის ბრძანებას ადგილზევე უნდა მოეკლათ. იმ დროის მემატიანეები ერთხმად ეკითხებოდნენ ლუის იმ მიზეზის შესახებ, რის გამოც მან ფონტენბლოს ედიქტი გამოსცა. საბოლოო ჯამში, როგორც აღმოჩნდა ლუის რომის პაპ ინოკენტი IX-თან სურდა ურთიერთობების დათბობა, რისთვისაც საუკეთესო გზა ხომ პროტესტანტთა გაჟლეტვა იყო. ასევე ბევრი მიიჩნევს, რომ მან ეს თავისი უდიდესი კონკურენტის, საღვთო რომის იმპერატორ ლეოპოლდ I-ის ჯიბრით გააკეთა, რომელმაც უამრავი ევროპული და ქრისტიანული მიწიდან განდევნა მუსლიმი თურქები და ამით კათოლიკობის დამცველის წოდება მიიღო, ლუიმ კი, ვინაიდან თურქები და მუსლიმები საფრანგეთიდან შორს იყვნენ, გადაწყვიტა რწმენის დამცველის წოდება პროტესტანტთა დევნით მიეღო. ასევე გასათვალიწინებელია ისიც, რომ ლუიმ თავის კორონაციაზე ფიცი დადო, რომლის მიხედვითაც იგი ღმერთს საფრანგეთის მიწიდან ერესის აღმოფხვრას ჰპირდებოდა. ბევრმა ისტორიკოსმა დაგმო ფონტენბლოს ედიქტი, როგორც საფრანგეთისათვის მწვავე შედეგების მომტანი გადაწყვეტილება. უცხოელი მოკავშირეების დახმარებით 200 000-მა ჰუგენოტმა დატოვა მშობლიური საფრანგეთი, რაც ჰუგენოტთა მთლიანი რიცხვის ¼-ის, ხოლო საფრანგეთის მოსახლეობის 1 %-ის ემიგრაციას უდრიდა. ამდენი მაღალკვალიფიციური პიროვნების ქვეყნიდან გადინებამ გამოიწვია საფრანგეთის ეკონომიკის დაცემა, მაშინ, როცა მათ ხარჯზე პროტესტანტულმა ქვეყნებმა იხეირეს. მეორეს მხრივ, არსებობენ ისტორიკოსები, რომლებიც ამ ედიქტს ემხრობიან და აცხადებენ, რომ სწორედ ამის საშუალებით მოახერხა საფრანგეთმა კათოლიკურ რწმენაზე დარჩენა. კონკრეტულად რამ აიძულა საფრანგეთის მეფე ფონტენბლოს ედიქტი მიეღო უცნობია, თუმცა მან ვერც რწმენის დამცველის წოდება მიიღო და ვერც რომის პაპთან დაალაგა ურთიერთობა. რომის პაპი ინოკენტი IX აცხადებდა, რომ ლუი საფრანგეთში წინა წლების მანძილზე კათოლიკურ სასულიერო წოდებას ავიწროვებდა და ასევე მისი ასეთი ძალადობრივი პოლიტიკა, რომელსაც ჰუგენოტთა მიმართ ახორციელებდა სასტიკად დაგმო. მართალია ბევრი ფრანგი ჰუგენოტი ამის გამო სამშობლოდან გაიქცა, მაგრამ თავად ფრანგი კათოლიკეების უმეტესობა მის ამ ნაბიჯს მიესალმებოდა. საბოლოოდ მის დროს აღმოიფხვრა პროტესტანტიზმი, მაგრამ ლუი XVI-ის დროს ჰუგენოტებმა საფრანგეთში კვლავ გაიდგეს ფესვები, 1789 წელს საფრანგეთის რევოლუციის დროს კი ფრანგ ჰუგენოტებსაც ისეთივე უფლებები მიენიჭათ, როგორიც კათოლიკეებს ჰქონდათ, ასე რომ ფაქტობრივად ისე გამოვიდა, რომ ლუი XIV-მ სულ ტყუილად არბია და ხოცა ამდენი ფრანგი ჰუგენოტი. == აუგსბურგის ლიგა == === ომი და მისი მიზეზები === მინი|290x290პქ|ლუი XIV 1690 წელს აუგსბურგის ლიგის ომი, რომელიც მიმდინარეობდა 1688-1697 წლებში, გამოიწვია რაინის მიმდებარე ქვეყნებში მიმდინარე რამდენიმე მოვლენამ. პირველი ეს იყო ის, რომ პფალცის კურფიუსრტი კარლ II ლუდვიგი გარდაიცვალა, რომლის ერთადერთი მემკვიდრეც მისი ქალიშვილი ელიზაბეთ შარლოტა კურპფალცელი იყო, რომელიც ლუი XIV-ის ძმის, ორლეანის ჰერცოგ ფილიპ I-ის ცოლი იყო. თუმცაღა სანამ ლიზელოტა (ელიზაბეთ შარლოტას შემოკლებული ფორმა) ტახტს მიიღებდა მანამდე ტახტზე მისმა ბავარიელმა ბიძაშვილებმაც გამოთქვეს პრეტენზია. ლუიმ განაცხადა, რომ თავისი რძლის ინტერესებს უპირობოდ დაიცავდა. ამას დაერთო ისიც, რომ 1688 წელს გარდაიცვალა კელნის არქიეპისკოპოსი მაქსიმილიან ჰაინრიხ ბავარიელი, რომელიც საფრანგეთის მნიშვნელოვანი მოკავშირე იყო. 1680-იანი წლებიდან მოყოლებული ევროპის მონარქთათვის უკვე მეტად შემაშფოთებელი ხდებოდა საფრანგეთის უსაზღვრო გაფართოება. ამან ცხადია გამოიწვია ის, რომ უამრავი აქამდე გადამტერებული ქვეყანა ახლა საფრანგეთისადმი ზიზღმა გააერთიანა. სწორედ ფრანგების შესაჩერებლად, 1686 წელს ჰოლანდიის შტატჰალტერმა უილიამ III ორანჟელმა ჩამოაყალიბა საიდუმლო თავდაცვითი კავშირი, რომელშიც გაერთიანდნენ ჰოლანდია, საღვთო რომის იმპერია, ესპანეთი, შვედეთი, ბავარია, პფალცი და საქსონია. მიზნად ისახავდა შეეჩერებინა საფრანგეთის მეფე ლუი XIV-ის ტერიტორიული დაპყრობანი დასავლეთ ევროპაში. ლუის განსაკუთრებულად საღვთო რომის იმპერატორ ლეოპოლდ I-ის ჩართვა აღელვებდა, რომელიც სახელგანთქმული იყო იმით, რომ თითქმის მთლიანი ბალკანეთიდან განდევნა თურქები და ახლა, როცა რაინიდან ფრანგების განდევნა მოისურვა რა მოხდებოდა. კიდევ ერთი რამ, რაც ლუის ძალიან დიდ საფრთხეს უქადდა, ეს იყო 1688 წელს ინგლისში მომხდარი სახელოვანი რევოლუცია, როდესაც უილიამ III ორანჟელმა და მისმა მეუღლემ, დედოფალმა მერი ინგლისელმა დაამხეს ინგლისის მეფე ჯეიმზ II-ის მმართველობა. აქედან მოყოლებული ინგლისი, ირლანდია და შოტლანდია, რომლებიც მანამდე საფრანგეთის მოკავშირეები იყვნენ, უკვე აუგსბურგის ლიგაში გაწევრიანდნენ. იქიდან გამომდინარე, რომ ჯეიმზ II და მისი ცოლი, დედოფალი მარია მოდენელი ლუის მოკავშირე კათოლიკე მონარქები იყვნენ, ლუიმ ისინი თავის სასახლეში შეიფარათ. ლუი მიიჩნევდა, რომ ეს კათოლიკე მონარქების ეპოქა იყო და ინგლისის ტახტზე პროტესტანტები არ უნდა მსხდარიყვნენ, თუმცა თავად ინგლისელები და შოტლანდიელები, რომლებიც ანგლიკანები იყვნენ პირიქით უილიამს უჭერდნენ მხარს. ვინაიდან თავად უილიამი ინგლისის სამეფო დინასტიის წარმომადგენელი არ იყო, მას ტახტზეც არ ჰქონდა უფლება, რის გამოც ინგლისის პარლამენტმა ტახტზე ვაკანსია გამოაცხადა, რომელშიც უილიამის მეუღლემ, დედოფალმა მერი II სტიუარტმა გაიმარჯვა. მერისა და უილიამის ანტი-ფრანგული განწყობილება მართლაც, რომ საშიში იყო ლუისთვის, რადგან მათ უდიდესი კოალიცია ჩამოაყალიბეს, რომელშიც თითქმის მთელი ევროპის მონარქები იყვნენ გაერთიანებულნი. მარცხნივ|მინი|ლუი XIV 1692 წელს ნემურის ალყის დროს მართალია ოფიციალურად საფრანგეთი არ ჩაბმულა ავსტრიელების მიერ წარმოებულ ომში, რომელიც ბალკანეთიდან თურქების გაძევებას ისახავდა მიზნად, თუმცა მასში მონაწილეობა არაერთმა ფრანგმა დიდგვაროვანმა მიიღო, როგორებიც არიან მაგალითად კონდეს პრინცი, ჰერცოგი დე გიზი, მარშალი დე ლუქსემბურგი და ნიკოლა ანრი დე მორმორანსი. ამიტომაც ფრანგებსაც საკმაოდ დიდი გამოცდილება ჰქონდათ მსგავს საბრძოლო საკითხებში. საფრანგეთსა და აუგსბურგის ლიგას შორის ომი დაიწყო 1688 წლის სექტემბერში პფალცში ლუი XIV-ის ჯარების შეჭრით. საფრანგეთის არმიამ მოიპოვა მთელი რიგი დიდი გამარჯვებები ფლერიუსთან (1690 წ.), სტენკერკენთან (1692), ნერვინდენთან (1693 წ.). მიუხედავად იმისა, რომ უილიამ III-მ სცადა 1691 წელს ლუის დამარცხება, თავად იგი დამარცხდა ბოინის ბრძოლაში. ფრანგებმა ასევე დაამარცხეს გერმანელები ფლანდრიაში, იტალიელები სავოიაში, ესპანელები კი ზღვების გადაღმა კოლონიებში. ლუიმ 1691 წელს მთელი რიგი გამარჯვებების შემდეგ, 1692 წელს პირდაპირ ქალაქ ნემურს შემოარტყა ალყა და აიღო კიდეც. 1693 წელს ლუქსემბურგის საჰერცოგომ ფრანგებს დაუთმოთ შარლეროის მხარე. ფრანგებმა არაერთ ბრძოლაში დაამარცხეს სავოიის ჰერცოგი და მისი ჯარები. 1693 წელს ლუიმ სავოიის ჰერცოგი დაამარცხა ჯერ მარსაჯილიას, შემდეგ კი სტაფარდის ბრძოლაში. ამავე წელს ტორეილას ბრძოლაში ლუიმ სასტიკად დაამარცხა ესპანელები, 1694 წელს კი მან დაიპყრო მთლიანი კატალონია ბარსელონითურთ. 1693 წლიდან 1697 წლამდე არსებული დიდი გამარჯვებების წყალობით ფრანგებმა ხაზინაში 10, 000, 000 ლივრი შეიტანეს. 1695 წელს სამწლიანი ფრანგული ტყვეობის შემდეგ, უილიამ III-მ ქალაქი ნემური გაანთავისუფლა. ამის საპასუხოდ ლუი XIV-ის ბრძანებით ქალაქ ბრიუსელს შემოარტყეს ალყა, რომელიც უსასტიკესად გაასწორეს მიწასთან. ამ დროს ბრიუსელის ცენტრში 4-5 000 შენობა დაინგრა. ლუის მალევე ნემურის დაბრუნება მოუნდა, რადგან მისი დაკარგვა ძლიერ ჩირქს სცხებდა მის რეპუტაციას. თუმცა მრჩევლებმა ძლივს დაარწმუნეს, რომ ნემური საფრანგეთისთვის სრულიად უსარგებლო იყო. 1690 წლიდან მოყოლებული შვედეთი როგორც აუგსბურგის, ისე საფრანგეთის მოკავშირე იყო, თუმცა 1692 წელს ყველაფერი გამოაშკარავდა და შვედეთი ალიანსიდან მოხსნეს. საბოლოოდ ლუიმ 1696 წელს ტურინის ხელშეკრულებით აიძულა სავოიის ჰერცოგი მისთვის რამდენიმე ქალაქი დაეთმო. ამის შემდეგ აუგსბურგის ლიგის წევრები და საფრანგეთ გულწრფელად მივიდნენ მოსალაპარაკებელ მაგიდასთან რათა როგორმე მშვიდობა დაემყარებინათ, რაც 1697 წელს დადებული რიისვიკის ზავით დასრულდა. === რიისვიკის ზავი და მისი შედეგები === რიისვიკის ზავი 1697 წლის აგვისტოში დაიდო საფრანგეთსა და აუგსბურგის ლიგას შორის. ამ ზავით დამთავრდა 1688-1697 წლების ომი საფრანგეთსა და აუგსბურგის ლიგას შორის. ზავის თანახმად საფრანგეთი უარს ამბობდა იმ ტერიტრიების უმრავლესობაზე, რომელიც ნიმვეგენის საზავო ხელშეკრულებების (1678-1679 წწ.) შემდეგ მიიტაცა. რიისვიკის ზავმა ბევრი სარგებელი მოუტანა საფრანგეთს. ამ ზავის მიხედვით საფრანგეთის სუვერენიტეტი საბოლოოდ დამტკიცდა ელზასსა და სტრასბურგზე, რის შემდეგაც მდინარე რაინზე გატარდა საფრანგეთ-გერმანიის საზღვარი, რომელიც დღემდე მოქმედებს. პონდიშერი და აკადი საფრანგეთს დაუბრუნდა, ასევე მისი მმართველობა დამტკიცდა სან-დომინგოზე, თუმცა კატალონია და ბარსელონა კვლავ ესპანეთს დაუბრუნდა. საფრანგეთის ასეთმა სამხედრო და პოლიტიკურმა უპირატესობებმა მას უფლება მისცა მისთვის მეტად ხელსაყრელი პირობები დაეწესებინა. ესპანეთის საკუთრებაში მყოფ კატალონიაში, უკვე პრო-ფრანგული განწყობა იყო შექმნილი და კატალონიელები აცხადებდნენ, რომ როცა მეფე კარლ II დაიღუპებოდა, მის ნაცვლად ტახტზე ლუი XIV-ის შვილიშვილი, ამ პერიოდისათვის ანჟუს ჰერცოგი ფილიპე დე ბურბონი გახდებოდა. აგრეთვე დიდი ფინანსური კომპენსაციის სანაცვლოდ საფრანგეთი თავის პრეტენზიებს უარყოფდა კელნისა და პფალცის საკურფიურსტოებზე. ლოთარინგია, რომელიც 1670 წლიდან მოყოლებული საფრანგეთს ჰქონდა დაპყრობილი, დაუბრუნდა მის კანონიერ ჰერცოგ ლეოპოლდს. საბოლოოდ კი, როცა უილიამ III-ისა და მერი II-ის სუვერენული მმართველობა ყველამ სცნო ბრიტანეთის კუნძულებზე, ლუი კვლავ ჯეიმზ II-ს უცხადებდა მხარდაჭერას. ჰოლანდიასა და ესპანურ ნიდერლანდებში კი საფრანგეთის საზღვართან დიდი ბარიერი ააგეს მისი აგრესიისაგან თავდასაცავად. მიუხედავად იმისა, რომ ბევრი ისტორიკოსი რიისვიკის ზავს მის მარცხად მიიჩნევს, რადგან მან ვერც პფალცი და ვერც კელნი ვერ დაიპყრო, რეალურად მან ყველა ის გეგმა შეასრულა, რომელიც ომის ჩაბმისას ამოძრავებდა. ნებისმიერ შემთხვევაში 1697 წელს მშვიდობის დამყარება საფრანგეთისთვის ნამდვილად საჭირო იყო, რადგან მისი სამეფო ხაზინა მთლიანად ამოწურული იყო. == ომი ესპანური მემკვიდრეობისათვის == === მიზეზები და ომის შემდგომი განვითარება === მარცხნივ|მინი|ლუი XIV-ის შვილიშვილი — ესპანეთის მეფე [[ფილიპე V (ესპანეთი)|ფილიპე V]] რიისვიკის ზავის შემდეგ ესპანეთის უდიდესი იმპერიის ტახტის მემკვიდრის საკითხი ევროპის მონარქებს შორის დიდი სადავო თემა გახდა. ესპანეთის ავადმყოფ მეფე კარლ II-ს ჰქონდა უზარმაზარი იმპერია, რომელშიც მოიაზრებოდა ესპანეთი, სარდინია, სიცილია, ნეაპოლი, მილანი, ესპანური ნიდერლანდები, ლუქსემბურგი, ფილიპინები და ასევე ცენტრალურ და სამხრეთ ამერიკას, თუმცა მას მემკვიდრე არ ჰყავდა. ვინაიდან მას პირდაპირი მემკვიდრეები არ ჰყავდა, ევროპის ყველა მონარქმა ვისაც რამენაირი სახის ნათესაური კავშირი ჰქონდა ესპანეთის სამეფო ოჯახთან ტახტზე პრეტენზია გამოთქვა. მართალია ესპანეთის ტახტზე ბევრი აცხადებდა პრეტენზიას, თუმცა მთავარი მოსარჩელეები საფრანგეთის მეფე ლუი XIV და საღვთო რომის იმპერატორი ლეოპოლდ I იყვნენ. ლუი XIV-ის პირველი მეუღლე, მარია ტერეზა ესპანელი ესპანეთის მეფე ფილიპე IV-ის უფროსი ქალიშვილი იყო, გარდა ამისა ლუის დედა, დედოფალი ანა ავსტრიელიც ესპანეთის მეფე ფილიპე III-ის ასული იყო და გარდა ამ მჭიდრო ნათესაური კავშირისა ლუის ძმიშვილი — მარია ლუიზა ორლეანელი კარლ II-ის მეუღლე იყო. რაც შეეხება ლეოპოლდს, იგი კარლის ღვიძლი ბიძაშვილი და ასევე ჰაბსბურგთა დინასტიის წარმომადგენელი იყო, დედამისი, იმპერატრიცა მარია ანა ესპანელი ასევე ფილიპე III-ის ასული იყო და მისი პირველი ცოლი, იმპერატრიცა მარგარიტა ტერეზა ესპანელიც ასევე ფილიპე IV-ის ქალიშვილი იყო, ამას გარდა კარლ II-ის დედა, დედოფალი მარიანა ავსტრიელი სწორედ ლეოპოლდის და იყო. ამრიგად ესპანეთის სამეფო ტახტთან ყველაზე ახლოს სწორედ ეს ორი უდიდესი მონარქი იდგა. თუმცაღა პრეტენზია ჰქონდათ ინგლისელებს, პორტუგალიელებს, ჰოლანდიელებსა და ბავარიელებს, თუმცა მათ ფრანგებთან და ავსტრიელებთან შანსიც კი არ ჰქონდათ. ომის თავიდან ასაცილებლად, კარლის სიკვდილამდე ორი წლით ადრე, 1698 წელს ლუიმ ხელშეკრულება გააფორმა ინგლისის, ირლანდიისა და შოტლანდიის მეფე უილიამ III-თან. ასევე გაფორმდა მეორე ხელშეკრულებაც, რომლის მიხედვითაც კარლის სიკვდილის შემდეგ ესპანეთის ევროპულ კოლონიებს საფრანგეთის დოფინი ლუი დე ბურბონი და ავსტრიის ერცჰერცოგი კარლ იოზეფ ჰაბსბურგი გადაინაწილებდნენ. თავად კარლ II-მ ზემოთ ხსენებულ ხელშეკრულებას ხელი არ მოაწერა, ვინაიდან იგი უაღრესად ეწინააღმდეგებოდა თავისი იმპერიის დანაწილებას. ამ ხელშეკრულების დადებიდან ექვს თვეში ავსტრიის ერცჰერცოგი კარლ იოზეფი გარდაიცვალა. აქედან გამომდინარე ლუი ახლა უკვე ინგლისის მეფე უილიამ III-ს მოელაპარაკა და მასთან შეთანხმდა ესპანეთის ევროპული და ამერიკული კოლონიების გადანაწილებაზე. თავად საფრანგეთის დოფინი ლუი დე ბურბონი მიიღებდა ესპანეთის ყველა იტალიურ კოლონიას — მილანს, ნეაპოლს, სიცილიასა და სარდინიას. კარლმა ფრანგებს ამის ნება დართოთ, იმ შემთხვევაში თუ თავად ესპანეთზე აღარ ექნებოდათ პრეტენზია. ამ დროს კი კარლ II-მ თავისი მეორე ცოლის, დედოფალ მარია ანა ნოიბურგელის დიდი ზეწოლის შემდეგ თავის მემკვიდრედ მარია ანას ძმიშვილი გამოაცხადა, რომელიც მალევე დაიღუპა. === კარლ II-ის ტახტის მიღება და შედეგები === მინი|ლუი XIV 1701 წელს 1700 წლის 1 ნოემბერს კარლ II გარდაიცვალა და დაიწყო დიდი ბრძოლა ესპანეთის ტახტისთვის. თუმცა კარლმა სიკვდილის წინ განაცხადა, რომ მთელ თავის იმპერიას საფრანგეთს უტოვებდა დანაწილების გარეშე. საფრანგეთის სახმედრო უპირატესობა არაერთხელ დადასტურდა ბოლო ათწლეულებში არსებულ ბრძოლებში. თავად რომის პაპი ინოკენტი XII-ც კი ამტკიცებდა, რომ ესპანეთის ტახტი ფრანგებს უფრო ეკუთვნოდა, ვიდრე ავსტრიელებს. ამრიგად პაპმა ლუის ესპანეთის ტახტი შესთავაზა. თავად ლუიმ ესპანეთის მეფედ თავისი ვაჟის, საფრანგეთის დოფინ ლუი დე ბურბონის მეორე ვაჟი, ანჟუს ჰერცოგი ფილიპე გამოაცხადა, რადგან მის მეორე უფროს შვილიშვილს ბურბონთა ფრანგული შტო უნდა გაეგრძელებინა. სწორედ იმიტომ, რომ ფილიპეს უფლება არ ჰქონდა საფრანგეთის ტახტზე, არ მოხდებოდა საფრანგეთისა და ესპანეთის გაერთიანება, რითაც ესპანელთა უკმაყოფილებას აიცილებდნენ თავიდან, თუმცა ესპანეთის მეფე ამიერიდან პრო-ფრანგული პოლიტიკის გამტარებელი იქნებოდა. თუ ფილიპე ესპანეთის მეფობაზე უარს იტყოდა, მაშინ ტახტი მის უმცროს ძმას, ბერის ჰერცოგ შარლს დარჩებოდა. ლუი XIV რთული არჩევნის წინაშე დადგა. იგი შეიძლებოდა დასთანხმებოდა ესპანეთის კოლონიების დანაწილებას ავსტრიელებთან და ინგლისელებთან, რითაც თავიდან დიდ ომს აირიდებდა, ან თავისი შვილიშვილი მთლიანი ესპანეთის იმპერიის მეფედ დაესვა და ამით მთელი ევროპის წინააღმდეგ წასულიყო. ლუი XIV თავდაპირველად დანაწილების იდეისკენ უფრო იხრებოდა, თუმცა მისი ვაჟის, საფრანგეთის დოფინის დაჟინებული მოთხოვნის შემდეგ აზრი შეიცვალა. ლუის საგარეო საქმეთა მინისტრი აცხადებდა, რომ საღვთო რომის იმპერიასა და ინგლისთან ომი გარდაუვალი იყო. რატომ უნდა დაეთმო მთელ ევროპაში არსებული კოლონიები, რომელიც მას ესპანეთის მეფემ დაუტოვა? საფრანგეთი ევროპის უძლიერესი სახელმწიფო იყო და ხომ შეიძლებოდა ომში გაემარჯვა, რითაც მთელს კოლონიებს მიისაკუთრებდა. სწორედ ამ ამბიციით ლუიმ კარლ II-ის ნება მიიღო და ამრიგად სრულიად ესპანეთის კოლონიური იმპერიის მეფე მისი შვილიშვილი ფილიპე V ბურბონი გახდა. ევროპის მმართველთა უმეტესობამ ფილიპე V ესპანეთის კანონიერ მეფედ სცნო, თუმცა ზოგიერთები მაინც ჯიუტად აცხადებდნენ ტახტზე პრეტენზიას და მისთვის ბრძოლასაც აპირებდნენ. იქიდან გამომდინარე, რომ ესპანეთის ტახტისთვის ომი გარდაუვალი იყო, ლუის გონივრულად და ფრთხილად უნდა ემოქმედა. მან განაცხადა, რომ საფრანგეთი ბოლომდე დაიცავდა ესპანეთის ახალი მეფე ფილიპე V-ის ინტერესებს. თუმცაღა შესაძლოა ითქვას, რომ ლუი XIV-ის ცდა, რომ შეექმნა ურყევი ფრანკო-ესპანური ალიანსი საბოლოოდ არ შემდგარა. ლუიმ თავდაპირველად ესპანურ ნიდერლანდებში შეიყვანა თავისი ჯარები და მათ იძულებით აცნობინათ ფილიპე V თავიანთ მეფედ. 1701 წელს ინგლისმა და ჰოლანდიამ, ხოლო 1702 წელს საღვთო რომის იმპერიამ და ავსტრიამ საფრანგეთს ომი გამოუცხადეს. საბოლოოდ მხარეები ასე გადანაწილდა: ერთ მხარეს იბრძოდნენ საფრანგეთი, ესპანეთი თავისი კოლონიებით, ბავარია, მანტუა და კელნი, ხოლო მეორე მხარეს ავსტრია, ინგლისი, ირლანდია, შოტლანდია, ჰოლანდია, საღვთო რომის იმპერია, სავოია, პრუსია და ჰაბსბურგთა დაქვემდებარებული ევროპული ქვეყნები. === ბრძოლის დაწყება === მარცხნივ|მინი|299x299პქ|ინგლისელებსა და ფრანგებს შორის 1706 წლის 23 მაისს გამართული რამილესის ბრძოლა მანამდე სანამ ომი ოფიციალურად დაიწყებოდა, იტალიის ტერიტორიაზე საფრანგეთსა და იმპერიას შორის ბრძოლები უკვე მიმდინარეობდა. როდესაც ომი გამოცხადდა, რომელიც თითქმის ლუის სიცოცხლის ბოლომდე გაგრძელდა, საფრანგეთი უკვე გამოფიტული იყო. თავდაპირველად ომი საფრანგეთის წარმატებით დაიწყო. თუმცა გარკვეული ეტაპის შემდეგ ბრძოლაში მალბოროს ჰერცოგი ჯონ ჩერჩილი და ევგენი სავოიელი ჩაებნენ, რომლებმაც არაერთხელ დაამარცხეს ფრანგები, რითაც დაიმსხვრა მითი საფრანგეთის უძლეველობის შესახებ. ამას მოჰყვა ავსტრიის, პფალცისა და ბავარიის გაერთიანებული გამარჯვება ფრანგებზე ბლენჰეიმის ბრძოლაში. ამის შემდეგ ბავარიის კურფიურსტი მაქსიმილიან II ესპანურ ნიდერლანდებში გადავიდა, სადაც მას ზურგს პორტუგალიელები და სავოიელები უმაგრებდნენ. საბოლოოდ 1706 წელს ფრანგების დამარცხებამ ინგლისელებთან, აიძულა ლუი XIV დაეთმო ოკუპირებული იტალიური ტერიტორიები. მალბორომ და ევგენი სავოიელმა პირდაპირ საფრანგეთში შეჭრაც კი მოისურვეს, თუმცა გაურკვეველი მიზეზების გამო საფრანგეთში არ შეჭრილან. თუმცაღა გარკვეულწილად საფრანგეთმა გზიდან ჩამოიშორა საღვთო რომის იმპერატორი ლეოპოლდ I. ლუიმ ალიანსი დაამყარა ტრანსილვანიის პრინც ფერენც II რაკოცისთან, რომელმაც შემდგომში დაიწყო ავსტრიის შემადგენლობაში მყოფი უნგრეთის დამოუკიდებლობისათვის ბრძოლა. ზედიზედ მარცხებმა, შიმშილობამა და მზარდმა ვალებმა შიგნიდან გასტეხა საფრანგეთი. 1693 წლიდან 1710 წლამდე საფრანგეთში ორჯერ დაიწყო შიმშილობა, რამაც ორ მილიონამდე ადამიანის სიცოცხლე შეიწირა. ამგვარი მასშტაბური შიმშილობები გამოწვეული იყო იმით, რომ საკვების მარაგის ნახევარზე მეტს არმია ნთქავდა, ხალხს კი საჭმელად აღარაფერი რჩებოდა. მდგომარეობა კიდევ უფრო დამძიმდა 1704 წელს კუნძულ ჯერსისთან განცდილი სამარცხვინო მარცხის შემდეგ. საფრანგეთში ხალხი ბობოქრობდა და მეფეს გაუთავებელი ომების შეწყვეტას სთხოვდა. 1708-1709 წლებში სასოწარკვეთილმა ლუიმ ნებისმიერ ფასად მშვიდობის დამყარება მოისურვა. მან სასწრაფოდ დაიწყო მოლაპარაკებები ინგლისის მეფესთან და ავსტრიის ერცჰერცოგთან. მათ ლუის მოსთხოვეს ომის შეწყვეტა და ყველა იმ ტერიტორიის დათმობა, რომელიც მან ვესტფალიის ზავის (1648 წ.) შემდეგ მიითვისა. ფაქტობრივად ლუის სთხოვდნენ თავისი სამოცწლიანი მეფობისას დაპყრობილი ტერიტორიების განთავისუფლებას, რაზეც მან კატეგორიული უარი განაცხადა. === გარდამტეხი წერტილი === ესპანური მემკვიდრეობის ომის საბოლოო ფაზებმა ნათლად აჩვენა, რომ მოკავშირეებს არ შეეძლოთ კარლ II-ის დანაბარების არ შესრულება და ფილიპე V-ის ტახტიდან ჩამოგდება, თუმცა ასევე ისიც ნათელი გახდა, რომ ფრანგებსაც არ შეეძლოთ ფილიპესათვის მთლიანი ესპანეთის შენარჩუნება. მოკავშირეებმა საბოლოოდ ნელ-ნელა დატოვეს ესპანეთის ტერიტორიები, რასაც 1710 წესლ ფრანკო-ესპანური არმიების ტრიუმფალური გამარჯვებები მოჰყვა ვილავიკოსასა და ბრიანეგას ბრძოლებში. საფრანგეთის ძალები, დიდი დანაკარგის მიუხედავად მოგებაში დარჩნენ, მოკავშირეებმა კი მალპლაკეტის ბრძოლაში პიროსის გამარჯვება მოიპოვეს. მოკავშირეთა ჯარებიდან 21 000 ჯარისკაცი დაიღუპა, რაც ორჯერ აღემატებოდა ფრანგების დანაკარგს. საბოლოოდ ფრანგებმა 1712 წელს დენენის ბრძოლაში ტრიუმფალური გამარჯვება მოიპოვეს ჰოლანდიელების, ავსტრიელებისა და სავოიელების გაერთიანებულ ლაშქარზე, რითაც მოკავშირეები საფრანგეთის მიწებიდან გააძევეს. მინი|264x264პქ|ფრანგული ოქროს მონეტა ლუი XIV-ის გამოსახულებით, მოჭრილია 1709 წელს ფრანგებმა ომის დასასრულისთვის დიდი წარმატებები მოიპოვეს, რაც ავსტრიაში არსებული დიდი პოლიტიკური ცვლილებებით იყო გამოწვეული. 1705 წელს საღვთო რომისა და ავსტრიის იმპერატორი ლეოპოლდ I გარდაიცვალა, ტახტზე კი მისი ვაჟი იოზეფ I ავიდა, რომელიც ძალიან სუსტი მმართველი აღმოჩნდა და 1711 წელს უმემკვიდრეოდ გარდაიცვალა. ტახტზე მისი უმცროსი ძმა, ერცჰერცოგი კარლ VI ავიდა, რომელმაც აღადგინა კონტროლი იმ ავსტიულ მიწებზე, რომლებიც მისმა ძმამ დაჰკარგა. იმ შემთხვევაში თუ ესპანეთის ტახტზე კარლი ავიდოდა, აღსდგებოდა ჰაბსბურგთა ჰეგემონია ევროპაში, რომელიც კარლ V-ის დროს იყო მეთექვსმეტე საუკუნეში, რომელიც ესპანეთის მეფეც იყო, საღვთო რომის იმპერატორიც და ავსტრიის ერცჰერცოგიც. თუმცა მისი ეს უდიდესი ოცნება მას შემდეგ დაიმსხვრა, რაც საზღვაო ბრძოლაში ფრანგებმა მიწასთან გაასწორეს დიდი ბრიტანეთისა და ჰოლანდიის გაერთიანებული ფლოტილია. === დასკვნითი ეტაპი, შედეგები და მშვიდობა === ძველი ევროპული ბალანსის აღსადგენად, ბრიტანელებმა გადაწყვიტეს ომიდან გამოსულიყვნენ, რის გამოც 1713 წელს საფრანგეთ-ბრიტანეთი მეგობარ სახელმწიფოებად გამოცხადდნენ. დაიდო უტრეხტის ხელშეკრულება, რომლის მიხედვითაც დიდი ბრიტანეთის დედოფალი ანა I და სრულიად ჰოლანდიის რესპუბლიკა ფილიპე V-ს ესპანეთის მეფედ სცნობდა. 1714 წელს კი ლანდაუსა და ფრეიბურგის დაკარგვის შემდეგ, საღვთო რომისა და ავსტრიის იმპერატორი კარლ VI-მაც დადო ფრანგებთან ბადენის ზავი, რითაც საბოლოოდ დამყარდა მშვიდობა. საერთო ჯამში ფილიპე V-მ შეინარჩუნა ესპანეთის ტახტი მისი აფრიკული, აზიური და ამერიკული კოლონიებით, თუმცა მას ყველა ევროპული კოლონია ჩამოართვეს და მოკავშირეებმა გადაინაწილეს. თავად ლუისაც მოუხდა კანადის უზარმაზარი კოლონიის დიდი ბრიტანეთის დედოფალ ანასთვის გადაცემას რათა მშვიდობა დაემყარებინა, თუმცა კვებეკი, ნიუფაუნლენდი, ლუიზიანა და სხვა კოლონიები კვლავ საფრანგეთს დარჩა. რაც შეეხება ესპანეთს, ნეაპოლი, სიცილია, მილანი, ლუქსემბურგი და ესპანური ნიდერლანდები ავსტრიამ მიიღო, სარდინია კი სავოიამ. საბოლოოდ ფრანგებმა მოახერხეს და მიისაკუთრეს ორანჟის პრინციპილატი და აგრეთვე სავოიასაც წაართვეს ტერიტორიები ალპებში. ბავარიის, კელნისა და პფალცის კურფიურსტებმა კი აღადგინეს თავიანთი ომამდელი დამოკიდებულება საფრანგეთისადმი და ისინი კვლავ მისი მოკავშირეები გახდნენ. == პირადი ცხოვრება == === ქორწინებები და შვილები === === ლუი და რელიგია === === ხელოვნების პატრონაჟი === == სურათი და გამოსახულება == === ევოლუცია სამეფო პორტრეტებში === === სხვა სამუშაოები ხელოვნებაში === === ბალეტი === === არაოფიციალური სურათი === === ლუის სახე ლიტერატურასა და კინემატოგრაფიაში === ==== ლიტერატურა ==== ==== ფილმები ==== ==== ტელევიზია ==== == ჯანმრთელობა და გარდაცვალება == === ტახტის მემკვიდრეობა === == ტიტულები, წოდება და ჰერალდიკა == === ტიტულები და ოფიციალური წოდება === * 5 სექტემბერი, 1638 - 14 მაისი, 1643: მისი სამეფო უმაღლესობა საფრანგეთის დოფინი; * 14 მაისი, 1643 - 1 სექტემბერი, 1715: მისი უდიდესი ქრისტიანი უმაღლესობა საფრანგეთის მეფე; ლუის ფორმალური წოდება შემდეგნაირად ჟღერდა: „ლუი XIV, ღვთის ნებით დასმული, მეფე საფრანგეთისა და ნავარისა“ (ფრანგ. „Louis XIV, par la grâce de Dieu, roi de France et de Navarre“). === გერბი === {| class=\"wikitable\" |+ |frameless|389x389პქ |ცნობები ტახტზე ასვლისთანავე ლუი XIV-მ მიიღო გერბი, რომელსაც გარდაცვალებამდე ატარებდა. იგივე გერბს ატარებდნენ საფრანგეთის სხვა ბურბონი მეფეებიც. მიღებულია 1643-1715 აღწერილობა გერბის ცენტრში გამოსახულია ორი დიდი ფარი, მარცხენა ფარზე გამოსახულია საფრანგეთის გები, რომელიც ანგელოზს უკავია დროშით ხელში, მარჯვნივ კი ნავარის გერბი, რომელიც ასევე დროშიან ანკელოზს უკავია, რაც იმის სიმბოლოა, რომ ლუი საფრანგეთისა და ნავარის მეფეა და ის ღვთის მიერაა ამისათვის მოვლენილი. გერბების თავზე მოთავსებულია კაპეტინგების დინასტიის სიმბოლო, ანუ მუზარადი თავზე გვირგვინით, რაც მის წარმომავლობაზე მიუთითებს, ასევე მის წარმომავლობაზე მიუთითებს გერბების გარშემო შემორტყმული სარტყელი. ყოველივე ეს მოთავესბულია ლურჯი ხავერდის სამეფო მოსასხამში, რომელზეც გამოსახულია ფრანგული ჯვრები, რაც კიდევ ერთხელ უსვამს ხაზს მის სამეფო წარმომავლობას. მოსასხამის თავზე კი წარმოდგენილია საფრანგეთის მეფის გვირგვინი თავზე საფრანგეთის სამეფოს დროშით. გვირგვინის გარშემო კი ფრიალებს ლენტი, რომლის მარცხენა მხარეს არის წარწერა Montjoie, ხოლო მარჯვნივ Saint Denis. მონჟოიე არის ადგილი, სადას საფუძველი ჩაეყარა ბურბონთა წინაპარ დინასტია კაპეტინგებს, სენ დენი კი არის სამეფო ბაზილიკა პარიზთან ახლოს სადაც განისვენებს საფრანგეთის ყველა მეფე და დედოფალი, რაც ერთგვარი სიმბოლური გამოხატულებაა თუ საიდან მოდიან და საით მიდიან საფრანგეთის მონარქები. |} == წმინდა ლუის ორდერი == == ოჯახი == === წინაპრები === ლუი XIV-ის წინაპრები === ცოლები === {| class=\"wikitable\" |+ !სახელი !პორტრეტი !დაიბადა !გარდაიცვალა !მამა !დედა !იქორწინეს |- |მარია ტერეზა ესპანელი |frameless|177x177პქ |10 სექტემბერი, 1638, მადრიდი, ესპანეთი |30 ივლისი, 1683, ვერსალი, საფრანგეთი, (44 წლის) |ფილიპე IV, ესპანეთისა და პორტუგალიის მეფე (ჰაბსბურგები) |ელიზაბეტ ფრანგი |1660 წლის 9 ივნისი |- |ფრანსუაზ დ'ობინე |frameless|159x159პქ |27 ნოემბერი, 1635, ნიორტი, საფრანგეთი |15 აპრილი, 1719, სენ-კაი, საფრანგეთი, (83 წლის) |კონსტანტ დ'ობინე |ჟანა დე კარდიაკი |1683 წლის 9 ოქტომბერი |} === შვილები === ლუი XIV-ის კანონიერი შვილები: {| class=\"wikitable\" |+ !სახელი !დაიბადა !გარდაიცვალა !ცნობები |- | colspan=\"4\" |შვილები, რომლებიც ლუის თავის პირველ ცოლთან, დედოფალ მარია ტერეზა ესპანელთან ჰყავდა (დ. 20 სექტემბერი, 1638 - გ. 30 ივლისი, 1683) |- |ლუი |1 ნოემბერი, 1661 |14 აპრილი, 1711 |საფრანგეთის დოფინი, ცოლად შეირთო მარია ანა ვიქტორია ბავარიელი, რომელთანაც შეეძინა საფრანგეთის დოფინი ლუი და ესპანეთის მეფე ფილიპე V. |- |ანა ელიზაბეტი |18 ნოემბერი, 1662 |30 დეკემბერი, 1662 |გარდაიცვალა ჩვილობაში. |- |მარი ანა |16 ნოემბერი, 1664 |26 დეკემბერი, 1664 |გარდაიცვალა ჩვილობაში. |- |მარი ტერეზა |2 იანვარი, 1667 |1 მარტი, 1672 |საფრანგეთის მადამ როიალი და აგრეთვე ცნობილი, როგორც პატარა მადამი, გარდაიცვალა მცირეწლოვანი. |- |ფილიპ შარლი |5 აგვისტო, 1668 |10 ივლისი, 1671 |ანჟუს ჰერცოგი, გარდაიცვალა მცირეწლოვანი. |- |ლუი ფრანსუა |14 ივნისი, 1672 |4 ნოემბერი, 1672 |ანჟუს ჰერცოგი, გარდაიცვალა ჩვილობაში. |} ლუი XIV-ის უკანონო შვილები: {| class=\"wikitable\" |+ !სახელი !დაიბადა !გარდაიცვალა !ცნობები |- | colspan=\"4\" |N.N. მებაღესთან ჰყავდა ერთი გოგონა |- |ქალიშვილი |1660 |უცნობია |იგი დაქორწინდა ენ დე ლა კიერზე, სხვა ცნობები არ არსებობს |- | colspan=\"4\" |შვილები ლუიზა დე ლა ვალიერთან (დ. 6 აგვისტო, 1644 - გ. 6 ივნისი, 1710) |- |შარლი |19 დეკემბერი, 1663 |15 ივლისი, 1665, (1 წლის) |გარდაიცვალა ჩვილობაში. |- |ფილიპი |7 იანვარი, 1665 |1666, (1 წლის) |გარდაიცვალა ჩვილობაში. |- |ლუი |27 დეკემბერი, 1665 |1666, (1 წლის) |გარდაიცვალა ჩვილობაში. |- |მარი ანა |2 ოქტომბერი, 1666 |3 მაისი, 1739, (73 წლის) |1667 წლის 14 მაისს კანონიერ ქალიშვილად სცნეს და მიათხოვეს კონტის პრინც ლუი არმან I-ს. |- |ლუი |3 ოქტომბერი, 1667 |18 ნოემბერი, 1683, (16 წლის) |ვერმონტის გრაფი, 1669 წლის 20 თებერვალს კანონიერ ვაჟად სცნეს და დანიშნეს საფრანგეთის ადმირალად. |- | colspan=\"4\" |შვილები მადამ დე მონტესპან ფრანსუაზ ათენასთან (დ. 5 ოქტომბერი, 1641 - გ. 27 მაისი, 1707) |- |ლუიზა ფრანსუაზი |მარტი, 1669 |23 თებერვალი, 1672, (2 წლის) |გარდაიცვალა მცირეწლოვანი. |- |ლუი ავგუსტი |31 მარტი, 1670 |14 მაისი, 1736, (66 წლის) |1673 წლის 20 დეკემბერს კანონიერ ვაჟად სცნეს, იყო კოლონისტი გენერალი, ლანგედოკის გუბერნატორი, გალეს გენერალი, ასევე ომალის ჰერცოგი, ოს გრაფი და დომბეს პრინცი, ცოლად შეირთო ანა ლუიზა ბენედიტა ბურბონი და შეეძინა შვიდი შვილი. |- |ლუი სეზარი |20 ივნისი, 1672 |10 იანვარი, 1683, (10 წლის) |ვექსენის ჰერცოგი, 1673 წლის 20 დეკემბერს სცნეს კანონიერ ვაჟად, გარდაიცვალა მცირეწლოვანი. |- |ლუიზა ფრანსუაზი |1 ივნისი, 1673 |16 ივნისი, 1743, (70 წლის) |1673 წლის 20 დეკემბერს სცნეს კანონიერ ქალიშვილად, ცოლად შერთეს კონდეს პრინც ლუი III-ს და შეეძინა შვილები. |- |ლუიზა მარი ანა |12 ნოემბერი, 1674 |15 სექტემბერი, 1681, (6 წლის) |1676 წლის იანვარში კანონიერ ქალიშვილად სცნეს, გარდაიცვალა მცირეწლოვანი. |- |ფრანსუაზ მარი |9 იანვარი, 1677 |1 თებერვალი, 1749, (72 წლის) |1681 წლის ნოემბერში კანონიერ ქალიშვილად სცნეს, რის შემდეგაც ცოლად შერთეს ორლეანის ჰერცოგ ფილიპ II-ს, რის შემდეგაც იგი მოგვიანებით საფრანგეთის მეფის რეგენტის მეუღლე და მისი რვა შვილის დედა. |- |ლუი ალექსანდრე |6 ივნისი, 1678 |1 დეკემბერი, 1737, (59 წლის) |1681 წლის 22 ნოემბერს კანონიერ ვაჟად სცნეს, ამის შემდეგ იგი გახდა საფრანგეთის ადმირალი, გაიენისა და ბრეტანის გუბერნატორი და ასევე საფრანგეთის დიდი ჰუმანისტი. იგი ასევე იყო ტულუზის გრაფი, პენტიევრისა და რამბოილის ჰერცოგი, ცოლად შეირთო მარი ვიქტორია დე ნოაი, რომელთანაც ერთი ვაჟი შეეძინა. |- | colspan=\"4\" |შვილები მადმუაზელ დე ოილიეტ კლაუდია დე ვინთან (დ. 1637 - გ. 18 მაისი, 1687) |- |ლუიზა |17 ივნისი, 1676 |12 სექტემბერი, 1718, (42 წლის) |1696 წელს ცოლად გაჰყვა ბერნარდ დე პრესს, დე ლა კიერის ბარონს. |- | colspan=\"4\" |შვილები ანჟელიკა დე ფონტანჟესთან (დ. 1661 - გ. 28 ივნისი, 1681) |- |ვაჟი |იანვარი, 1680 |იანვარი, 1680 |დაიბადა მკვდარი. |- |ქალიშვილი |მარტი, 1681 |მარტი, 1681 |დაიბადა მკვდარი და დეფექტიანი. |} == ლიტერატურა == == რესურსები ინტერნეტში == კატეგორია:საფრანგეთის მეფეები კატეგორია:დაბადებული 1638 კატეგორია:გარდაცვლილი 1715 კატეგორია:დაბადებული 5 სექტემბერი კატეგორია:გარდაცვლილი 1 სექტემბერი კატეგორია:ბურბონები კატეგორია:XVII საუკუნის ევროპის მონარქები კატეგორია:საფრანგეთის დოფინები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/ლუი_XIV", "length": 70728}
{"id": "7624", "title": "ლუი XV", "text": "ლუი XV დე ბურბონი (; დ. 15 თებერვალი, 1710, ვერსალი, საფრანგეთი – გ. 10 მაისი, 1774, ვერსალი, საფრანგეთი) — საფრანგეთის და ნავარის მეფე 1715-1774 წლებში. ლუი XIV-ის შვილთაშვილი. მისი მამა, ლუი დე ბურბონი 1712 წელს გარდაიცვალა, ხოლო პაპა 1711 წელს. ლუი XIV-მ თავის მემკვიდრედ სწორედ ის დაასახელა. 1715 წელს, საფრანგეთის სამეფო ტახზტზე აიყვანეს 5 წლის ასაკში. 1723 წლამდე საფრანგეთს მართავდა რეგენტი - ლუი XIV-ის ძმისშვილი, ჰერცოგი ფილიპ II ორლეანელი. მეფის სრულწლოვანების შემდეგ კი ქვეყნის ფაქტობრივი მმართველები იყვნენ ჰერცოგი ბურბონი (1723-1726 წწ.) და მეფის ყოფილი აღმზრდელი, კარდინალი ფლერი (1726-1743 წწ.). 1725 წელს ლუი XV-მ ცოლად შეირთო მარი ლეშჩინსკა (სტანისლავ ლეშჩინსკის ქალიშვილი). ლუი XV-ის ცხოვრების დევიზი იყო: „ჩემს შემდეგ წარღვნაც მოსულა“. მეფე გართული იყო ნადირობით, ქეიფით, ბანქოს თამაშით. ქვეყნის ფაქტობრივი მმართველები იყვნენ მეფის ფავორიტი ქალები (მარკიზა პომპადური; გრაფინია დიუბარი). ლუი XV-ის მეფობის დროს ომებით გადაღლილი საფრანგეთი ძლიერ დასუსტდა და გაკოტრდა. მნიშვნელოვანი წარუმატებლობა განიცადა საგარეო პოლიტიკის სფეროშიც. 1774 წელს ლუი XV გარდაიცვალა. მის შემდეგ ტახტზე მისი უფროსი ვაჟის, ლუის შვილი, ლუი XVI ავიდა. ==ლიტერატურა== კატეგორია:საფრანგეთის მეფეები კატეგორია:დაბადებული 1710 კატეგორია:გარდაცვლილი 1774 კატეგორია:დაბადებული 15 თებერვალი კატეგორია:გარდაცვლილი 10 მაისი კატეგორია:ყვავილით გარდაცვლილები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/ლუი_XV", "length": 1383}
{"id": "7626", "title": "ლუი XVI", "text": "ლუი XVI დე ბურბონი (; დ. 23 აგვისტო, 1754, ვერსალი, საფრანგეთი – გ. 21 იანვარი, 1793, პარიზი, საფრანგეთი) — საფრანგეთის მეფე 1774-1791 და ნავარის მეფე 1774-1789 წლებში. ბურბონთა დინასტიის წარმომადგენელი. გამეფდა მწვავე პოლიტიკური კრიზისის პირობებში, რომლის გადალახვასაც შეეცადა ან რობერ ჟაკ ტიურგოსა და ჟაკ ნეკერის რეფორმებით. მაგრამ პრივილეგირებულმა წოდებებმა აიძულეს ლუი XVI უარი ეთქვა რეფორმებზე და გადაეყენებინა ნეკერი. კრიზისის შემდგომი გამწვავების გამო მეფემ 1788 წელს დააბრუნა ნეკერი და მეორე წელს მოიწვია გენერალური შტატები. ხელს უშლიდა გენერალური შტატების ჯერ ეროვნულ, ხოლო შემდეგ დამფუძნებელ კრებად გადაქცევას, მაგრამ საფრანგეთის დიდი რევოლუციის დაწყების შემდეგ იძულებული იყო ფორმალურად ეცნო დამფუძნებელი კრება და დაემტკიცებინა მისი მთელი რიგი დეკრეტები. ამავე დროს ლუი XVI საიდუმლოდ ამზადებდა კონტრრევოლუციურ გადატრიალებას, მარი ანტუანეტთან ერთად ესწრაფვოდა ავსტრიისა და პრუსიის შეიარაღებულ გამოსვლას რევოლუციური საფრანგეთის წინააღმდეგ. 1791 წელს შეეცადა გაქცეულიყო საფრანგეთიდან ოჯახთან ერთად, მაგრამ საზღვარზე იცნეს და დატყვევებული დააბრუნეს პარიზში. 1792 წლის 10 აგვისტოს აჯანყების შედეგად ლუი XVI ტახტიდან ჩამოაგდეს, კონვენტმა გაასამართლა და 1793 წლის 21 იანვარს მისივე ბრძანებით დამტკიცებული გილიოტინით სიკვდილი მიუსაჯეს. სიკვდილით დასჯის წინ ლუიმ ჯალათს ჰკითხა: „ლაპერუზისგან რამე ხომ არ ისმის?“. ახალი ამბები არ ჩანდა. == ლიტერატურა == ==რესურსები ინტერნეტში== * Acte de mariage de Louis XVI * Arbre généalogique du père de Louis XVI, Louis de France (1729-1765) sur l'Encyclopédie Diderot * Testament de Louis XVI == სქოლიო == კატეგორია:საფრანგეთის მეფეები კატეგორია:დაბადებული 1754 კატეგორია:გარდაცვლილი 1793 კატეგორია:დაბადებული 23 აგვისტო კატეგორია:გარდაცვლილი 21 იანვარი კატეგორია:ბურბონები კატეგორია:საფრანგეთის რევოლუცია კატეგორია:სიკვდილით დასჯილი მონარქები კატეგორია:სენ-დენის ბაზილიკაში დაკრძალულები", "url": "https://ka.wikipedia.org/wiki/ლუი_XVI", "length": 1827}
{"id": "7628", "title": "ლუი XVIII", "text": "ლუი XVIII დე ბურბონი (; დ. 17 ნოემბერი, 1755, ვერსალი, საფრანგეთი — გ. 16 სექტემბერი, 1824, პარიზი, საფრანგეთი) — საფრანგეთის მეფე 1814-1815 და 1815-1824 წლებში, ბურბონთა დინასტიისა. 1791 წელს გაიქცა საფრანგეთიდან. ითვლებოდა საფრანგეთის ემიგრანტული კონტრრევოლუციის მეთაურად. ლუი XVI-ის სიკვდილით დასჯის შემდეგ (1793 წ.) მეფედ გამოაცხადა მისი მცირეწლოვანი ვაჟი ლუი XVII, ხოლო თავისი თავი - რეგენტად. ტახტზე ავიდა ნაპოლეონ I-ის ხელისუფლების დაცემის შემდეგ. ასი დღის პერიოდში იყო ბელგიაში, 1815 წელს დაბრუნდა უცხოეთის სახელმწიფოების ჯარებთან ერთად. რევოლუციის შიშით თავდაპირველად ზომიერ პოლიტიკას ატარებდა, მთავრობაში ულტრაროიალისტების გაძლიერების შემდეგ კი მისი პოლიტიკა აშკარად რეაქციული გახდა. == წინაპრები == ლუი XVIII-ის წინაპრები == ლიტერატურა== კატეგორია:საფრანგეთის მეფეები კატეგორია:დაბადებული 17 ნოემბერი კატეგორია:დაბადებული 1755 კატეგორია:გარდაცვლილი 16 სექტემბერი კატეგორია:გარდაცვლილი 1824 კატეგორია:სენ-დენის ბაზილიკაში დაკრძალულები კატეგორია:საფრანგეთის რეგენტები", "url": "https://ka.wikipedia.org/wiki/ლუი_XVIII", "length": 976}
{"id": "7630", "title": "შარლ X (საფრანგეთი)", "text": "შარლ X დე ბურბონი (; დ. 9 ოქტომბერი 1757, ვერსალი, საფრანგეთი - გ. 6 ნოემბერი 1836, გორიცია, იტალია) — საფრანგეთის მეფე და ანდორის კო-თავადი 1824-1830 წლებში. ბურბონების დინასტიის წარმომადგენელი. ლუი XVI-ის უმცროსი ძმა გამეფებამდე გრაფ დ’არტუას ტიტულს ატარებდა. 1789 წლის 17 ივლისს საზღვარგარეთ გაიქცა; იყო რევოლუციური საფრანგეთის წინააღმდეგ მოწყობილი ინტერვენციის ერთ-ერთი ორგანიზატორი. რესტავრაციის პერიოდში ულტრაროიალისტების ერთ-ერთი ლიდერი იყო. ჩამოაგდეს ივლისის რევოლუციის შედეგად 1830 წელს. წავიდა დიდ ბრიტანეთში, შემდეგ - ავსტრიაში. == წინაპრები == შარლ X-ის წინაპრები == ლიტერატურა == * Jules Lacroix: Charles X; Paris: E. Renduel, 1831 * Alissan de Chazet: Charles X : esquisse historique; Paris: Ledentu, 1837 * marquis de Villeneuve: Charles X et Louis XIX en exil. Mémoires inédits du marquis de Villeneuve, publiés par son arrière-petit-fils; Paris: Plon, Nourrit et Ce., 1889 * Henry Manayre: Charles X (1757–1836); Paris: chez l’auteur, 1893 * Pierre de La Gorce: La Restauration, Band 2: Charles X; Paris: Plon, 1927 * Villebrumier (d. i. Jacques Vivent): Charles X : dernier roi de France et de Navarre; Paris: le Livre contemporain, 1958 == რესურსები ინტერნეტში == * Schneider, Lars: Karl X., in: historicum.net, URL: http://www.historicum.net/no_cache/persistent/artikel/527/ კატეგორია:საფრანგეთის მეფეები კატეგორია:დაბადებული 1757 კატეგორია:გარდაცვლილი 1836 კატეგორია:დაბადებული 9 ოქტომბერი კატეგორია:გარდაცვლილი 6 ნოემბერი კატეგორია:ტახტიდან გადამდგარი მონარქები", "url": "https://ka.wikipedia.org/wiki/შარლ_X_(საფრანგეთი)", "length": 1483}
{"id": "7650", "title": "ფილადელფიის ხელოვნების მუზეუმი", "text": "left|ლოგო მინი|right|250პქ|მუზეუმი მთავარი ფასადი ფილადელფიის ხელოვნების მუზეუმი () — ხელოვნების მუზეუმი, რომელიც მდებარეობს ფილადელფიის ფეარმონტის პარკში ბენ ფრანკლინის პარკვეის დასავლეთ ბოლოში, დაფუძნდა 1876 წელს ქვეყნის ას წლისთავთან დაკავშირებით და დღეისთვის აშშ-ის ერთ-ერთი ყველაზე დიდი და მნიშვნელოვანი მუზეუმია. მნახველებისთვის კარი 10 მაისს, 1877 წელს გაიხსნა. მისი ამჟამინდელი შენობის პირველი ნაწილი, რომელზეც მშენებლობა 1919 წელს დაიწყო, 1928 წლის გაზაფხულზე დასრულდა. ყოველწლიურად მუზეუმი 20-მდე სპეციალურ გამოფენას აწყობს და მას დაახლოებით 800.000 ადამიანი სტუმრობს. ერთ-ერთი ყველაზე დიდი და ცნობილი სპეციალური გამოფენები, რომლებსაც ათასობით ადამიანი სხვადასხვა შტატიდან და საზღვარგარეთიდან დაესწრო იყო სეზანის (1996-ში, 548.000 მნახველი) და სალვადორ დალის (2005-ში, 370.000 მნახველი) ნამუშევართა გამოფენა. ამ გამოფენების უნიკალურობა იმაში მდგომარეობდა, რომ მუზეუმმა მოახერხა კერძო კოლექციებიდან გამოეთხოვა მხატვართა თითქმის ყველა ცნობილი ნამუშევარი და მათი სრული კოლექცია წარმოედგინა მნახველებისთვის. მუზეუმი განსაკუთრებით ცნობილია პენსილვანიის გერმანული ხელოვნების, მე-18 და მე-19 საუკუნეების ავეჯისა და ჭურჭლის მნიშვნელოვანი კოლექციებითა და ფილადელფიელი მხატვრის თომას იკინსის ნამუშევრებით. მუზეუმი ცნობილია არა მხოლოდ მისი არქიტექტურითა და კოლექციებით, არამედ იმ როლითაც, რემელიც მან კინოფილმ „როკის“ განთქმულ სცენაში ითამაშა. ხშირად შეამჩნევთ მუზეუმის დამთვალიერებლების მცდელობას გაიმეორონ როკის ცნობილი არბენა მუზეუმის გარე კიბეებზე. ერთი პერიოდი კიბეების თავზე როკის ბრინჯაოს ქანდაკება იდგა, თუმცა მის მხატვრულ ღირებულებაზე მოქალაქეთა გაცხარებული კამათის შემდეგ ის ამ ადგილიდან მოიხსნა. ამჟამად მხოლოდ როკის ნაფეხურების ხილვა შეიძლება. ==რესურსები ინტერნეტში== * კატეგორია:პენსილვანიის მუზეუმები კატეგორია:1876 წელს დაარსებული მუზეუმები", "url": "https://ka.wikipedia.org/wiki/ფილადელფიის_ხელოვნების_მუზეუმი", "length": 1755}
{"id": "7651", "title": "გო-კასივაბარა", "text": "იმპერატორი გო-კასივაბარა () (დ. 19 ნოემბერი, 1464 — გ. 19 მაისი, 1526) — იაპონიის 104-ე იმპერატორი 1500 წლის 16 ნოემბრიდან სიკვდილამდე. მისი პირადი სახელი იყო კაცუჰიტო (勝仁). მისი მმართველობის პერიოდში ასიკაგას სიოგუნატის იმპერიული გავლენის სფერო პიკს აღწევს. ==გენეალოგია== იმპერატორ გო-ცუტიმიკადოს პირველი ვაჟი, დედამისი ნივატა ასაკო (庭田朝子), ნივატა ნაგაკატას (庭田長賢) ქალიშვილი იყო. *მეუღლე: კაძიუძი (ფუძივარა) ფუძიკო (勧修寺藤子) **პირველი ქალიშვილი: პრინცესა კაკუჩინი (覚鎮女王) **მეორე ვაჟი: საიმპერიო პრინცი ტომოჰიტო (知仁親王) (იმპერატორი გო-ნარა) **მეხუთე ვაჟი: საიმპერიო პრინცი კიიოჰიკო (清彦親王) *მეუღლე: ნივატა მოტოკო (庭田源子) **მესამე ვაჟი: პრინცი კაკუდო (覚道法親王) (ბუდისტი მოძღვარი) **მეორე ქალიშვილი: პრინცესა კაკუნე (覚音女王) **მეექვსე ვაჟი: საიმპერიო პრინცი ჰიროცუნე (寛恒親王) *ხელისმოსამსახურე: ტაკაკურა კეიკო (高倉継子) **მეოთხე ვაჟი: მიტიიოში (道喜) ==მმართველობის წლები== 1500 წელს მამამისის, იმპერატორი გო-ცუტიმიკადოს, გარდაცვალების შემდეგ კურთხეულ იქნა იმპერიის მმართველად. თუმცა, ონინის ომის სავალალო შედეგების გამო, საიმპერატორო ოჯახი იმდენად ხელმოკლედ იყო, რომ ფორმალური კორონაციის ცერემონიის ჩატარება ვერ მოხერხდა. 1521 წლის მე-3 თვის 22-ე დღეს ვასალი თავადების ჯოგანჯი და მურომაჩის ბაკუფუს მიერ გაწეული წვლილით იმპერატორმა საბოლოოდ შეძლო ამ ცერემონიის ჩატარება. == ლიტერატურა == * Richard Ponsonby-Fane, Richard Arthur Brabazon. (1959). The Imperial House of Japan. Kyoto: Ponsonby Memorial Society. OCLC 194887 * Isaac Titsinghed. (1834). [Siyun-sai Rin-siyo/Hayashi Gahō, 1652], Nipon o daï itsi ran; ou, Annales des empereurs du Japon. Paris: Oriental Translation Fund of Great Britain and Ireland. * Varley, H. Paul , ed. (1980). [ Kitabatake Chikafusa, 1359], Jinnō Shōtōki (A Chronicle of Gods and Sovereigns: Jinnō Shōtōki. New York: Columbia University Press. ISBN 0-231-04940-4 კატეგორია:იაპონიის იმპერატორები კატეგორია:დაბადებული 19 ნოემბერი კატეგორია:დაბადებული 1464 კატეგორია:გარდაცვლილი 19 მაისი კატეგორია:გარდაცვლილი 1526", "url": "https://ka.wikipedia.org/wiki/გო-კასივაბარა", "length": 1927}
{"id": "7652", "title": "სინის მთა", "text": "მინი|300პქ|სინის მთის მწვერვალი სინის მთა, სინას მთა, სინაის მთა (, , ) — მთა სინის ნახევარკუნძულზე, რომელიც ქართველთა უშორესი სამოღვაწეო ადგილი იყო. ბიბლიის მიხედვით ღმერთი სინის მთაზე გამოეცხადა მოსეს, რომელსაც ისრაელის ხალხი ეგვიპტიდან აღთქმული მიწებისაკენ მიჰყავდა და ათი მცნება გადასცა. ქრისტიანები ამ მთაზე III საუკუნეში დამკვიდრდნენ, ქართველები კი იქ მე-6 საუკუნეში მივიდნენ, თუმცა ქართული კოლონია მოგვიანებით, მე-9 საუკუნეში ჩამოყალიბდა. ქართველებმა სინის მთის მონასტრის ტერიტორიაზე საკუთარი ტაძრები ააგეს და დაუცხრომელ მოღვაწეობას შეუდგნენ. ერთ-ერთი ქართული ტაძრის აგება დავით აღმაშენებლის სახელს უკავშირდება, რომელსაც დიდი წვლილი მიუძღვის როგორც საქართველოში, ისე მის ფარგლებს გარეთ არსებული ქართული სავანეების აღმშენებლობაში. სინის მთაზე ტაძრების მშენებლობას საქართველოსთვის არა მარტო სარწმუნოებრივი, არამედ დიდი პოლიტიკური და კულტურული მნიშვნელობაც ჰქონდა. სინის მთაზე მოღვაწე ქართველი ბერები მჭიდროდ იყვნენ დაკავშირებული სამშობლოსთან. სინის მონასტერს ჰქონდა მეტოქი თბილისში და მამულები ქართლში. სინის მონასტერში ქართველ მამებს საკუთარი უმდიდრესი და მრავალფეროვანი წიგნთსაცავი ჰქონდათ თავისი კატალოგით, ანუ წიგნებისა და ხელნაწერების ნუსხით. წიგნთსაცავში საგანგებო ოთახი იყო გამოყოფილი სამკითხველო დარბაზისათვის. იქ მსურველს შეეძლო ესარგებლა წიგნებით, მაგრამ მათი გატანა აკრძალული იყო. სინის მთის ქართული წიგნთსაცავი მხოლოდ ადგილზე შექმნილი და გადაწერილი წიგნებით არ მდიდრდებოდა, მას გამუდმებით ემატებოდა წიგნები პალესტინის ქართული კერებიდან: იერუსალიმის ჯვრის მონასტრიდან, გეთსიმანიიდან, გოლგოთიდან, პალავრიდან, საბაწმიდიდან და ა.შ. სინის მთის ქართულ ხელნაწერთა დიდი ნაწილი დღესაც ადგილზეა, ნაწილი კი ინახება თბილისში, პეტერბურგში, პრაღაში, ნიუ-იორკში, პარიზში და სხვა კერძო კოლექციებში. thumb|250px|left|[[წმ. ეკატერინეს მონასტერი (სინაი)|წმ. ეკატერინეს მონასტერი]] სინის მთაზე მოღვაწეობდნენ არა მარტო კალიგრაფიისა თუ ხელნაწერთა დამზადების მცოდნე ქართველი მამები, არამედ ისტორიკოს-თეოლოგებიც. უდიდესი ღვაწლი მიუძღვის ჰიმნოგრაფიის ერთ-ერთ თვალსაჩინო წარმომადგენელს იოანე მინჩხს. მოგვიანებით საბაწმიდის ლავრიდან სინის მთაზე გადავიდა და იქ სასულიერო-ლიტერატურული მოღვაწეობა განაგრძო იოანე ზოსიმემ. სინის მთაზე იღვწოდნენ მიქაელ ფანასკერტელი, იოანე კუმურდოელი, იოანე სინელი და სხვა მრავალი. სინის მთის ქართველ მამებს კავშირი ჰქონდათ არაბულ-ქრისტიანულ სამყაროსთან. იქაურ ხელნაწერებში შემონახულია არაბული დამწერლობის კვალი. როგორც ჩანს, არაბულ სამყაროში მოხვედრილმა ქართველებმა შეისწავლეს არაბული ენა. ჩვენამდე მოღწეულია არაბული ანბანი ქართველთათვის, თითოეული არაბული ასო განმარტებულია, ახსნილია ქართული შესატყვისით. ქართული კულტურის ამ უდიდესი და ერთ-ერთი უმნიშვნელოვანესი კერის, სინის მთის, ქართველ მამათა მემკვიდრეობა მრავალ მიზეზთა გამო სათანადოდ შესწავლილი არ არის. == ლიტერატურა== *მენაბდე, ლ. „ძველი ქართული მწერლობის კერები“, ტ. 2, თბილისი, 1980 კატეგორია:ქართული ეკლესია-მონასტრები საზღვარგარეთ კატეგორია:წმინდა მთები კატეგორია:ეგვიპტის ტურისტული ღირსშესანიშნაობები", "url": "https://ka.wikipedia.org/wiki/სინის_მთა", "length": 2880}
{"id": "7657", "title": "გიორგი ლეონიძე", "text": "|სურათი=გიორგი ლეონიძე1.jpg}} გიორგი ლეონიძე (დ. 8 იანვარი, 1900 [ძვ. სტ. 27 დეკემბერი, 1899], პატარძეული, ახლანდელი საგარეჯოს მუნიციპალიტეტი — გ. 9 აგვისტო, 1966, თბილისი) — ქართველი მწერალი, პოეტი, საზოგადო მოღვაწე. საქართველოს სახალხო პოეტი (1959), საქართველოს მეცნიერებათა აკადემიის აკადემიკოსი. საქართველოს სსრ უმაღლესი საბჭოს III-IV-V მოწვევის დეპუტატი. ==ბიოგრაფია== მამა — ნიკო ლეონიძე, ასევე ცნობილი საზოგადო მოღვაწე, პედაგოგი, ვაჟა-ფშაველას დიდი მეგობარი იყო. მას გორის სემინარია ჰქონდა დამთავრებული და სიცოცხლის ბოლო წლებში სასულიერო მოღვაწეობას ეწეოდა. დედა — სოფიო გულისაშვილი, ქართული ენისა და ლიტერატურის, ისტორიის და ხალხური სიტყვიერების საუკეთესო მცოდნედ ითვლებოდა. სოფიოს მამა ნინოწმინდის სამიტროპოლიტო ტაძრის წინამძღვარი იყო. ბიძა — ზაქარია გულისაშვილი, ხალხოსანი მწერალი, „შაქროს“ ფსევდონიმით იბეჭდებოდა. ნიკო ლეონიძის ოჯახში იკრიბებოდნენ ქართული საზოგადოების გამოჩენილი წარმომადგენლები. ასეთ გარემოში აღზრდილ გიორგი ლეონიძეს ბავშვობიდანვე გამოჰყვა ქვეყნისა და მშობლიური ლიტერატურის სიყვარული. გიორგი ლეონიძის სწავლა-აღზრდაზე დიდი გავლენა მოახდინა მამის დანატოვარმა მდიდარმა ბიბლიოთეკამაც. გიორგის მამა ორი წლის ასაკში გარდაეცვალა და ხუთი და-ძმის აღზრდა დედამისს დააწვა მხრებზე. 1907 წელს გ. ლეონიძე თბილისის სასულიერო სასწავლებელში მიაბარეს. ამ პერიოდში მან თანამოაზრეებთან ერთად ლიტერატურული წრე ჩამოაყალიბა. 1913 წელს მან სწავლა განაგრძო თბილისის სასულიერო სემინარიაში, რომელიც 1918 წელს დაასრულა. აქ მას ასწავლიდნენ ისეთი გამოჩენილი პიროვნებები, როგორებიც არიან: ვასილ ბარნოვი, ნიკო სულხანიშვილი, კორნელი კეკელიძე და სხვ. 1911 წლიდან პრესაში გამოჩნდა მისი პირველი ლექსები და წერილები. იგი რედაქტორობდა ხელნაწერ ჟურნალებს „გვირგვინი“ და „ფანდური“, რომლებიც სემინარიაში გამოდიოდა. 1916 წელს გიორგი ლეონიძემ გამოსცა ლიტერატურული ალმანახი „საფირონი“. პირველი ლექსი „მცხეთა“ ყრმობის ჟამს გამოაქვეყნა (1911, გაზეთ „სინათლე“). ერთი წლის შემდეგ ლექსი უძღვნა ვაჟა-ფშაველას, რომელიც საპასუხო ლექსით (1912, დაიბეჭდა გაზეთ „განათლებაში“) გამოეხმაურა პოეტს. 1912 წლიდან ლეონიძის ლექსები სისტემატურად იბეჭდებოდა ჟურნალ-გაზეთებში, თუმცა პოეტი თავისი შეგნებული სამწერლო მოღვაწეობის დასაწყისად 1915 წელს ასახელებდა. ამ წელს დასტამბულ ლეონიძის ლექსებში, წერილში „ოსკარ უალდი“ (ჟურნალი „თეატრი და ცხოვრება“, № 51) და სხვა აშკარად გამოჩნდა პოეტის მოდერნისტული განწყობილებანი. 1918 წელს იგი დაუახლოვდა „ცისფერყანწელებს“, რომლებთანაც ანათესავებდა ქართულ ნიადაგზე მოდერნიზმის გადმონერგვის სურვილი და ლექსის ტექნიკური სრულყოფისაკენ სწრაფვა. ეს წლები ერთგვარი „ოსტატობის სკოლა“ გამოდგა ახალგაზრდა პოეტისათვის, რომელიც გარკვეული ხარკი მიუზღო სიმბოლიზმს (ლექსები: „ოფორტი“, 1919; „მზე ტაბასტა“, 1922; „ავტოპორტრეტი“ და სხვა წერილები და ნარკვევები). 1919 წელს პოეტმა თბილისის სახელმწიფო უნივერსტეტში განაგრძო სწავლა. 1921 წელს ლეონიძემ ტ. ტაბიძესთან ერთად გამოსცა პოეტური კრებული „რევოლჲიუციის პოეტები“. 1922-1923 წლებში იგი „ცისფერყანწელთა“ ყოველკვირეულ სალიტერატურო გაზეთ „ბახტრიონს“ რედაქტორობდა. ლეონიძე მაინც შორს იყო ორთოდოქსული სიმბოლიზმისაგან. შემდგომ პოეტის ღრმა პატრიოტულმა განწყობილებამ და ქართველ კლასიკოსთა ძლიერმა ზეგავლენამ ჩამოაშორა ესთეტიზმს. ლეონიძე თვითმყოფი და ღრმად ეროვნული პოეტია, რომლის ადრინდელი ლირიკულმა შედევრებმა („ნინოწმინდის ღამე“, „სიმღერა პირველი თოვლისა“, 1926; „მყვირალობა“, „ყივჩაღის პაემანი“, „ყივჩაღის ღამე“, 1928; „ოლე“, 1931 და სხვა) იმთავითვე განსაზღვრა პოეტის როლი XX საუკუნის ქართულ პოეზიაში. საქართველოს ისტორიის წარსულისადმი მიძღვნილ ლექსთა ციკლი „ქართლის ცხოვრება“ პატარა ერის ისტორიის ტრაგიკული ფურცლებია. პოეტი წარსულშიც მომავალს განჭვრეტს; ამიტომაც მისი თუნდაც ყველაზე ტრაგიკული სტრიქონები ნათელი ოპტიმიზმით არის გამსჭვალული („წიგნი „ქართლის ცხოვრება““, „მინაწერი „ქართლის ცხოვრებაზე““, „წინაპრებს“, 1928; „მე ვკითხულობდი „ქართლის ცხოვრებას““, 1929; „დიდ თამარს“, „დავით აღმაშენებელს“, 1941 და სხვა). ლეონიძის ღრმა პატრიოტიზმი, მისი მოქალაქეობრივი პროგრამაა ჩამოყალიბებული ლექსში „ვუმღერ სამშობლოს“, პოეტის იდეალია „ადიდებული, დამწიფებული“ სიცოცხლე, ამავე დროს, ლექსის ის უჭკნობი სიჭაბუკე, რომლის საწინდარია ლექსისა და მისი წარმომშობი ეპოქის თანხმოვანება („სიჭაბუკე და ლექსი ერთია“). საქართველოს მიუძღვნა ლექსთა ციკლი „თბილისის განთიადები“ („მთაწმინდიდან ქარს მოჰქონდა“, 1926; „თბილისის განთიადი“, 1935; „თბილისი, ჩვენო თბილისო“, 1940; „თბილისს“, 1947 და სხვა). პოეტი გამოეხმაურა მეორე მსოფლიო ომს („მხედარი პირტახია“, 1941; „შინმოუსვლელო, სადა ხარ?“, 1943; „არ დაიდარდო, დედაო“, 1944 და სხვა). ძნელბედობის ჟამს შექმნილი ზოგიერთი მისი ლექსი ხალხურ სიმღერად იქცა. ლეონიძის ლირიკულ-ეპიკურ პოემებში „სამგორი“ (1960) და „ფორთოხალა“ (1951; სსრკ სახელმწიფო პრემია, 1952) თანამედროვეობის, „ახალი ქართლის“ თემა გადაწყვეტილი ისტორიის თემასთან თავისებურ მიმართებაში. „ფორთოხალა“ ისტორიის შემოქმედი ხალხისადმი, უსახელო გლეხის ქალისადმი მიძღვნილი ჰიმნია. ლეონიძეს ეკუთვნის აგრეთვე პოემები „ბავშვობა და ყრმობა“ (1933, სტალინური პრემია, 1941), „ბერშოულა“ (1943), „რატომ არის საქართველო ლამაზი და მდიდარი“ (1957) და სხვა. 60-იანი წლების ზღურბლიდან შეიმჩნევა ლეონიძის პოეზიის ახალი აღორძინება. ლეონიძის მოთხრობების წიგნმა „ნატვრის ხემ“ (1962, იმავე სახელწოდების ფილმი - 1976, რეჟისორი თენგიზ აბულაძე) სრულიად ახალ მხატვრულ სამყაროს აზიარა მკითხველი, პოეტის ყრმობის ხორცშესხმული აჩრდილები, გააზრებულნი დიდი მხატვრის ღრმა ინტელექტით, თანამედროვე ოსტატის თვალთახედვით წარმოგვიდგებიან. ერთმანეთთან დაუკავშირებელი მცირე მოთხრობების ეპიკურობა მძლავრი პოეტური ნაკადით არის გაჯერებული. ლეონიძე ნაყოფიერად იღვწოდა ლიტერატურათმცოდნეობაშიც. იყო ქართული ლიტერატურის, განსაკუთრებით ძველი ქართული მწერლობის მკვლევარი, ძველი ხელნაწერების დაუცხრომელი მაძიებელი და გამომცემელი. 30-იან წლებში მისი ინიციატივით დაარსდა მთაწმინდის მწერალთა მუზეუმი, რომელიც მოგვიანებით საქართველოს სახელმწიფო ლიტერატურულ მუზეუმად გადაკეთდა (ამჟამად გ. ლეონიძის სახელობისა), იგი წლების მანძილზე ამ მუზეუმის დირექტორად მუშაობდა. მისი დაარსებულია ი. ჭავჭავაძის სახლ-მუზეუმი საგურამოში, აგრეთვე ალმანახი „ლიტერატურული მემკვიდრეობა“, რომელსაც თვითონვე რედაქტორობდა. 1940-1948 წლებში „ლიტერატურული მატიანის“ რედაქტორი იყო, 1951-1953 წლებში ხელმძღვანელობდა საქართველოს მწერალთა კავშირს. 1957-1966 წლებში შოთა რუსთაველის სახელობის ქართული ლიტერატურის ისტორიის ინსტიტუტს. ლეონიძემ სათანადო კომენტარებითა და გამოკვლევებითურთ გამოსცა მამუკა ბარათაშვილი „ჭაშნიკი“ (1920), სულხან-საბა ორბელიანის „სიბრძნე-სიცრუისა“ (1928), იოსებ თბილელის „დიდმოურავიანი“ (1939) და სხვა. ლეონიძეს ეკუთვნის გამოკვლევები ვეფხისტყაოსნის, ვახტანგ VI-ის, დავით გურამიშვილის, ბესიკის, საიათნოვას, ანთიმოზ ივერიელის, მამია გურიელის, ალექსანდრე ყაზბეგის, ილია ჭავჭავაძის, აკაკი წერეთლის, ვაჟა-ფშაველას, ვასილ ბარნოვის და სხვათა შესახებ. დაკრძალულია მთაწმინდის მწერალთა და საზოგადო მოღვაწეთა პანთეონში. თბილისში არსებობს მისი სახელობის ქუჩა. ==ლიტერატურა== *მარგველაშვილი გ., ლიტერატურული წერილები, თბ., 1972; *სამშობლო მისი ლექსის სახელი, თბ., 1970; * კალანდაძე გ., გიორგი ლეონიძის შემოქმედება, თბ., 1967; *ხერხეულიძე გ., გიორგი ლეონიძის პოეზია, თბ., 1959; * ==რესურსები ინტერნეტში== * გიორგი ლეონიძე — ბურუსი * გიორგი ლეონიძე — ქართული მესსიანიზმი * გიორგი ლეონიძის შემოქმედება, Allgeo.org * გიორგი ლეონიძის ბიოგრაფია (III მოწვევა) * გიორგი ლეონიძის ბიოგრაფია (IV მოწვევა) * გიორგი ლეონიძის ბიოგრაფია (V მოწვევა) ==სქოლიო== კატეგორია:დაბადებული 1899 კატეგორია:გარდაცვლილი 1966 კატეგორია:საქართველოს მეცნიერებათა ეროვნული აკადემიის აკადემიკოსები კატეგორია:ქართველი პედაგოგები კატეგორია:ქართველი პოეტები კატეგორია:ქართველი მწერლები კატეგორია:ლენინის ორდენის კავალრები კატეგორია:წითელი დროშის ორდენის კავალრები კატეგორია:ცისფერყანწელები კატეგორია:საქართველოს სსრ-ის სახალხო პოეტები კატეგორია:მთაწმინდის პანთეონში დაკრძალულები კატეგორია:საგარეჯოს მუნიციპალიტეტში დაბადებულები კატეგორია:საქართველოს სსრ-ის III მოწვევის უმაღლესი საბჭოს დეპუტატები კატეგორია:საქართველოს სსრ-ის IV მოწვევის უმაღლესი საბჭოს დეპუტატები კატეგორია:საქართველოს სსრ-ის V მოწვევის უმაღლესი საბჭოს დეპუტატები გ კატეგორია:საქართველოს სსრ მეცნიერებათა აკადემიის აკადემიკოსები", "url": "https://ka.wikipedia.org/wiki/გიორგი_ლეონიძე", "length": 7794}
{"id": "7661", "title": "აკა მორჩილაძე", "text": "აკა მორჩილაძე (ნამდვილი სახელი — გიორგი ახვლედიანი; დ. 10 ნოემბერი, 1966) — ქართველი პოსტმოდერნისტი მწერალი, ისტორიკოსი და სცენარისტი. ლიტერატურული პრემია „საბას“ ექვსგზის ლაურეატი. == ბიოგრაფია == 1988 წელს თბილისის სახელმწიფო უნივერსიტეტის ისტორიის ფაკულტეტი დაამთავრა. აქვე მუშაობს ბოლო 17 წლის განმავლობაში. ჰყავს მეუღლე და ორი შვილი. ადრეულ 90-იან წლებში პარალელურად იგი საპარლამენტო სხდომების მიმომხილველად მუშაობდა „რეზონანსისთვის“ და სხვა რამდენიმე ბულვარული გაზეთისთვის; მუშაობდა თსუ-ს ლაბორანტად 1988–1991 წლებში, მასწავლებლად 1991 წლიდან; თვითონ თავს უვარგის ჟურნალისტს უწოდებს — „ჩვენთან მწერლად ყოფნა სულ სხვა რამეა, დანარჩენ მსოფლიოში კი, სულ სხვა. ამიტომ, მე მწერლად თავს ვერ ჩავთვლი. ჩემის მოკლე ჭკუით, ამას ისა სჯობს, რომ აღიარო, წერა მსიამოვნებს და ვწერ, ვინაიდან ამის უფლება ყველას აქვს-თქო.“ მისი მთავარი ლიტერატურული ნამუშევრები რომანებია: „ფალიაშვილის ქუჩის ძაღლები“ (1995), „მოგზაურობა ყარაბაღში„ (1992), „აგვისტოს პასიანსი“ (2001), „სხვანი„ (2002), „შობის ღამის ალქაჯები“ (2002), „სანტა ესპერანსა“ (2004), მადათოვის ტრილოგია („გადაფრენა მადათოვზე და უკან“, „გაქრები მადათოვზე?“, „ვეშაპი მადათოვზე“) (1998-2004) და სხვ. რომანი „ფალიაშვილის ქუჩის ძაღლები“ მოგვიანებით ადაპტირებულ იქნა პიესად და პირველად 1999 წელს დაიდგა სანდრო ახმეტელის თეატრში. მასში 1992-93 მძიმე წლების ქართული ცხოვრებაა აღწერილი. მისი წიგნები საქართველოში ბესტსელერებია (2003 წელს მას 15.000 ასლი ჰქონდა გაყიდული). ექვსჯერ აქვს მიღებული ლიტერატურული პრემია „საბა“ საუკეთესო რომანისთვის 2003, 2005, 2006, 2010, 2012 და 2019 წლებში. 2010 წელს მისმა რომანმა „მამლუქმა“ მიიღო ილიას უნივერსიტეტის პრემია წლის საუკეთესო რომანისთვის. == გამოცემები == * „მოგზაურობა ყარაბაღში“, ბაკურ სულაკაურის გამომცემლობა — 1992 * „ფალიაშვილის ქუჩის ძაღლები“, ბაკურ სულაკაურის გამომცემლობა — 1995 * „გადაფრენა მადათოვზე და უკან“, ბაკურ სულაკაურის გამომცემლობა — 1998 * „გაქრები მადათოვზე“, ბაკურ სულაკაურის გამომცემლობა — 2001 * „აგვისტოს პასიანსი“, ბაკურ სულაკაურის გამომცემლობა — 2001 * „უდაბნოს გლახები“, — 2001 * „სხვა“, ბაკურ სულაკაურის გამომცემლობა — 2002 * „შობა ღამის ალქაჯები“, ბაკურ სულაკაურის გამომცემლობა — 2002 * „ძირს სიმინდის რესპუბლიკა“, ბაკურ სულაკაურის გამომცემლობა — 2003 * „წიგნი“, ბაკურ სულაკაურის გამომცემლობა — 2003 * „შენი თავგადასავალი“, ბაკურ სულაკაურის გამომცემლობა — 2003 * „სანტა ესპერანსა“, ბაკურ სულაკაურის გამომცემლობა — 2004 * „მისტერ დიქსლის მდუმარე ყუთი“, ბაკურ სულაკაურის გამომცემლობა — 2005 * „ვენერას სიზმარი“, ბაკურ სულაკაურის გამომცემლობა — 2005 * „ქაღალდის ტყვია“, ბაკურ სულაკაურის გამომცემლობა — 2006 * „მეიდ ინ ტიფლის (Maid in Tiflis)“, ბაკურ სულაკაურის გამომცემლობა — 2007 * „ძველი გულებისა და ხმლისა“, ბაკურ სულაკაურის გამომცემლობა — 2007 * „კაგდატა ინ ჯორჯია“, საგა — 2008 * „მესაიდუმლის ქამარი“, ბაკურ სულაკაურის გამომცემლობა — 2008 * „მამლუქი“, ბაკურ სულაკაურის გამომცემლობა — 2009 * „მადათოვი“, ბაკურ სულაკაურის გამომცემლობა — 2010 * „obOle“, ბაკურ სულაკაურის გამომცემლობა — 2011 * „აკა მორჩილაძე სარბიელში 1“, ბაკურ სულაკაურის გამომცემლობა — 2012 * „ვეშაპი მადათოვზე“, ბაკურ სულაკაურის გამომცემლობა — 2012 * „ქართულის რვეულები — XIX საუკუნის სურათები“, ბაკურ სულაკაურის გამომცემლობა — 2013 * „მორიდებული ზურმუხტი“, ბაკურ სულაკაურის გამომცემლობა — 2013 * „აკა მორჩილაძე სარბიელში 2“, ბაკურ სულაკაურის გამომცემლობა — 2013 * „ქემერა“, ბაკურ სულაკაურის გამომცემლობა — 2014 * „ჩრდილი გზაზე“, ბაკურ სულაკაურის გამომცემლობა — 2014 * „მწერლებსა და წიგნებზე“ — 2014 * „ასი მილიონი გირვანქა სტერლინგით შორს“, „არტანუჯი“ და ჟურნალი „ლიბერალი“ — 2015 * „კუპიდონი კრემლის კედელთან“, ბაკურ სულაკაურის გამომცემლობა — 2018 * „ფარშავანგი (ვითომ ისტორიული ამბავი)“, ბაკურ სულაკაურის გამომცემლობა — 2019 * „როძინა ანუ ჯაშუშობა ბოლო ჟამისა“, ბაკურ სულაკაურის გამომცემლობა — 2024 == ჯილდოები == * 2000 — „ქართული პენ ცენტრი“ — წლის საუკეთესო რომანი * 2002 — „თბილისის წიგნის ფესტივალი“ — წლის საუკეთესო რომანი * 2003 — „საბა“ საუკეთესო რომანისთვის „შენი თავგადასავალი“ * 2005 — „საბა“ საუკეთესო რომანისათვის „სანტა ესპერანსა“ * 2006 — „საბა“ საუკეთესო რომანისათვის „ვენერას სიზმარი“ * 2008 — „საბა“ საუკეთესო რომანისთვის „Maid in Tiflis“ * 2010 — ილიას უნივერსიტეტის პრემია წლის საუკეთესო რომანისთვის „მამლუქი“ * 2012 — „საბა“ საუკეთესო რომანისათვის „obOle“ * 2019 — „საბა“ საუკეთესო რომანისათვის „კუპიდონი კრემლის კედელთან“ == რესურსები ინტერნეტში == * აკა მორჩილაძე — Burusi * „მისტერ დიქსლის საიდუმლო ყუთის“ შესახებ * ==სქოლიო== კატეგორია:აკა მორჩილაძე კატეგორია:თბილისის სახელმწიფო უნივერსიტეტის კურსდამთავრებულები გიორგი", "url": "https://ka.wikipedia.org/wiki/აკა_მორჩილაძე", "length": 4426}
{"id": "7662", "title": "ნიკოლოზ ბარათაშვილი", "text": "ნიკოლოზ (ტატო) მელიტონის ძე ბარათაშვილი (დ. 4 დეკემბერი, 1817, თბილისი — გ. 21 ოქტომბერი, 1845, განჯა, აზერბაიჯანი) — ქართველი პოეტი. == ბიოგრაფია == thumb|left|[[ეკატერინე დადიანი - ბარათაშვილის უიღბლო სიყვარულის კერპი]] დაიბადა გაღარიბებული არისტოკრატის, იმპერატორის ერთგული მოხელის ოჯახში. მისი მამა, მელიტონ ბარათაშვილი თარჯიმნის პროფესიასაც ითავსებდა. დედა - ეფემია, და გრიგოლ ორბელიანისა, ერეკლე II-ის შვილიშვილი იყო. თბილისის კეთილშობილთა გიმნაზიაში (1827 - 1835) ბარათაშვილის მასწავლებელი იყო სოლომონ დოდაშვილი, რომელმაც განსაკუთრებული გავლენა მოახდინა მის მსოფლმხედველობაზე. გიმნაზიის დამთავრების შემდეგ ბარათაშვილი ამაოდ ოცნებობდა უმაღლესი განათლების მიღებაზე, რუსეთში გამგზავრებაზე. ეს გეგმა ჩაეშალა უსახსრობის გამო, რასაც მაშინ მელიტონ ბარათაშვილის ერთდროს წარჩინებული ოჯახი განიცდიდა. განუხორციელებელი დარჩა აგრეთვე, კოჭლობის მიზეზით, პოეტის განზრახვა მოქმედ არმიაში განწესებისა. მიუხედავად ღრმა სულიერი დეპრესიისა, რომელიც შეინიშნებოდა ქართულ საზოგადოებრივ ცხოვრებაში 1832 წლის შეთქმულების ჩაშლის შემდეგ და რაც იმედგაცრუებულ ყმაწვილ პოეტს, თანამედროვეთა მოწმობით, ხშირად „ამა სოფლის ამაოებათაკენ“ უბიძგებდა, ბარათაშვილი და მის გარშემო შემოკრებილი ახალგაზრდა ლიტერატორები მაინც ცდილობდნენ კულტურულ-საზოგადოებრივ საქმიანობის წამოწყებას. მაგრამ მათი მეცადინეობა რაიმე მნიშვნელოვან კვალს ვერ აჩნევდა იმდროინდელ სულიერ ცხოვრებას. ბარათაშვილის ყველა გეგმას, როგორც საზოგადოებრივს, ისე პირადულს, გაპროვინციალებული ყოფის უნიათობასა და სიდუხჭირესთან ერთად წინ გადაეღობა მამისეული ოჯახის სრული გაღატაკების საფრთხეც. პოეტი იძულებული გახდა კანცელარიის რიგითი მოხელის ადგილს დასჯერებოდა. მწვავე უკმაყოფილებას თან დაერთო პირადი დრამაც (გაუზიარებელი სიყვარული ეკატერინე ჭავჭავაძისადმი). ყოველივე ამან ღრმა დაღი დაასვა ბარათაშვილს. მის პირად წერილებში, რომლებიც ეპისტოლური მემკვიდრეობის ბრწყინვალე ნიმუშებია, ღრმა ფსიქოლოგიური შინაარსითა და თანამედროვეთადმი მიმართული ბასრი, სევდნარევი ირონიით გამოიხატა „მკაცრი ბედისა“ და სულიერი სარბიელის აუტანელი სივიწროვის განცდა. 1836-დან ბარათაშვილი მუშაობდა უბრალო ჩინოვნიკად სამართლისა და განჩინების ექსპედიციის კანცელარიაში. 1844 წელს დაინიშნა ნახიჩევანში მაზრის მმართველის თანაშემწედ, ხოლო 1845 ივნისს იმავე თანამდებობაზე განჯაში, სადაც ოთხი თვის შემდეგ, 27 წლისა, მალარიით მძიმედ დაავადებული დაიღუპა. ბარათაშვილის გადმოსვენებამ 1893 წელს განჯიდან თბილისში (დიდუბის პანთეონი) ეროვნული მანიფესტაციის სახე მიიღო. 1938-დან პოეტის ნეშთი მთაწმინდის პანთეონში განისვენებს. თბილისში არსებობს მისი სახელობის აღმართი, ქუჩა, მოედანი, ხიდი == შემოქმედება == thumb|ნიკოლოზ ბარათაშვილის პორტრეტი. მხატვარ ტ. მომცემლიძის რეკონსტრუქცია, 1901 წ. ბარათაშვილის შემოქმედება ქართული რომანტიზმის მწვერვალია. მისი პოეტიკა და სტილი რომანტიკული პოეტური აზროვნების სრულყოფილი გამოხატულებაა. ილია ჭავჭავაძის აზრით, ბარათაშვილის შემოქმედება მოასწავებს ევროპეიზმის დამკვიდრებას ქართულ მწერლობაში, რაც ისტორიულად დაკავშირებული იყო აღმოსავლეთი (სპარსული) პოეზიის გავლენათა უარყოფასთან. როგორც მოაზროვნემ და მხატვარმა, ბარათაშვილმა გეზი მისცა მთელი XIX საუკუნის ლიტერატურის განვითარებას საქართველოში. ბარათაშვილის მსოფლმხედველობრივ ინტერესთა რკალი მეტად ფართოა, ხოლო მიზეზთა მიზეზი მისი სულიერი ტკივილისა ეროვნულ სინამდვილესთან არის დაკავშირებული. === „ბედი ქართლისა“ === left|thumb|„[[ბედი ქართლისა“. ბარათაშვილისეული ხელნაწერი, 1839 წ.]] პოემის „ბედი ქართლისა“ (1839) სიუჟეტს საფუძვლად უდევს რეალური ისტორიული მოვლენა - აღა-მაჰმად-ხანისაგან 1795 წელს თბილისის აღება, რამაც ფაქტობრივად საქართველოს მომავალი ბედი განაპირობა; მაგრამ „ბედი ქართლისა“, როგორც რომანტიკული პოემა, შორს დგას ისტორიზმის მყარი პრინციპებისაგან. პოემაში წარმოსახული მოვლენები სიმბოლურ განზომილებასაც შეიცავს. ერეკლე II-ის სახე და მოქმედება ბარათაშვილისთვის გაცნობიერებული აუცილებლობის განსახიერებაა. ერეკლეს ღრმად აქვს შეგნებული ისტ. ბედისწერის გარდუვალობა. სოლომონ მსაჯული ერეკლესთან პაექრობისას ძირითადად ადამიანური ბუნებისა და ერის თვისების ცნებებს ეყრდნობა: ადამიანთა თანდაყოლილი სწრაფვა თავისუფლებისაკენ, მისი რწმენით, შეუძლებელს ხდის არსებობის უცხო, შეუთვისებელ ფორმებთან შეგუებას. ეს დავა, ემოციური შთაბეჭდილების თვალსაზრისით, მსაჯულის სასარგებლოდ წყდება, მაგრამ საბოლოოდ, ობიექტურად, პოემაში მაინც ერეკლეს სიბრძნე იმარჯვებს. „ბედი ქართლისა“ ბარათაშვილმა 22 წლისამ დაწერა. მიუხედავად თანდაყოლილი რომანტ. სულიერი წყობისა, ჭაბუკ პოეტს აღმოაჩნდა რეალობის უაღრესად მძაფრი გრძნობა. ეს პოემა თავისებური პრელუდიაა ბარათაშვილის ფილოსოფიური ლირიკისათვის დამახასიათებელი ძიებებისა, რაც მიზნად ისახავდა როგორც ახალი ჰუმანისტური იდეალების, ასევე ეროვნული მოქმედების სახელმძღვანელო პრინციპთა დადგენას. ბარათაშვილის შემოქმედებითი ბიოგრაფია დროის შედარებით მცირე მონაკვეთს მოიცავს (1833-1845), მაგრამ ამ ხნის მანძილზე მან მსოფლმხედველობრივი და მხატვრული განვითარების უაღრესად მნიშვნელოვანი გზა განვლო. დიმიტრი უზნაძის სიტყვით ბარათაშვილის „მთელი სალიტერატურო შემოქმედება მხოლოდ „ოდისეაა“ მისი თვითგამორკვევისაკენ მიმსწრაფი სულისა“. ეს იყო ამავე დროს ახალი ესთეტიკური მრწამსის, ახალი პოეტური მანერის ჩამოყალიბებისა და დამკვიდრების ურთულესი გზაც. === „შემოღამება მთაწმინდაზედ“ === ბარათაშვილის გენიის პირველი მხატვრულად სრულფასოვანი გამოვლინებაა ლექსი „შემოღამება მთაწმინდაზედ“ (1833-1836). აქ მთავარია რომანტიკული ამაღლება, მიწიერი ტვირთისაგან განთავისუფლებისა და სამყაროს იდუმალ, მარადიულ ძალებთან შეხმიანების ცდა. პოეტის ოცნება - ჰარმონიულად შეუთავსდეს ამ საწყისებს, „რომ დაშთოს აქ ამაოება“, აუხდენელია, მაგრამ აქ ჯერ კიდევ არ იგრძნობა ბედთან შეჭიდების მოტივი. სევდა სოფლის „ამაოების“ გამო და ადამიანის სულიერ მოთხოვნილებათა მარადიული დაუკმაყოფილებლობის შეგრძნება ცნაურდება ფილოსოფიურ ხასიათის ლექსში „ფიქრნი მტკვრის პირას“ (1837). „აღუვესებელი საწყაულის“ სახე, როგორც ფილოსოფიური შინაარსის სიმბოლო, თავისებურ შუქს ჰფენს ბარათაშვილის მთელ პოეზიას. === სიყვარულის თემა === სიყვარულის თემა ბარათაშვილთან მკვეთრად დაუპირისპირდა ბესიკისა და ალექსანდრე ჭავჭავაძის ეროტიკულ კონცეფციას. ადამიანის შინაგანი ცხოვრება, არამატერიალური, უხრწნელი, „ციდან მოსული მშვენიერება“, ბარათაშვილის რწმენით, განუზომლად აღემატება მიწიერ სილამაზეს, რომელიც მარტოოდენ „ხორციელობის“ წარმავალ ნიჭს წარმოადგენს („აღმოხდა მნათი“, 1840; „არ უკიჟინო, სატრფოო“, 1841; „რად ჰყვედრი კაცსა, ბანოვანო“, 1842; „შევიშრობ ცრემლსა“, 1843). „ზეგარდმო მადლით“ დამტკიცებული ნეტარება მხოლოდ მონათესავე, ამაღლებულ სულთან შეერთებით მიიღწევა; ბარათაშვილის სატრფიალო პოეზიის გმირი „დაკარგული ტოლის“ მუდმივ ძიებაშია („სული ობოლი“, 1839; „სატრფოვ, მახსოვს თვალნი შენნი“, 1840). სიყვარული აქ ტრაგიკული გრძნობაა; მისი, როგორც გრანდიოზული სულიერი კატასტროფის, განცდა გადმოცემულია ეფემერული წმინდა ტაძრის დამხობაში („ვპოვე ტაძარი“, 1841). პოეტის რომანტ. გატაცების საგანი ეკეტერინე ჭავჭავაძე ზოგიერთი ლექსის უშუალო ადრესატიც არის („თავადის ჭ... ძის ასულს, ეკ....ნას“, 1839; „საყურე“, 1839; „...ნა ფორტეპიანოზედ მომღერალი“, 1839). === „მერანი“ === ბარათაშვილის პიროვნებაში ტრაგიკული გაორება შეინიშნება. თუ „ცისა ფერს“ (1841) უცოდველი სულის მარადიული ექსტაზური აღმაფრენის სიმბოლოა, „სულო ბოროტო“ (1843) გამოვლენაა მძაფრი შინაგანი კრიზისისა. ეს არის ტრაგედია „ურწმუნო ჭკუისა“, რომელსაც იმ დროისათვის მხოლოდ უარმყოფელი მისიის შესრულება შეეძლო. პოეტმა შეძლო რომანტიკოსთა მიერ გათიშული გონებისა და რწმენის შეერთება და ბრმა ბედისწერასთან თავგანწირულ ჭიდილში ადამიანის არსებობის უმაღლესი აზრი და გართლება დაინახა („მერანი“, 1842). სამყაროს ტრაგიკული მოუწესრიგებლობის შეგრძნება დრტვინითა და განგაშით ავსებს პოეტის სულს. „მერანის“ ოპტიმისტური მსოფლმხედველობის საფუძველია იმის შეგნება, რომ ადამიანი მოწოდებულია თავგანწირული ბრძოლისათვის მაღალი ჰუმანისტური იდეალების მისაღწევად. ეროვნული პრობლემატიკა ბარათაშვილის შემოწმედებაში ფართო ფილოსოფიური ასპექტით არის გადაჭრილი. „მერანის“ მთავარი იდეა - ადამიანის შემოქმედი სულისა და თავისუფალი ნების სამკვდრო-სასიცოცხლო, უკომპრომისო ბრძოლა ბრმა აუცილობლობის მტრულ ძალებთან, როგორც კაცობრიობის ისტორიის ჭეშმარიტი აზრი და გამართლება, თავისი უნივერსალური შინაარსით ამომწურავი პასუხია იმ კითხვებზე, რომელიც პოეტმა „ბედი ქართლისაში“ დასვა. ბარათაშვილის ლექსები ხელნაწერის სახით ვრცელდებოდა. კორნელი კეკელიძის სახელობის ხელნაწერთა ინსტიტუტში დაცულია ბარათაშვილის თხზულებათა რამდენიმე ავტოგრაფიული კრებული. მისი ლექსები პირველად 1852 და 1858 ჟურნალ „ცისკარში“ გამოქვეყნდა. ბარათაშვილის თხზულებათა ძირითადი გამოცემებია: 1876 (რედაქტორი - პეტრე უმიკაშვილი), 1895 (ექვთიმე თაყაიშვილი და დავით კარიჭაშვილი), 1922 (სამსონ ფირცხალავა), 1930 (პავლე ინგოროყვა), 1939 (ი. თავაძე, აკაკი გაწერელია), 1945 (კორნელი კეკელიძე), 1968 (პავლე ინგოროყვა), 1972 (აკაკი გაწერელია, ივანე ლოლაშვილი). ===პოეზია=== * ბულბული ვარდზედ * ქეთევან * შემოღამება მთაწმიდაზედ * ხმა იდუმალი * ძია გ...სთან * ღამე ყაბახზედ * ფიქრნი მტკვრის პირზედ * ჩონგურს * ჩემს ვარსკვლავს * ნაპოლეონ * თავადის ჭ...ძის ასულს, ეკ...ნას * საყურე * ჩვილი * ...ნა ფორტოპიანოზედ მომღერალი * სული ობოლი * (სატრფოვ, მახსოვს თვალნი შენნი...) * ჩემი ლოცვა * (აღმოხდა მნათი აღმოსავალს...) * (არ უკიჟინო, სატრფოო...) * (როს ბედნიერ ვარ...) * (ცისა ფერს, ლურჯსა ფერს...) * (ვპოვე ტაძარი...) * ჩემთ მეგობართ * სუმბული და მწირი * მერანი (მირბის, მიმაფრენს...) * (რად ჰყვედრი კაცსა...) * საფლავი მეფის ირაკლისა * (მიყვარს თვალები მიბნედილები...) * (შენნი დალალნი ყრილობენ გველად...) * კნიაზ ბარათაევის აზარფეშაზედ * (სულო ბოროტო...) * (შევიშრობ ცრემლსა...) * ჩინარი * ომი საქართველოს თავად-აზნაურ-გლეხთა პირისპირ დაღისტნისა და ჩეჩნელთა, წელსა 1844-ს *(ვლოცავ დღეს ჩემის გაჩენის...) *(დამქროლა ქარმან სასტიკმან...) * ბედი ქართლისა (პოემა) == იხილეთ აგრეთვე == * ნიკოლოზ ბარათაშვილის სახლ-მუზეუმი == ლიტერატურა == * ინგოროყვა, პავლე: ახალი ქართული ლიტერატურის ფუძემდებელნი : ნიკოლოზ ბარათაშვილი, ილია ჭავჭავაძე, აკაკი წერეთელი - თბილისი : მერანი, 1983 * ინგოროყვა, პავლე: ნიკოლოზ ბარათაშვილი : [მონოგრაფია. აგრეთვე ნარკვევი: ნიკოლოზ ბარათაშვილის ხელნაწერებთან] - თბილისი : მერანი, 1969 == რესურსები ინტერნეტში == * ნიკოლოზ ბარათაშვილი, ცხოვრება, შემოქმედება * ნიკოლოზ ბარათაშვილის შემოქმედება Allgeo.org-ზე კატეგორია:ქართველი პოეტები კატეგორია:დაბადებული 1817 კატეგორია:გარდაცვლილი 1845 კატეგორია:მთაწმინდის პანთეონში დაკრძალულები ნ", "url": "https://ka.wikipedia.org/wiki/ნიკოლოზ_ბარათაშვილი", "length": 9812}
{"id": "7669", "title": "ანიკეტი (მონა)", "text": "ანიკეტი (დ. ??? — გ. 69) — ყოფილი მონა, დიდი ანტირომაული აჯანყების მოთავე ტრაპეზუნდში. ა.წ. I ს. მან ხელთ იგდო რომაული ფლოტი შავ ზღვაზე, რამდენიმე ნავსადგური და საფრთხე შეუქმნა რომის ბატონობას ამ მხარეში. იმპერატორმა ვესპასიანემ ძლივს შესძლო ამ აჯანყების ჩახშობა. ანიკეტი კოლხეთში გაიქცა, მაგრამ იქაურმა მთავრებმა იგი გასცეს და რომაელებს ჩააბარეს. ანიკეტი სიკვდილით იქნა დასჯილი 69 წელს. ==ლიტერატურა== * Tacitus, Histories, 3. pp. 47–48 ==რესურსები ინტერნეტში== * უნივერსალური ენციკლოპედიური ლექსიკონი კატეგორია:გარდაცვლილი 69", "url": "https://ka.wikipedia.org/wiki/ანიკეტი_(მონა)", "length": 527}
{"id": "7670", "title": "აიეტი (მითოლოგია)", "text": "thumb|მეფე აიეტი, ბარტოლომეო დი ჯოვანის ნახატი. აიეტი, ეეტ, აჲეთისი, აეტი () — ძველი კოლხეთის მითური მეფე. ჰელიოსისა და პერსეს „მრისხანე“ ვაჟი, პასიფაესა და კირკეს ძმა, იდიას ქმარი, მედეას, ქალკიოპესა და აფსირტეს მამა. ბერძნული მითოლოგიისა – არგონავტიკა, და კლასიკური მწერლობის მიხედვით, ცხოვრობდა ძვ. წ. I ათასწლეულის დასაწყისში, მისი რეზიდენცია ჭოროხის ხეობაში მდებარეობდა. სხვა ვერსიის მიხედვით, აიეტი ჰელიოსისა და ანტიოპეს ვაჟია, ალოევსის ძმაა. როდესაც ჰელიოსმა ვაჟებს ქვეყანა გაუნაწილა, აიეტს წილად ხვდა კორინთო, მაგრამ არ მოეწონა, სამფლობელოდ გადასცა ვინმე ბუნე ჰერმესის ძეს, დაავალა შეენახა იგი მისი შთამომავლობისთვის, თვითონ კოლხეთში გადასახლდა, იქ დამკვიდრდა და მისი სახელოვანი მეფე გახდა. აიეტი იყო ძლიერი და მკაცრი მეფე მან კოლხეთი იმ დროის უძლიერეს სახელმწიფოდ აქცია. მანვე ჩამოაყალიბა კოლხეთის პირველი მუდმივი არმია, ფლოტი, და მეეტლეთა გვარდიები. ერთ-ერთი ძველ ეგვიპტური გადმოცემით ძვ. წ. 1350–1240 წლებში კოლხეთი ეგვიპტის სამხედრო-პოლიტიკური მოკავშირე იყო ახლო აღმოსავლეთში. აიეტი აქტიურ საგარეო პოლიტიკას აწარმოებდა მეზობლებთან, მან კოლხეთს შეუერთა აღმოსავლეთით სასპერები, დასავლეთით ტრაპიზონი და ჩრდილოეთით მეოტების მიწა-წყალი, კოლხეთის დამოკიდებულებაში შევიდა აგრეთვე ხური-მითანის ძლიერი იმპერიაც. ძვ. წ. 1290–1240 წლებში ეგვიპტის ფარაონები და კოლხეთის მეფეები ხშირად ერთად აწყობდნენ დამპყრობლურ და მარბიელ ლაშქრობებს ახლო აღმოსავლეთში. აიეტი ელინური ეკონომიკური ექსპანსიის გარიჟრაჟს მოესწრო. ზუსტად უცნობია რა მოხდა, მაგრამ ერთი რამ აშკარაა – კოლხთა მეფეს გაუჭირდა ბერძნული სამხედრო ექსპედიციის (არგონავტები) შეტევის მოგერიება – მოსულებმა ოქროს საწმისი გაიტაცეს. აპოლონიოს როდოსელი (295-215 ძვ. წ.), ელინისტური ანუ ალექსანდრიული ხანის მწიგნობარი, პოეტი აიეტის შესახებ წერს: კოლხთა სამეფო დინასტია აიეტის სახელს ატარებდა. ==ოქროს საწმისი== აიეტის ქვეყანას მიადგა ფრიქსე ოქროს ვერძით. მეფის თანხმობით ვერძი ზევსს შესწირა, ოქროსბეწვიანი ტყავი კი აიეტს მიართვა, რომელმაც იგი არესის ჭალაში ხეზე ჩამოაკიდებინა. სხვა მითის მიხედვით, ფრიქსე კოლხეთში ოქროს ვერძით კი არ მივიდა, არამედ გემით. გემზე მას ჰქონდა საბერძნეთიდან წამოღებული ოქროს ქანდაკება და ის უძღვნა აიეტის ქალიშვილის — ქალკიოპეს მითხოვების სანაცვლოდ. ამის შემდეგ აიეტს სამისნომ უწინასწარმეტყველა, რომ აღესრულებოდა მაშინ, როდესაც მის ქვეყანაში უცხოელები მივიდოდნენ და ფრიქსეს მირთმეულ საჩუქარს უკან წაიღებდნენ. ამ მიზეზითა და თავისი სისასტიკის წყალობითაცო, გადმოგვცემენ ძველი ისტორიკოსები — აიეტმა გასცა განკარგულება: — ყველა უცხოელი, ვინც კი კოლხეთში რაიმე მიზეზით გამოჩნდებოდა, განუკითხავად შეეწირად მსხვერპლად. ამას ის მნიშვნელობა ჰქონდა, რომ მისი სისასტიკის ამბავი შორს წასულიყო და ვერავის გაებედა კოლხეთში მისვლა ოქროს საწმისის წამოსაღებადო, გადმოგვცემენ ძველი კომენტატორები. ყოველივე ამის მიუხედავად, გარკვეული დროის შემდეგ კოლხეთს მიადგნენ არგონავტები. მედეას მეშვეობით ისინი გადაურჩნენ მსხვერპლად შეწირვას, აიეტის სასახლეში მივიდნენ და ოქროს საწმისი მოითხოვეს. აიეტმა იასონს რამდენიმე ძნელი, თითქმის შეუსრულებელი დავალება მისცა, მაგრამ მედეას დახმარებით, რომელსაც შეუყვარდა ელინი ვაჟკაცი, მან ყველა დავალება შეასრულა და კვლავ აიეტს წარუდგა. გაოცებულმა, დაეჭვებულმა და განრისხებულმა აიეტმა გმირები ვახშამზე მიიწვია და მათი ამოხოცვა (ზოგი ვარიანტით არგოს დაწვა) განიზრახა. იმ ღამეს აიეტი აფროდიტემ ცოლის სარეცელზე ჩააძინა, ამასობაში მედეამ იასონს ყველაფერი უამბო, მერე მასთან ერთად არესის ჭალაში წავიდა, საწმისის მცველი დრაკონი რაღაც წამლისა და ლოცვის მეშვეობით დააძინა (ზოგი ვარიანტით რაღაც ხერხების საშუალებით მოაკვლევინა იასონს), არგონავტებმა საწმისი მოიტაცეს და მედეაც თან გაიყოლიეს. სხვა მითები გადმოგვცემენ, რომ აიეტმა მათ მიუსწრო ზღვის სანაპიროზე, შეებრძოლა, პირადად მან მოკლა იფიტე, მისი ამალიდანაც ბევრი დაიხოცა. ცხარე ბრძოლაში, როგორც ნაწინასწარმეტყველები იყო, აიეტი დაიღუპა მელეაგროსის ხელით. ==ვერსიები== მიუხედავად იმისა, რომ აიეტს გააჩნია მრავალი, ზებუნებრივი თვისება, შესაძლებელია იგი მაინც იყოს რეალური, ისტორიული პიროვნება, რომელსაც დროთა მსვლელობაში დიდი სიძლიერის, სიმკაცრისა და გავლენიანობის გამო ახალ-ახალი თვისებები და ეპითეტები მოარგეს, ნახევარ ღმერთად აღიარეს და მითოლოგიის ლამაზი სამოსით შემოსეს. == წყარო == * * აპოლონიოს როდოსელი. არგონავტიკა, 3. 240-4. 131. * აპოლოდორუსი. ბიბლიოთეკა, 1. 9. 23. * პავსანისი. საბერძნეთის აღწერა, 2. 3. 10. * სტრაბონი. გეოგრაფიკა, 1,45. ==ლიტერატურა== * გ. მელიქიშვილი, სამხრეთ-დასავლეთ საქართველოს მოსახლეობის უძველესი გაერთიანებები, საქართველოს ისტორიის ნარკვევები, ტ. I, თბ., 1970. ==სქოლიო== კატეგორია:კოლხეთის მითური მეფეები კატეგორია:ბერძნული მითოლოგია", "url": "https://ka.wikipedia.org/wiki/აიეტი_(მითოლოგია)", "length": 4395}
{"id": "7671", "title": "აგრიფა", "text": "აგრიფა (არამეული ვარიანტი) აგრიპა (ბერძნული ვარიანტი) — იბერიის მეფე ფარსმან III ქველის ეზოსმოძღვარი (II ს.). მოხსენიებულია არმაზისხევში აღმოჩენილ, პიტიახშ ჯავახ მცირის ასულის, სერაფიტის საფლავის ქვის წარწერაზე. წარწერა არმაზის ბილინგვის სახელითაა ცნობილი. ბერძნულ ტექსტში აგრიპას სახელს ემატება \"პუბლიკიოს\" (\"პუბლიკიოს აგრიპა\"). == ლიტერატურა == * გიორგი წერეთელი, არმაზის ბილინგვა, ენიმკის მოამბე, XIII, 1942, გვ. 34-42. * Г. Церетели, Эпиграфические находки в Мцхета - древней столице Грузии, ВДИ, № 2, М., 1948. * Г. Церетели, Армазское письмо и происхождение грузинского алфавита, Эпиграфика Востока, т. III, Л., 1949. * А. Шанидзе, Данные грекопехлевийской билингвы из Армази для истории термина ეზოჲსმოძღვარი - эзойсмодзгвари в древнегрузинском, საქართველოს სსრ მეცნიერებათა აკადემიის მოამბე, ტ. II, N 1-2, თბ., 1941, გვ. 181-186. * სიმონ ყაუხჩიშვილი, არმაზში აღმოჩენილი ბერძნული წარწერები, საქართველოს სსრ მეცნიერებათა აკადემიის მოამბე, ტ. II, N 1-2, თბ., 1941, გვ. 172-173. == რესურსები ინტერნეტში == * ალექსანდრე ნონეშვილი, Civitas Romana და იბერიის სამეფოს ნობილიტეტი * საქართველოს ისტორიის ნარკვევები, ტ. I კატეგორია:იბერიის სამეფო", "url": "https://ka.wikipedia.org/wiki/აგრიფა", "length": 1143}
{"id": "7672", "title": "ასია", "text": "ასია — დიაოხის მეფე ძვ. წ. IX საუკუნის შუა წლებში. ასიას შესახებ ცნობილია, რომ ძვ. წ. 844 წელს იგი ეახლა ვანის ტბის მიდამოებში მდგარ ასურეთის მეფე სალმანასარ III-ს, მორჩილება განუცხადა და ამის ნიშნად ძღვენი (ცხენები) მიართვა. ამით თავის ქვეყანა ასურელთა მიერ აოხრებისგან იხსნა. იხსენიება სალმანასარის წარწერაში. ==ლიტერატურა== * გ. მელიქიშვილი, სამხრეთ-დასავლეთ საქართველოს მოსახლეობის უძველესი გაერთიანებები, საქართველოს ისტორიის ნარკვევები, ტ. I, თბ., 1970 * კატეგორია:დიაოხის მეფეები", "url": "https://ka.wikipedia.org/wiki/ასია", "length": 486}
{"id": "7673", "title": "აფსირტე", "text": "right|thumb|360px|[[მედეა (კოლხი)|მედეა ბრძანებს აფსირტეს არგოს ბორტს მიღმა გადაგდებას (პორტრეტი: „ოქროს საწმისი“, შესრულებული ჰერბერტ ჯეიმზ დრეიპერის მიერ 1904 წელს).]] აფსირტე, აბსირტ (აბსარ) () — ძველი კოლხეთის მეფის, აიეტის ძე. თანამედროვე აფხაზთა წინაპრების, აფშილების ლეგენდარული ეთნარქი. ==ვერსიები== ზოგიერთი მითის მიხედვით, აფსირტე არგონავტების ლაშქრობის დროს ჯერ კიდევ ძუძუს წოვდა. სხვა ვერსიით ისიც არგოში ჩაჯდა, მედეამ თან წაიყვანა (აპოლოდ. 19, 23), გემზე ნაწილ-ნაწილ დაკეპა, ზღვაში გადაყარა და ვიდრე მდევარი აიეტი წმინდა ნაწილებს კრეფდა, არგონავტები დაწინაურდნენ. უფრო ცნობილი თქმულებით, რაც არგონავტიკაშია ფიქსირებული, აფსირტე მდევარ კოლხთა ფლოტს სარდლობს, მედეამ ვითომ მოსალაპარაკებლად მიიტყუა ტაძარში, სადაც ჩასაფრებულმა იასონმა მახვილით მოკლა (აპოლოდ. 1,9, 23-24). ასევე მისი სახელობისაა ქალაქი აფსირტი გმირის დაღუპვის ადგილას. კორპ. კეისარი. == გენეალოგია == ==რესურსები ინტერნეტში== * A Dictionary of Shakespeare's Classical Mythology , Absyrtus. ==სქოლიო== კატეგორია:კოლხეთის მითური მეფეები", "url": "https://ka.wikipedia.org/wiki/აფსირტე", "length": 1010}
{"id": "7674", "title": "ელიოზ მცხეთელი", "text": "ელიოზ მცხეთელი — მცხეთის ებრაული თემის წარმომადგენელი ახ. წ. I საუკუნის I ნახევარში, რომლის სახელს ქართული ისტორიული წყაროები იესო ქრისტეს კვართის მცხეთაში ჩამობრძანებას უკავშირებს. ელიოზი დედის მხრიდან მღვდელთმთავრის შთამომავალი ყოფილა. ახ. წ. 30 წელს იესოს გასამართლებაზე იერუსალიმში მცხეთის ებრაული თემის ოთხი წარმომადგენელი — ელიოზი, ლონგინოზ კანისელი (ლეონტი მროველის მიხედვით — კარსნელი), თალენაკ და მიხაელი — იყო მივლენილი. ელიოზმა და ლონგინოზმა სასამართლოს ვერ ჩაუსწრეს, თუმცა პირადად დაესწრენ ჯვარცმას. ჯვარცმის შემდეგ „განიყვეს სამოსელი“ იესოსი და კვართი წილად ხვდა ელიოზს. მცხეთაში ჩამოტანისთანავე ელიოზმა შეიტყო, რომ დედამისი იესოს სიკვდილით დასჯით გამოწვეულ მწუხარებას გადაჰყვა. „მოქცევაჲ ქართლისაჲს\" გადმოცემით, ელიოზ მცხეთელს შეეგება თავისი და სიდონია, უფლის კვართი გულში ჩაიკრა და სული განუტევა. ელიოზმა თავისი და კვართთან ერთად დაკრძალა იქ, სადაც შემდეგ სვეტიცხოველი აღიმართა. ==ლიტერატურა== კატეგორია:ქართველი ებრაელები კატეგორია:I საუკუნის ხალხი", "url": "https://ka.wikipedia.org/wiki/ელიოზ_მცხეთელი", "length": 964}
{"id": "7675", "title": "იოდმანგანი", "text": "იოდმანგანი — იბერიის მეფე ქსეფარნუგის ეზოსმოძღვარი. მოხსენიებულია არმაზის ბილინგვაში (II ს.), საიდანაც ირკვევა, რომ იგი იყო ძე აგრიფასი, ხოლო მისი ცოლი იყო მშვენიერი სერაფიტი. სხვა ინფორმაცია იოდმანგანის შესახებ ისტორიულ წყაროებს არ შემოუნახავს. ==იხილეთ აგრეთვე== *არმაზის ბილინგვა ==რესურსები ინტერნეტში== * სერაფიტას საფლავის ქვა და „არმაზული დამწერლობა“ ==სქოლიო== კატეგორია:იბერიის სამეფო", "url": "https://ka.wikipedia.org/wiki/იოდმანგანი", "length": 393}
{"id": "7679", "title": "ნანა დედოფალი", "text": "მინი|ქართლის (იბერია) პირველი ქრისტიანი მეფე [[მირიან III და მისი მეუღლე (სამთავისის ტაძარი).]] მინი|ნანა დედოფლის და მირიან მეფის საფლავები სამთავროს მონასტერში. ნანა დედოფალი (დაახლოებით დ. 285 — გ. 335, მცხეთა) — ქართლის (იბერია) დედოფალი, მეფე მირიან III-ის მეუღლე. საქართველოს მართლმადიდებელი ეკლესიის წმინდანი, ხსენება ძვ. სტილით 1 ოქტომბერს, ახ. სტილით 14 ოქტომბერს (მეფე მირიანთან ერთად). „ცხოვრება ქართუელთა მეფეთას“ თანახმად, ნანა იყო „საბერძნეთით, პონტოით, ასული ოლიღოტოსისი“, ხოლო „მოქცევაჲ ქართლისაჲ“-ს თანახმად, მას დედა სპარსი ჰყოლია. ამ თხზულებაში ნახსენებია ნანას დედის ძმა, „მოგჳ მთავარი სპარსი ხუარა“, რომელიც წმინდა ნინომ განკურნა მცხეთაში: „და იყო მთავარი იგი დედის ძმაჲ ნანაჲსი, დედოფლისაჲ“. ქართული საისტორიო ტრადიცია გვამცნობს, რომ ნანამ სამეფო ოჯახიდან პირველმა აღიარა ქრისტიანული სარწმუნოება მას შემდეგ, რაც წმინდა ნინომ იგი უკურნებელი სენისგან განკურნა. ეს მომხდარა ნინოს ქართლში მოსვლიდან მეექვსე წელს (322 წ.). ნანა დედოფალი იმყოფებოდა ბოდში და შესწრებია წმინდა ნინოს გარდაცვალებას (დაახლოებით 332 წ.). მირიან მეფის ანდერძის თანახმად, ნანას ქართლის განმანათლებლის საფლავზე ზრუნვა დაევალა: „ხოლო შენ, ნანა, უკუეთუ გეცეს მოცალებაჲ ცხორებისაჲ შემდგომად ჩემსა, განყავ სამეუფოჲ ჩემი ორად და მიიღე სამარხვოსა წმიდისა ნინოჲსსა ჟამთა შეცვალებისათჳს, რაჲთა არა შეირყიოს უკუნისამდე ადგილი იგი, რამეთუ არა მეფეთა საჯდომი არს, მწირ არს ადგილი იგი“. ნანა დადოფლის განკურნების სასწაულს დიდი შთაბეჭდილება მოუხდენია მეფესა და ხალხზე და წყაროთა ცნობით, სხვა სასწაულებთან ერთად ხელი შეუწყვია მთელი ქართლის გაქრისტიანებისათვის. ნანა დედოფალი გარდაიცვალა მირიან მეფის გარდაცვალებიდან მეორე წელს (დაახლოებით 334 წ.), დაკრძალულია მცხეთაში, სამთავროს ტაძარში („და წარვიდა მირეან მეფჱ და ყოველი ერი, რამეთუ იქმოდეს ზემოსა ეკლესიასა ქვითა. და განიშორეს მეოთხესა წელსა. და მოკუდა მირეან მეფჱ და დაეფლა საშუვალსა სუეტსა სამხრითსა ჩრდილოჲთ კერძო. და მას სუეტსა შინა არს ნაწილი სუეტისა მის ცხოველისაჲ. და მეორესა წელსა მოკუდა ცოლი მისი ნანა და დაეფლა დასავალით კერძო მას-ვე სუეტსა, სადა მირეან მეფჱ დამარხულ იყო“). ==წყაროები== * მოქცევაჲ ქართლისაჲ, ახლადაღმოჩენილი სინური რედაქციები, ზ. ალექსიძის გამოცემა, თბ., 2007; *ლეონტი მროველი, ცხოვრება ქართუელთა მეფეთა, წგნ.: ქართლის ცხოვრება, ს. ყაუხჩიშვილის გამოცემა, ტ.1, თ., 1955; * შატბერდის კრებული X საუკუნისა, ბ. გიგინეიშვილისა და ელ. გიუნაშვილის გამოც., თბ., 1979; * ძველი ქართული აგიოგრაფიული ლიტერატურის ძეგლები, ილ. აბულაძის რედ., წგნ. 1, თბ., 1963. ==ლიტერატურა== ==სქოლიო== კატეგორია:იბერიის სამეფო კატეგორია:საქართველოს დედოფლები", "url": "https://ka.wikipedia.org/wiki/ნანა_დედოფალი", "length": 2487}
{"id": "7680", "title": "ოლთაკე", "text": "ოლთაკე, ოლთაკი — კოლხეთის სამეფოს პონტოს დაქვემდებარებაში შემავალი პროვინციების მმართველი (ძვ.წ. I ს.). ძვ. წ. 65 წელს, როდესაც კოლხეთს რომაელი სარდალი გნეუს პომპეუსი თავისი ჯარით შემოესია, ოლთაკე მასთან ბრძოლაში დამარცხდა და ტყვედ ჩავარდა. ძვ. წ. 61 წელს პომპეუსმა იგი რომში, საკუთარ ტრიუმფში გაატარა. შემდეგ რომაელებმა ოლთაკე გაათავისუფლეს და სამშობლოში დაბრუნების ნება მისცეს. მოხსენიებული ჰყავს აპიანე ალექსანდიელს. ოლთაკეს შესახებ საკმაოდ საყურადღებო წყაროები არსებობს იმავე პერიოდის ან მოგვიანო რომაელ თუ ბერძენ ავტორებში. მაგალითად სტრაბონი მითრიდატეს განსაკუთრებულ მიდგომაზე წერს, როცა იგი კოლხეთში გზავნიდა საკუთარი ახლო გარემოცვის წევრებს. იქნებოდა ეს ადგილობრივი თუ მოკავშირე სხვა ეროვნების ადამიანი. იგი წერს : “...მაგრამ მათი კეთილდღეობა(კოლხი სკეპტუხების) მცირე იყო. როდესაც მითრიდატე ევპატორის ხელისუფლება მნიშვნელოვნად გაძლიერდა, ქვეყანა დაექვემდებარა მის ბატონობას. მეფე მუდმივად გზავნიდა ვინმეს “მეგობრებიდან”, “მოადგილის” ან “გამგებლის” ხარისხით. ამ მმართველთა რიცხვში იყო მოაფერნე – დედაჩემის ბიძა, მამის მხრიდან. ამ ქვეყნიდან მეფე ღებულობდა ყველაზე მეტად დახმარებას თავისი ფლოტის აღსაჭურვად. მითრიდატეს ძლიერების დაცემის შემდეგ მთელი მისი სახელმწიფო დაიშალა და დანაწილდა მრავალ მმართველთა შორის. ბოლოს კოლხეთს დაეუფლა პოლემონი, მაგრამ ამ უკანასკნელის სიკვდილის შემდეგ მართავდა მისი მეუღლე პითოდორიდა, რომელიც იყო კოლხების, ტრაპეზუნტისა და ფარნაკიის დედოფალი” (გეოგრაფია, X|, ||, 18) ნათელია, რომ ოლთაკე სტრაბონის ხაზგასმულ მითრიდატეს “მეგობართა” ვიწრო წრეში შედიოდა და დიდი ავტორიტეტითაც სარგებლობდა. ამ აზრს ამყარებს მეორე საკმაოდ ვრცელი წყარო ლუკულუსის \"ბიოგრაფიაში\". პლუტარქე მოგვითხრობს ოლთაკეს განსაკუთრებულ თვისებებზე და გავლენაზე: \" “მითრიდატეს ბანაკში დანდარიების ერთი ბელადი იყო, სახელად ოლთაკე. დანდარიები ერთ-ერთი ტომია იმ ბარბაროსთა, რომლებიც მეოტისის ტბის სანაპიროზე ცხოვრობდნენ. ეს ოლთაკე ყოველგვარ საომარ საქმეში გამოირჩეოდა ღონითა და მამაცობით. მნიშვნელოვან ამბავთა განსჯის დროს მახვილ გონებას ამჟღავნებდა. სხვებთან ურთიერთობაში კი ფრიად ალერსიანი და თავაზიანი კაცი იყო. ოღონდაც მუდამ უთანხმოება და მეტოქეობა ჰქონდა პირველობის გულისათვის ერთ-ერთ თანამემამულე მთავართან. აი ამის გამო ოლთაკემ მითრიდატეს დიდი საქმის შესრულება აღუთქვა: ლუკულუსის მოკვლას დაპირდა. მეფემ ეს მოიწონა და ოლთაკეს განგებ შეურაცხყოფა მიაყენა, რათა მისი მოჩვენებითი რისხვა გამოეწვია. ვითომ ნაწყენი ოლთაკე ცხენზე შეჯდა და ლუკულუსთან გაიქცა. ლუკულუსმა იგი გულთბილად მიიღო, ვინაიდან რომაელთა ბანაკში დიდად ჰქონდა სახელი განთქმული. მცირე ხნის გამოცდის შემდეგ ლუკულუსი ისე მოიხიბლა ოლთაკეს საზრიანობით და გულისხმიერებით, რომ ხანდახან მასთან ერთად სადილობდა და ბჭობდა კიდევაც” (პლუტარქე, ლუკულუსი, 16). როგორც ჩანს სწორედ ამ თვისებებმა განაპირობა დამარცხებული მოხუცი მეფის მთრიდატის მიერ ამ კოლხებისათვის უცხო თუმცა მისთვის სანდო და ომებში გამოცდილი მეგობრის დდატოვება პონტოს სამეფოს უკანასკნელ ბასტიონში, რომელსაც დროებით მაინც უნდა შეეკავებინა რომაელთა წინსვლა. ის ფაქტი, რომ ანტიკური ავტორები კოლხეთში მკვეთრ საომარ ბატალიებს არ მიუთითებენ, სულაც არ ნიშნავს იმას, რომ ოლთაკე მტერს უბრძოლველად დანებდა. ასე რომ მომხდარიყო, ოლთაკე პომპეუსის ტრიუმფზე უმაღლესი რანგის ტყვეთა შორის არ მოხვდებოდა. აპიანე რიგითი გამგებლის სახელს, ხაზგასმით არ მოიხსენიებდა აზიის დატყვევებულ მეფეთა გვერდით. პომპეუსის ტრიუმფზე მხოლოდ მეფეები იყვნენ საკუთარი სახელით დასახელებული. მათ შორის იყო ოლთაკე. იგი რომაელებს წინ აღუდგა, როგორც პონტოს უკანასკნელი სამხედრო ნარჩენების წინამძღოლი და ტყვეობაში მოხვდა გვირგვინოსნის სრული რეგალიებით აღჭურვილი. საპატიო ტყვეთა ჩამონათვალში შესული მისი სახელი მეტყველებს იმაზე, რომ რომაელები ოლთაკეს განიხილავდნენ კოლხეთის მეფედ, დამტკიცებულს მითრიდატე ევპატორის მიერ. ოლთაკე ძვ.წ. 61 წელს ჩამოატარეს რომში სხვა მეფე მთავრებთან ერთად როგორც ტყვე. შემდეგ პომპეუსმა მათი უმრავლესობა საკუთარი ხარჯებით საკუთარ სამშობლოში დააბრუნა. თუმცა ოლთაკეს პოპულარობა კოლხთა შორის უმნიშვნელო იქნებოდა. ამ კუთხით, გაცილებით უკეთეს მდგომარეობაში იმყოფებოდა რომაული ორიენტაციის კოლხი დიდებული არისტარქე. ამის გამო მას მოუწევდა დაბრუნება დანდარიების ტომში, მდ. ყუბანისა და აზოვის ზღვის სანაპიროებზე. ოლთაკეს დატყვევებით რომაელებმა დაამთავრეს მითრიდატეს მომხრეთა განადგურება. ოლთაკე იყო უკანასკნელი მეომარი, რომელიც მითრიდატეს სახით იბრძოდა. ამიტომაც მიანიჭა გამარჯვებულმა პომპეუსმა განსაკუთრებული მნიშვნელობა მის პიროვნებას და კოლხეთის “გამგებელი” ჩარიცხა უმაღლესი რანგის ტყვეთა სიაში. ოლთაკეს შემდგომი მოღვაწეობის და სიკვდილის შესახებ აღარაფერია ცნობილი. == იხილეთ აგრეთვე == * არისტარქე * მოაფერნე * ორქოზი * მითრიდატე VI ევპატორი ==რესურსები ინტერნეტში== * გრანი ქავთარია – „ოლთაკე – კოლხეთის მეფე“. “საქართველოს რესპუბლიკა”, # 52 შაბათი, 20 მარტი, 2010 წელი ==ლიტერატურა== კატეგორია:კოლხეთის სამეფო", "url": "https://ka.wikipedia.org/wiki/ოლთაკე", "length": 4599}
{"id": "7681", "title": "სავლაკი", "text": "სავლაკი — კოლხეთის მეფე გვიანდელ ელინისტურ ხანაში. რომაელი ავტორი პლინიუს უფროსი (ახ. წ. I საუკუნე) სავლაკს იხსენიებს, როგორც აიეტის ჩამომავალს, რომელმაც უამრავი ოქრო და ვერცხლი მოიპოვა სვანების ქვეყანაში და საერთოდ ოქროს საწმისით განთქმულ თავის სახელმწიფოში. პლინიუსის თხზულებაში დაცული გადმოცემის თანახმად, „სავლაკს (სასახლეში) ჰქონდა ოქროს კამარები, ვერცხლის კოჭები, სვეტები და პილასტრები“, რომლებიც მას ნადავლად წამოუღია ეგვიპტის ლეგენდარული მეფის სესოსტრისისაგან. ზოგიერთი მკვლევარი (დ. კაპანაძე, კ. გოლენკო და სხვა) კოლხეთის მეფე სავლაკს მიაწერს მონეტების ერთი ჯგუფის მოჭრას, რომელიც ძვ. წ. II საუკუნის II ნახევრით თარიღდება. ==იხილეთ აგრეთვე== * სავლაკის მონეტა ==ლიტერატურა== * საქართველოს ისტორიის ნარკვევები, ტ. 1, თბ., 1970; * Голенко К. В., Ещё о монетах, приписываемых Савмаху, „Вестник древней истории“, 1963, № 3 * ==სქოლიო== კატეგორია:კოლხეთის მეფეები", "url": "https://ka.wikipedia.org/wiki/სავლაკი", "length": 867}
{"id": "7682", "title": "სიენი", "text": "სიენი — ძველი ქართული პროვინციის დაიაენის (ტაო) მეფე (ძვ. წ. XII ს. მიწურული), ევფრატის სათავეებთან არსებული ქვეყნების კოალიციის მეთაური. აცნობიერებდა რა აღნიშნული მხარეების პერსპექტიულ უპირატესობას, მათ ასურეთი უპირისპირდებოდა. ასურეთის მეფემ ტიგლათფილესერ I-მა ძვ. წ. 1112 წ. დაამარცხა სიენი, შეიპყრო იგი და თან წაიყვანა თავის ქვეყანაში (ქალაქ ასურში). შემდგომ ტიგლათფილესერმა შეიწყნარა სიენი და უკანვე დააბრუნა მორჩილების პირობით. სიენის შესახებ საუბარია თვით ტიგლათფილესერის წარწერაში. ==ლიტერატურა== *გ. მელიქიშვილი, სამხრეთ-დასავლეთ საქართველოს მოსახლეობის უძველესი გაერთიანებები, საქართველოს ისტორიის ნარკვევები, ტ. 1, თბ., 1970 * კატეგორია:დიაოხის მეფეები", "url": "https://ka.wikipedia.org/wiki/სიენი", "length": 663}
{"id": "7683", "title": "უტუფურსი", "text": "უტუფურსი, უტუფურში (დაახლოებით ძვ. წ. 805–ძვ. წ. 765) — დიაოხის მეფე. იგი ხანგრძლივი დროის მანძილზე გმირულად ებრძოდა ურარტუს მეფე მენუას (ძვ. წ. 810-786 წწ.) და არგიშთი I-ს (ძვ. წ. 786-764 წწ.). ურარტუს მეფეებმა მენუამ და არგიშთი I-მა არაერთი ლაშქრობა მოაწყვეს დიაოხის წინააღმდეგ (ძვ. წ. 805, 795, 784-783, 774, 768 წწ.). მენუამ ერთხანს მოახერხა მისი დამორჩილება, ზოგი ტერიტორია ჩამოაჭრა, მიიღო მისგან ძღვენი (ოქრო-ვერცხლი, ცხენები) და ხარკის გადახდა დააკისრა, მაგრამ არგიშთი I-ის დროს უტუფურსი აუჯანყდა ურარტუს, რასაც მოჰყვა ურარტელების ხელახალი შემოსევა. ==ლიტერატურა== * მელიქიშვილი გ., სამხრეთ-დასავლეთ საქართველოს მოსახლეობის უძველესი გაერთიანებები, საქართველოს ისტორიის ნარკვევები, ტ. I, თბ., 1970 * ==სქოლიო== კატეგორია:დიაოხის მეფეები", "url": "https://ka.wikipedia.org/wiki/უტუფურსი", "length": 742}
{"id": "7684", "title": "ქალკიოპე", "text": "ქალკიოპე, ხალკიოპე () — აიეტის ასული. ოქროს ვერძით, რომ კოლხეთს მოვიდა ფრიქსი, ეს ვერძი აქ შესწირა კრონოსს. შემდეგ იგი მიიღო აჲეთმა, რომელმაც მას მიათხოვა თავისი ასული ქალკიოპე. მისგან იშვნენ არგი, ფრონტის, მელასი და ციტისორი. ფრიქსი მოკლა აჲეთმა, რადგან მკითხავმა უთხრა, მოსული სტუმარი მოგკლავსო. მისი შვილები ნავში ჩასხდნენ და წავიდნენ. იღუპებოდნენ, რომ მოასწრო მათ იაზონმა, რომელიც კოლხეთს მოდიოდა. იაზონმა იგინი გადასხა თავის ხომალდზე. მათ დაამალინეს ხომალდი და თვითონ მოვიდნენ დედასთან და შეატყობინეს მიზეზი იაზონის მოსვლისა. ქალკიოპემ დახმარება სთხოვა თავის დას მედეას. ქალკიოპე იყო: ეგიალას, აფსირტეს, მედეას და ცირცე II-ის (სკვითის მეფის მეუღლე) და. ბერძენი უფლისწულის ფრიქსის მეუღლე. მათ შეეძინათ ოთხი ძე: არგოსი, ფრონტისი, მელასი და ციტიზორი (კიტიზორი). ==ვერსიები== ფრიქსემ პელოპის დედის დიონეს ნაჩუქარი ოქროს ქანდაკი აჩუქა აიეტს, მეფემ კი ფრიქსეს ხალკიოპე მიათხოვა (აპოლონიოს როდოსელი, არგონავტიკა; 2,1169; 3, 248; სხვა ვერსიით, ფრიქსეს ცოლი იოფოსა აიეტის ასული, ან ევგენია, ზედწოდებით ქალკიოპე; 2. კოსის მეფის ევრიპილეს ასული, ჰერაკლეს საყვარელი. ტროიდან გაბრუნებულ ჰერაკლეს რომ კოსელები ქვის დაშენით შეხვდნენ, გმირმა კი აიღო მეფე ევრიპილე, მოკლა და მისი ასული შეიყვარა. მათი შვილი იყო თესალოსი ანუ თეტალოსი, (აპოლოდ. 278 ილ. 2, 676). ზოგი ვერსიით მათი შვილია ევრიპილოსი. ჰიგ 97 ხალკიოპე თესალოსის ცოლია. რექსენორის ან ხალკოდონის ასული, ეგეოსის მეორე ცოლი, რომელსაც უშვილობით შეწუხებული მეფე ტოვებს, მიდის ორაკულთან და მალე შეეყრება ეთრას, ვისგანაც ეყოლა თეზევსი (პლუტარქე; აპოლოდ. 3, 15, 6, 4). ერეხთევსის ძის ალკონის ასული, მამასთან ერთად გაიქცა ატიკიდან ევბაზე. ==რესურსები ინტერნეტში== * ქალკიოპე ==სქოლიო== კატეგორია:კოლხეთის სამეფო კატეგორია:ბერძნული მითოლოგია", "url": "https://ka.wikipedia.org/wiki/ქალკიოპე", "length": 1679}
{"id": "7685", "title": "ხსეფარნუგი", "text": "ხსეფარნუგი — ქართლის (იბერიის) მეფე II საუკუნის 60-იან წლებში. მას მოიხსენიებს არმაზისხევის ნეკროპოლში აღმოჩენილი ხსეფარნუგის ეზოსმოძღვრის უდროოდ გარდაცვლილი მეუღლის სერაფიტის საფლავის ქვის წარწერა. მასში ნათქვამია, რომ იოდმანგანის (ეზოსმოძღვარი) მამა ფარსმან მეფის ეზოსმოძღვარი იყო. სერაფიტის მამა კი – ფარსმან მეფის პიტიახში. ე. ი. ხსეფარნუგის წინამორბედი ფარსმან II იყო. წარწერაში ყველა პიროვნების მამის სახელია მოხსენიებული, გარდა ხსეფარნუგ მეფისა. ლეონტი მროველის მიხედვით ფარსმან II ქველი მოწამლულ იქნა. ამის გამო გ. მელიქიშვილი ფიქრობს, რომ შეიძლება ფარსმან II მართლაც შეთქმულების მსხვერპლი გახდა და ტახტი მისმა უშუალო მემკვიდრემ კი არ დაიკავა, არამედ ხსეფარნუგმა. წარწერაში იოდმანგანი იწოდება „ძლევამოსილად და მრავალი გამარჯვების მომპოვებლად“. ე. ი. ამ დროს იბერია წარმატებით აწარმოებდა საგარეო ომებს. ხსეფარნუგი არც ლეონტი მროველთან და არც „მოქცევაჲ ქართლისაჲ“-ს ფარნავაზიან წარმართ მეფეთა სიაში შესული არ არის. ==ლიტერატურა== * * საქართველოს ისტორია, ტ. 1, თბ. 2008 * საქართველოს ისტორიის ნარკვევები, ტ. 1, თბ., 1970, გვ. 534. კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/ხსეფარნუგი", "length": 1087}
{"id": "7688", "title": "ზუმბი", "text": "thumb|250px|ზუმბის ბიუსტი ქ. [[ბრაზილია (ქალაქი)|ბრაზილიაში.]] ზუმბი (; დ. 1655 — გ. 20 ნოემბერი, 1695, ალაგაოსის შტატი, ბრაზილია) — ქილომბო დოს პალმარესის (გაქცეულ მონათა თავშესაფარი) ბოლო ლიდერთაგანი. thumb|250px|კაპოეირა, ანუ საომარი ცეკვა, იოჰან რუგენდასი, 1835 ქილომბო დოს პალმარესი ბრაზილიის პორტუგალიური დასახლებებიდან გაქცეულ შავკანიანთა თვითმყოფადი რესპუბლიკა იყო - მიახლ. პორტუგალიის ზომის რეგიონი ბაიას შიდა რაიონში. მისი არსებობის პიკში, პალმარესის მოსახლეობამ 30.000-ს მიაღწია. იძულებულნი იყვნენ რა თავი დაეცვათ ჰოლანდიელი და პორტუგალიელი კოლონიური ძალების შემოტევებისგან, პალმარეს მეომრები კაპოეირას (მე-16 საუკუნეში ბრაზილიაში აფრიკელ მონათა მიერ შექმნილი საბრძოლო ხელოვნება) ექსპერტები იყვნენ. აფრიკელი, ცნობილი როგორც ზუმბი, პალმარესში 1655 წელს თავისუფლად დაბადებული, პორტუგალიელებმა დაიჭირეს და მისიონერ მამა ანტონიო მელოს მიჰყიდეს, როდესაც ის დაახლოებით 6 წლისა იყო. ფრანცისკოდ მონათლულ ზუმბის ასწავლეს სახარება, პორტუგალიური და ლათინური ენები და ყოველდღიურ მესაზე დამხმარედ ამუშავებდნენ. მისი \"ცივილიზების\" მცდელობის მიუხედავად, ზუმბი 1670 წელს, 15 წლის ასაკში, გაქცევას ახერხებს და მშობლიურ ადგილს უბრუნდება. ზუმბი მალევე ცნობილი გახდა მისი ფიზიკური შესაძლებლობებისა და საბრძოლო ტექნიკის მეოხებით და 20 წლის ასაკისთვის სახელმოხვეჭილი სამხედრო სტრატეგი იყო. 1678 წელს პერნამბუკოს ოლქის მმართველმა პედრო ალმეიდამ, პალმარებთან ხანგრძლივი კონფლიქტით თავგაბეზრებულმა, მათ ლიდერ განგა ზუმბას დაზავება შესთავაზა. ალმეიდა ყველა გაქცეულ მონას თავისუფლებას შეჰპირდა, თუ პალმარები პორტუგალიის მმართველობას სცნობდნენ. განგა ზუმბა შემოთავაზებაზე დათანხმდა. თუმცა თავად ზუმბი პორტუგალიელებს არ ენდობოდა. დანარჩენ აფრიკელთა მონომის პირობებში მხოლოდ პალმარეს ხალხის თავისუფლება მიუღებელი იქნებოდა. ამიტომ ზუმბიმ უარყო ალმეიდას პირობა და განგა ზუმბას ლიდერობა ეჭვქვეშ დააყენა. პორტუგალიურ ზეწოლაზე წინააღმდეგობის გაგრძელების მოწოდებით ზუმბი პალმარესის ახალი ლიდერი გახდა. ზუმბის მმართველობის 15 წლის თავზე პორტუგალიელმა სამხედრო მეთაურებმა ჟორჟ ველომ და ვიეირა დე მეიომ ქილომბოზე არტილერიული იერიში მიიტანეს. 1694 წლის 6 თებერვალს, პალმარესის კაფუცოებთან 67 წლიანი განუწყვეტელი კონფლიქტის შემდეგ პარტუგალიელებმა მოახერხეს სერკა დე მაკაკოს (რესპუბლიკის ცენტრალური დასახლება) განადგურება. პალმარესის მებრძოლები პორტუგალიურ არტილერიას ვერ გაუმკლავდნენ; რესპუბლიკა დაეცა და ზუმბი დაჭრილ იქნა. თუმცა ჭრილობებს გადაურჩა და გაქცევა მოახერხა, ზუმბი ორი წლის შემდეგ მოღალატეებმა გასცეს. მას დაჭერის ადგილზევე თავი მოჰკვეთეს 1695 წლის 20 ნოემბერს. პორტუგალიელებმა ზუმბის თავი რესიფეში წაიღეს, სადაც იგი ცენტრალურ მოედანზე საჩვენებლად გაიტანეს, იმის დასამტკიცებლად, რომ პოპულარული ლეგენდის მიუხედავად ზუმბი უკვდავი არ ყოფილა. ძველი ქილომბოსის ნარჩენმა მოსახლეობამ კიდევ დაახლოებით ასი წელი იარსება. ამჟამად 20 ნოემბერი აღინიშნება ძირითადად რიო დე ჟანეიროში, როგორც ეროვნული ღირსების დღე. ამ დღეს განსაკუთრებული მნიშვნელობა აქვს აფრო-ბრაზილიელებისთვის, რომელთათვის ზუმბი თავისუფლებისთვის მებრძოლი გმირი და თავისუფლების სიმბოლო არის. კატეგორია:ბრაზილიის გმირები კატეგორია:დაბადებული 1655 კატეგორია:გარდაცვლილი 20 ნოემბერი კატეგორია:გარდაცვლილი 1695", "url": "https://ka.wikipedia.org/wiki/ზუმბი", "length": 3040}
{"id": "7689", "title": "კაპოეირა", "text": "thumb|250px|კაპუეირა ანუ საომარი ცეკვა. იოჰან რუგენდასი, 1835 კაპოეირა, კაპუეირა (პორტ. Capoeira [kapu'e(i)ra]) — აფრო-ბრაზილიური საბრძოლო ხელოვნება (ასევე ცეკვის, მუსიკისა და პოპ-კულტურის შემადგენელი ნაწილი) თავდაპირველად ჩამოყალიბდა კოლონიურ პერიოდში ბრაზილიაში აფრიკელ მონათა მიერ. ტექნიკა გამოირჩევა მატყუარა სწრაფი მოძრაობებით, ძლიერი აკრობატული კომპონენტებით და ზოგიერთ ვერსიებში, როგორც წესი, მუსიკის თანხლებით სრულდება. კაპუეირას ორი მთავარი ერთმანეთისგან გამორჩეული სტილი არსებობს. ერთს ჰქვია ანგოლა, დამახასიათებელი ნელი, დაბალი თამაშით კაპუეირას რიტუალისა და ტრადიციების ზედმიწევნით შესრულებით. მეორე სტილია რეჟიონალ, გამორჩეული განუწყვეტელი აკრობატული თამაშით, სადაც ტექნიკასა და სტრატეგიას ექცევა მთავარი ყურადღება. ორივე სტილს ახასიათებს სწრაფი ვარდნითი მოძრაობები და მიწაზე გართხმული მოჩვენებითი სიმშვიდე მყისიერი წამოვარდნით, ფეხისცემითა და თავისკვრით. thumb|250px|კაპუეირა რეჟიონალის წარმოდგენა ამსტერდამის ქუჩაში სიტყვა კაპუეირას წარმომავლობა გაურკვეველია. ერთი ვერსიით ის შესაძლოა მიუთითებდეს ტყის ან ჯუნგლის დაწვით ან გაკაფვით მიღებულ არემარეზე. აფრო-ბრაზილიელი მეცნიერი კარლოს ეუჟენიე მიიჩნევს რომ სახელწოდება მიუთითებს დიდ მრგვალ კალათაზე სახელით კაპა, რომლითაც ქალაქელი მონები თავზე გასაყიდ საქონელს დაატარებდნენ (აქედან კაპუეირა კალათის დამტარებელი ადამიანია). ალტერნატიულად, კონგოელი მეცნიერი კია ბუნსეკი ფუ-კიაუ ვარაუდობს, რომ კაპუიერა კიკონგოს ენის სიტყვის კიპურას დამახინჯებული ფორმაა, რაც ცანცარს, მოუსვენრობას, ყოყლოჩინობას ნიშნავს. მისი აზრით ტერმინი აღწერს მამლის საბრძოლო მოძრაობებს. ბოლო დროს, ხელოვნებას პოპულარიზაციას უწევს კაპუეირას ტექნიკის სხვადასხვა კომპიუტერულ თამაშებსა და კინოფილმებში შესრულება. კაპუეირას მუსიკა თანამედროვე პოპ მუსიკის შემადგენელი ნაწილიც გახდა. == რესურსები ინტერნეტში == * კაპოეირას ფორუმი * ჟურნალის \"პლანეტ-კაპოირა\" საიტი * Capoeira video clips from Capoeira Science * Worldwide Capoeira Comunity * Capoeira movement კატეგორია:ბრაზილიის სპორტი კატეგორია:საბრძოლო ხელოვნება კატეგორია:ცეკვა კატეგორია:ბრაზილიური კულტურა", "url": "https://ka.wikipedia.org/wiki/კაპოეირა", "length": 1982}
{"id": "7690", "title": "ჩინეთის ისტორია", "text": "მინი|ჩინეთის ტერიტორიის ცვლილება ისტორიის მანძილზე. ჩინეთის ისტორია უძველესი ხელნაწერების მიხედვით დაახლოებით 3500 წლის წინ დაიწყო. ეს არის ერთ-ერთი უძველესი და უმთავრესი იმ ცივილიზაციათაგან, რომლებიც დღესაც კი არსებობს და განაგრძობს განვითარებას. კუს ბაკანზე ნაპოვნი ხელნაწერები, რომლებიც გვაგონებს ძველ ჩინურ დამწერლობას, თარიღდება ძვ. წ. 1500 წლით. ამ ჩანაწერების მიხედვით ჩინური ცივილიზაცია დაიწყო დაახლოებით 5000 წლის წინ ქალაქ-სახელმწიფოების ჩამოყალიბებით. მიღებულია, რომ ჩინეთი ერთი დიდი სამეფოს, იმპერიის ქვეშ დაახლოებით 2000 წლის წინ გაერთიანდა. წარმატებულმა დინასტიებმა ჩამოაყალიბეს ბიუროკრატიული კონტროლის სისტემა, რომელიც საშუალებას აძლევდა იმპერატორს ემართა გეოგრაფიულად საკმაოდ დიდი ტერიტორია. ის, რასაც დღეს ჩინეთის ცივილიზაციას უწოდებენ დაიწყო იმპერატორი ცინ შიხუანდის მიერ, დამწერლობის სისტემისა იძულებითი დადგენის (ძვ. წ. 200 წელს) და კონფუციანიზმზე დამყარებული სახელმწიფო იდეოლოგიის (ძვ. წ. 100 წელს) ჩამოყალიბების შემდეგ. == სიას დინასტია == მინი|სია მინი|მარცხნივ|ჩინეთის ისტორიული რუკა, 1402 პირველი დინასტია, რომლის შესახებაც ძალიან ცოტა ინფორმაცია მოიპოვება იყო სიას დინასტია (ჩინ. 夏朝). ამ დინასტიის არსებობა თარიღდება დაახლოებით ძვ. წ. 2200-ძვ. წ. 1750 წლებით. დღევანდელ დღემდე, უმეტესობა ისტორიკოსებისა თვლიდნენ, რომ ამ დინასტიის არსებობა, საერთოდ მითია, მაგრამ არქეოლოგიურმა გამოკვლევებმა ესეც ეჭვქვეშ დააყენა. ამ დინასტიის არსებობა-არარსებობის დამტკიცებას კიდევ ბევრი არქეოლოგიური აღმოჩენა და გათხრა ესაჭიროება. == შანის დინასტია == მინი|შანი მეორე დინასტია, რომლის არსებობა დადასტურებულია, იყო შანის დინასტია (ჩინ. 商朝), რომელიც თარიღდება ძვ. წ. 1750-ძვ. წ. 1040 წლებით. არის სამი მთავარი ფაქტორი, რაც აუცილებელია ვიცოდეთ ამ დინასტიის შესახებ. * ის იყო ყველა დროის ყველაზე განვითარებული და წინ წასული ბრინჯაოზე მომუშავე ცივილიზაცია. * ამ დინასტიის ნეშთები, გვაძლევს ჩინური დამწერლობის ყველაზე ადრინდელ და სრულყოფილი ნიმუშებს, რომლებიც შესრულებულია ღორის ტყავზე. * ეს დინასტია იყო ალბათ ყველაზე სისხლს-მოწყურებული იმ დროისთვის და საერთოდ შუასაუკუნეებამდელ პერიოდში. მათ აშკარად უყვარდათ ადამიანების მსხვერპლშეწირვა. თუ მეფე მოკვდებოდა, მაშინ ას მონაზე მეტი შეუერთდებოდა მას სამარხში. ზოგიერთებს, ჯერ თავს აჭრიდნენ და მერე ყრიდნენ სამარხში, ზოგს კი პირდაპირ ცოცხლად მარხავდნენ. ისინი აგრეთვე მსხვერპლად წირავდნენ ადამიანებს სხვადასხვა რიტუალურ და ცერემონიულ შემთხვევებზე. ამ დინასტიას ჰქონდა საკმაოდ უცნაური პატრილინიარული სისტემა, იმის მაგივრად რომ მამას შვილისთვის დაეტოვებინა ტახტი, მეფის წოდება გადადიოდა უფროსი ძმიდან უმცროსზე. ხოლო იმ შემთხვევებში, როდესაც ყველაზე უმცროსი ძმა გარდაიცვლებოდა, მაშინ ტახტზე ადიოდა ასაკით ყველაზე დიდი ბიძაშვილი ან მამიდაშვილი, რომელიც აუცილებლად მამრობითი სქესის უნდა ყოფილიყო. == ჭოუს დინასტია == === დასავლური ჭოუს დინასტია (ძვ.წ. 1100 - ძვ.წ. 771) === მინი|ჭოუ შანის დინასტიის გადაგვარების შემდეგ, ჩინეთის მმართველობაში, მოვიდა ჭოუს დინასტია (ჩინ. 周朝), რომელმაც იარსება ძვ. წ. 1100-ძვ. წ. 256 წლებში. ამ დინასტიის მმართველობის პერიოდი იყოფა ორ ნაწილად: დასავლური (ძვ. წ. 1100 - 771 წლები) და აღმოსავლური (ძვ. წ. 771 - 256 წლები) ჭოუს დინასტია. უმეტესობა ისტორიკოსები და მეცნიერები ფიქრობენ, რომ ჭოუს დინასტია უფრო „ჩინური“ იყო, ვიდრე შანის. თუნდაც იმიტომ, რომ ჭოუს დინასტიაში მეფის (მმართველის) ტიტული მამისგან შვილს გადაეცემოდა. აგრეთვე ნაკლებად ჰქონდათ ყურადღება გამახვილებული ადამიანთა მსხვერპლშეწირვაზე. მაგრამ შანის დინასტიასთან შედარებით ნაკლებად ძლიერები იყვნენ ბრინჯაოს ხმარებაში. თუმცა საუკუნეები დასჭირდა, სანამ დასავლეთმა ისწავლა ბრინჯაოს ხმარება ისევე, როგორც ჭოუმ. ზოგიერთ მეცნიერს სჯერა, რომ სიას, შანის და ჭოუს დინასტიები იყო სამი სხვადასხვა კულტურა, რომლებიც ასე თუ ისე, ერთ პერიოდში აღმოცენდა ყვითელი მდინარის ველზე. ისტორიული ჩანაწერები კი ამას ასაბუთებს იმით, რომ სიას დინასტია დაიპყრო შანმა, შემდეგ კი ჭოუმ იმარჯვა ამ უკანასკნელზე. სინამდვილეში ჭოუ არ მართავდა მთელ იმ ტერიტორიას, რაც მაშინ იყო ჩინეთი. იმ დროს ჩინეთი შედგებოდა ასე თუ ისე დამოუკიდებელი სამთავროებისგან. ჭოუს დინასტია კი ყველაზე ძლიერი სამთავროს მართავდა. ეს სამთავრო განლაგებული იყო ჩინეთის სამთავროების ცენტრში და ავითარებდა და აღმავლობის გზაზე აყენებდა იამს, რასაც ჩინელები ეძახიან თავიანთ ქვეყანას — შუა სამეფოს. ჭოუს დინასტიამ შესძლო სიმშვიდის შენარჩუნება რამდენიმე ასწლეულის განმავლობაში, მაგრამ ძვ. წ. 771 წელს, დასავლეთიდან მოსულმა ბარბაროსებმა დაანგრიეს დასავლეთ ჭოუს სამთავრო დინასტია. ამ მარცხის შემდეგ, ჭოუს დინასტიამ გადაინაცვლა აღმოსავლეთით, სწორედ ეს გახდა ამ დინასტიის მმართველობის პერიოდის ორ ნაწილად გაყოფის მიზეზი. === აღმოსავლური ჭოუს დინასტია (ძვ.წ. 771 - ძვ.წ. 256) === აღმოსავლეთ ჭოუს დინასტიას აშკარად შეეტყო ძალების შესუსტება. თანდათან ჩამოყალიბდა ახალი ფილოსოფიები და იდეები. სამი ყველაზე მნიშვნელოვანი, ისტორიული გადმოსახედიდან, იყო (არის) ტაოიზმი (ტაოიზმი), კონფუციანიზმი და ლეგალიზმი. * ტაოიზმი არის აგებული ტაოს შესწავლაზე, ტაო ნიშნავს გზას, (ჩინ. 到). ტაოიზმის უძველესი წიგნია „ტაო დე ჯინგი“ (გზა და სათნოება), რომელიც დაწერა ლაო-ძიმ. თუმცა დანამდვილებით არ არის ცნობილი ნამდვილად ლაო-ძი ერქვა მას თუ არა, საერთოდ თუ არსებობდა ლაო-ძი და არის თუ არა ეს წიგნი ერთი ავტორის მიერ დაწერილი. დაოისტებს უყვარდათ ამდაგვარი ფიქრები და პარადოქსული მსჯელობები. მაგალითად: „ამბავი კაცზე, რომელსაც ესიზმრებოდა რომ იგი იყო პეპელა, მერე მას გაეღვიძა და იგი ფიქრობდა ვინ იყო ის, ადამიანი თუ პეპელა, რომელსაც ესიზმრებოდა რომ ის იყო ადამიანი“. ეს არის დაოიზმის კლასიკური მაგალითი. ტაოიზმს გარკვეული ზემოქმედება ჰქონდა ძენ (ზენ) ბუდიზმის განვითარებაზე. * კონფუცი, რომელიც ცხოვრობდა დაახლოებით ძვ.წ. V საუკუნეში, თვლიდა რომ მორალიანი კაცები კარგი მმართველები არიან, და რომ სათნოება და ღირსება ერთ-ერთი უმთავრესი თვისებაა ხელმძღვანელის ან ლიდერის. კონფუციანიზმი, საერთოდ ამბობს იმას, რომ ყველა ადამიანი კარგია და რომ ღირსება და კეთილდღეობა მოიპოვება იმ შემთხვევაში, თუ ადამიანი სათანადოდ მოიქცევა. კონფუციმ დიდი ყურადღება გაამახვილა ამ „სათანადოზე“ (ანუ სათანადოდ მოქცევაზე). კონფუციანიზმი ამბობს, რომ იმპერატორი არის სამოთხის შვილი (სამოთხე კი დასავლეთში აღიქმება როგორც ადგილი ცაში, ხოლო აღმოსავლეთში კი ნიშნავს ღვთაებრივ ძალას) და მას აქვს სამოთხის მანდატი რათა მართოს. * ლეგალიზმი მომდინარეობს კონფუცის ერთ-ერთი მოსწავლის, ხუნ-ძის სწავლებებისგან. ხუნ-ძის სწამდა, რომ უმეტესწილად ადამიანი ჯერ თავის თავზე იფიქრებს, მაშასადამე იგი არის ბოროტი. ამის გამო ლეგალისტებმა შექმნეს კანონები, რომლებიც გაამარტივებდნენ ხალხის მართვას. კონფუციანიზმის და ლეგალიზმის ფუნდამენტალური მიზანი იყო იმ დროს დაშლილი ჩინეთის ხელახალი გაერთიანება, უბრალოდ მათ სხვადასხვა მიდგომა არჩიეს. კონფუციანიზმი ეყრდნობოდა ღირსებას და ქველობას, ხოლო ლეგალიზმი იყენბდა რკინის მუშტს. ლეგალიზმი იცავდა იმ ტექნიკებს და ხერხებს, რომლებიც გულისხმობდნენ წიგნების დაწვას და განადგურებას, მეზობლებს შორის დასმენის ინსტიტუტს, საიდუმლო პოლიციას, მოკლედ, დაახლოებით ისეთი სტილის ინსტიტუციებს, რომლებას მომავალში, ახლო ისტორიაში, გამოიყენეს ჰიტლერმა, სტალინმა, მაომ და სხვა დიქტატორებმა. == ცინ შიხუანდი და ცინის დინასტია == მინი|ცინი ძვ. წ. 221 წელს, ჩინეთის პირველმა იმპერატორმა (მანამდე ყველა წინამდებარე დინასტიის მეთაურები საკუთარ თავს მეფეებს ეძახდნენ) ცინ შიხუანდიმ მთლიანად დაიპყრო რამდენიმე ასწლეულის განმავლობაში დაშლილი ჩინეთი. მისი მოგება განაპირობა ორმა მიზეზმა: * ის იყო თავგანწირული ლეგალისტი (იმდენად თავგანწირული, რომ რაც ქვეყანაში წიგნი იყო, რაც მან იპოვა, ყველა დაწვა და გაანადგურა); ხოცავდა თავის გენერლებს და სამხედროებს იმის გამო, რომ მათ დააგვიანეს შეხვედრაზე (თუმცა ამან მომავალში მისი დამარცხება გამოიწვია). * ცინის სახელმწიფოს, დინასტიას, ჰქონდა უამრავი რკინა, ამის გამო, რკინის ხანის პერიოდში, მათ ბევრად უფრო მეტი რკინის იარაღი ჰქონდათ ვიდრე სხვა სამთავროების არმიებს. ცინის დინასტიის (ჩინ. 秦) დროს დაიწყო ჩინეთის დიდი კედელის მშენებლობა. ფაქტობრივად ჩინეთის კედელს აშენებდა 5 დინასტია დაახლოებით 1800 წლის განმავლობაში. დაიწყო ცინის დინასტიამ და დაამთავრა მინის დინასტიამ ჩვენი წელთაღრიცხვით 1620 წელს. ძვ. წ. 210 წელს ცინ შიხუანდი გარდაიცვალა. რასაც მალევე მოჰყვა დინასტიის დაშლა საკმაოდ კურიოზული მიზეზით. რევოლუცია დაიწყო ერთმა უბრალო ჯარისკაცმა, რომელსაც ქინის ბრძანებით სიკვდილით დასჯა მიუსაჯეს. მიზეზი ამისა გახდა ის, რომ ამ ჯარისკაცს დააგვიანდა ახალწვეულების მიყვანა, რადგან წვიმიანი ამინდი იყო და გზები ძალიან ატალახდა. ჯარისკაცმა დაითანხმა ყველა ის ადამიანი ვისაც მასთან ერთად მიუსაჯეს სიკვდილი, რომ დაეწყოთ გადატრიალება. ისინი საბოლოოდ დაიჭირეს და სათანადოდ დასაჯეს (მოკლეს), თუმცა მათმა წამოწყებულმა რევოლუციამ შედეგი გამოიღო. ცინის დინასტია დაიშალა და გზა გაეხსნა ახალ, ხანის დინასტიას. კუნგ–ჰუ იყო ამ დინასტიების დამცველი ფილოსოფია. == ლიტერატურა == *Abramson, Marc S. (2008). Ethnic Identity in Tang China. University of Pennsylvania Press, Philadelphia. ISBN 978-0-8122-4052-8. *Ankerl, G. C. Coexisting Contemporary Civilizations: Arabo-Muslim, Bharati, Chinese, and Western. INU PRESS Geneva, 2000. ISBN 2-88155-004-5. * Li, Xiaobing. China at War: An Encyclopedia (2012) in ebrary == რესურსები ინტერნეტში == * Chinese Database . * Modernizing China. * Manuscript and Graphics Database . * A universal guide for China studies . * Oriental Style . * Chinese Text Project. * History Forum.", "url": "https://ka.wikipedia.org/wiki/ჩინეთის_ისტორია", "length": 8852}
{"id": "7691", "title": "ტერმინოლოგია", "text": "ტერმინოლოგია (ტერმინი და logos ლოგია) — მეცნიერების, ტექნიკის, ხელოვნების რომელიმე დარგში ხმარებულ ტერმინთა ერთობლიობა. სიტყვა „ტერმინოლოგია“ ტერმინოლოგიური ლექსიკონის სინონიმადაც იხმარება. ტერმინოლოგიის განვითარებას მეცნიერების ამა თუ იმ დარგის განვითარება განაპირობებს. საქართველოში ტერმინოლოგიის ისტორია სათავეს იღებს ქართული მწერლობის შექმნის დასაწყისიდანვე; მისი აღმავლობა X–XII საუკუნეებიდან იწყება. მეცნიერულ პრინციპებზე დამყარებული ტერმინოლოგიური მუშაობა საქართველოში 1921-დან დაიწყო. ამ დროიდან ტერმინოლოგიური საკითხების შესწავლას ხელმძღვანელობდა განსახკომთან არსებული „სახელმწიფო სამეცნიერო საბჭო“, 1926-დან - „ცენტრალური სამეცნიერო ტერმინოლოგიური კომიტეტი“, რომელიც 1936-დან სპეციალური სამეცნიერო ტერმინოლოგიის განყოფილებად გადაკეთდა. ეს განყოფილება 1941-დან საქართველოს მეცნიერებათა აკადემიის ენათმეცნიერების ინსტიტუტის შემადგენლობაშია. გამოქვეყნებულია (1985) 50-მდე ტერმინოლოგიური ლექსიკონი მეცნიერების სხვადასხვა დარგში. ტერმინოლოგია, როგორც დისციპლინა ენათესავება თარგმნას და მის გვერდიგვერდ ისწავლება უნივერსიტეტებსა თუ თარგმნის სკოლებში. დიდ თარგმანების განყოფილებებს ან ბიუროებს, როგორც წესი, აქვს ტერმინების განყოფილება, რომელიც ტერმინებზე კვლევას აწარმოებს. დანიშნულების ან კონტექსტის მიხედვით ტერმინოლოგიის რამდენიმე დაჯგუფება არსებობს: *ტექნიკური ტერმინოლოგია *სამხედრო ტერმინოლოგია *პოლიტიკური ტერმინოლოგია *სამეცნიერო ტერმინოლოგია *ლიტერატურული ტერმინოლოგია ==რესურსები ინტერნეტში== * ტერმინოლოგია — უცხო სიტყვათა ლექსიკონი კატეგორია:ენათმეცნიერება კატეგორია:ტერმინები", "url": "https://ka.wikipedia.org/wiki/ტერმინოლოგია", "length": 1492}
{"id": "7692", "title": "ტერმინი", "text": "ტერმინი (გვიანდ. ლათ. terminus - ტერმინი < — ზღვარი, საზღვარი): 1. სიტყვა (ან შესიტყვება), რომელსაც იყენებენ რომელიმე სპეციალური დარგის ცნების ან სპეციალური საგნის აღსანიშნავად. ამა თუ იმ ენაში ტერმინი შეიძლება იყოს ნასესხები ან კალკირებული საერთაშორისო სიტყვა (მაგ. ქართული გრამატიკის ტერმინებიდან „სუბიექტი“ ნასესხებია, „ქვემდებარე“ - კალკირებული). ტერმინი შეიძლება საგანგებოდ შეიქმნას (მაგ. „თურმეობითი“) ან კიდევ არსებული, ჩვეულებრივ სახმარი სიტყვა გამოყენებულ იქნეს ტერმინად (მაგ. „ბრუნვა“). 2. ლოგიკაში იგივეა, რაც „ტერმი“ — ფორმალური ენის ისეთი გამოსახულება, რომელიც აღნიშნავს ან რომელსაც შეუძლია აღნიშნოს საგანი. არისტოტელეს სილოგისტიკასა და ტრადიციულ ლოგიკაში ტერმინი ეწოდება მსჯელობისა და და დასკვნის ( სილოგიზმის) იმ შემადგენელ ნაწილებს, რომლებიც აღნიშნავენ საგანთა თვისებებს ან კლასებს. მაგ. მსჯელობაში „ყველა ადამიანი არის მოკვდავი არსება“ — „ადამიანი“ და „მოკვდავი არსება“ ტერმინებია. ==იხილეთ აგრეთვე== *ტერმინოლოგია ==ლიტერატურა== ==რესურსები ინტერნეტში== * ტერმინი — უცხო სიტყვათა ლექსიკონი კატეგორია:ენათმეცნიერება კატეგორია:ტერმინები", "url": "https://ka.wikipedia.org/wiki/ტერმინი", "length": 1052}
{"id": "7693", "title": "ნოველა", "text": "ნოველა (, , , ნიშნავს „ახალს“, „ახალ ამბებს“ ან „მოკლე მოთხრობას რაიმე ახლის შესახებ“) — მცირე მოცულობის ეპიკური ჟანრი, რომელიც ემყარება თხრობის ხერხს და პროზის (იშვიათად ლექსის) ფორმით წარმოსახავს ადამიანის ცხოვრების ერთ ეპიზოდს, ერთ მომენტს, ერთ ასპექტს. მისთვის დამახასიათებელია მარტივი სიუჟეტი, პერსონაჟთა უკიდურესი სიმცირე. მოთხრობისაგან განსხვავებით, ნოველაში ძალზე შეკუმშულადაა ნაჩვენები ყოფითი დეტალები, გარემო, ხასიათის ფორმირების პროცესი; მისთვის უცხოა აღწერითი მომენტები. აქცენტი გადატანილია მოვლენის რომელიმე ერთი მხარის, პერსონაჟის რომელიმე თვისების განსახოვნებაზე, რაც განაპირობებს თხრობის ლაკონიზმს და მოქმედების ექსპრესიას. კომპოზიციურად ნოველა შეკრულია. კვანძის შეკვრა და გახსნა სწრაფად ხდება; ფინალი, რომელიც ხშირად მოულოდნელი შედეგით ხასიათდება, მკითხველის მძაფრ ემოციებს იწვევს. ნოველა, როგორც დამოუკიდებელი ჟანრი, ჩაისახა და განვითარდა იტალიაში XIV-XV საუკუნეებში (ბოკაჩო, საკეტი, მაზუჩო და სხვა); შემდგომში გავრცელდა მსოფლიოს თითქმის ყველა ქვეყანაში. ნოველის ცნობილი ნიმუშები შექმნეს პროსპერ მერიმემ, გი დე მოპასანმა, ანტონ ჩეხოვმა, ო. ჰენრიმ, ერნესტ ჰემინგუეიმ და სხვებმა. ქართულ ლიტერატურაში - შიო არაგვისპირელმა, ნიკოლოზ ლორთქიფანიძემ, ლეო ქიაჩელმა, სერგო კლდიაშვილმა და სხვამ. == ლიტერატურა == კატეგორია:ლიტერატურული ჟანრები", "url": "https://ka.wikipedia.org/wiki/ნოველა", "length": 1250}
{"id": "7694", "title": "რევაზ მარგიანი", "text": "რევაზ აკაკის ძე მარგიანი (დ. 24 ნოემბერი, 1916, მულახი — გ. 1 ივნისი, 1984, თბილისი) — ქართველი პოეტი. სკკპ-ის წევრი 1947-დან. ==ბიოგრაფია== 1940 წელს დაამთავრა თბილისის სახელმწიფო უნივერსიტეტის ფილოლოგიის ფაკულტეტი. 1942 წელს მოხალისედ წავიდა დიდ სამამულო ომში. ომის შემდეგ იყო ჟურნალების „ოქტომბრელის“, „პიონერის“, „დროშის“, გაზეთ „ლიტერატურული საქართველოს“ მთავარი რედაქტორი, გამომცემლობა „ლიტერატურა და ხელოვნების“ დირექტორი. 1979-დან გამომცემლობა „მერანის“ დირექტორი. პირველი ლექსი „მირანგულა“ 1934 წელს გამოაქვეყნა, პირველი წიგნი „ლექსები“ — 1940. სამამულო ომის წლებში დაწერილმა ლექსებმა შეადგინა ეპიკური სულისკვეთებით გამსჭვალული წიგნი „მუმლი მუხასა“ (1946). შემდგომ კრებულში („მხოლოდ ახალი“, 1958; „მთანი მაღალნი“, 1960; „ლილე“, 1965; „გამოღვიძება“, 1966; „თოვაში შეხვედრა გაზაფხულთან“, 1975 და სხვ.), მხატვრულ დაოსტატებასთან ერთად, უფრო მკაფიოდ გამოიკვეთა მარგიანის შემოქმედების ტენდენციები და თავისებურებანი. მის თხზულებებში წარმოჩნდა სვანური ბუნება და მითოსი, რომელიც პოეტმა ორგანულად დაუკავშირა თანამედროვეობას („ოია ოიალე“, „ოიდა ნანაილა“, „მარილი“, „ელეგია მეგობრის სიკვდილზე“ და სხვ.). ფოლკლორული საწყისი მარგიანის ლექსში მაღალ პოეტურ კულტურასთან არის შეწქყმული („ამბავი რუსთაველის უშგულს მისვლისა“, „მარიხიი\", „მუმლი მუხასაი“) და ორგანულადაა დაკავშირებული მის შემოქმედებით კრედოსთან („მეც ხომ ვარ...“, „ეს პირველ ქართულ ლექს...“, „მე მინდა ვიყო შემოდგომა“). პატრიოტიზმი, რომელიც იმისდროინდელი ლექსების წამყვანი მოტივი იყო, უფრო მაღალ ხარისხში აჟღერდა მარგიანის მომდევნო პერიოდის პოეზიაში („ქართლის ცხოვრების მემატიანე“. „...უენგუროდ გავძლებ განა“, „მე შენს კალთაზე მინდა ვიარო“, „შენ და ილია რომ არ გვყოლოდით“ და სხვ.). თავის მხრივ, გარდასული ომის გახსენება არაერთ შესანიშნავ ლექსს დაედო საფუძვლად („წლების სახსოვრად“, „იქ სიჭაბუკეს არ დავტოვებდი“, ლირიკული პოემა „მირზა გელოვანი“, „თოვაში შეხვედრა გაზაფხულთან“ და სხვ.). მნიშვნელოვანი ადგილი უკავია მის შემოქმედებაში ფილოსოფიური და სამიჯნურო ლირიკასაც („ჩემს ძველ ბინაში“, „ჩემი ერთი უფერულო დღე“, „და უნატრელი ის დღეც დადგება“, „გუშინ არ ვიყავ...“, „რა დრო გასულა“, „რა იქნებოდა ეს სიჭაბუკე“). მარგიანის ლექსები თარგმნილია ყოფილ სსრკ-ის ხალხთა მრავალ ენაზე, აგრეთვე ინგლისურ, გერმანულ, ფრანგულ, რუმინულ, პოლონურ, ბულგარულ ენებზე. დაჯილდოებულია შრომის წითელი დროშის, ხალხთა მეგობრობის, 2 „საპატიო ნიშნის“ ორდენებით და მედლებით. დაკრძალულია მწერალთა და საზოგადო მოღვაწეთა დიდუბის პანთეონში. ==ლიტერატურა== * ზ. ბაბუნაშვილი, თ. ნოზაძე, „მამულიშვილთა სავანე“, გვ. 248, თბ., 1994 ==რესურსები ინტერნეტში== კატეგორია:ქართველი პოეტები კატეგორია:შრომის წითელი დროშის ორდენის კავალრები კატეგორია:ხალხთა მეგობრობის ორდენის კავალრები კატეგორია:დაბადებული 1916 კატეგორია:საპატიო ნიშნის ორდენის კავალრები კატეგორია:მესტიის მუნიციპალიტეტში დაბადებულები კატეგორია:დიდუბის პანთეონში დაკრძალულები", "url": "https://ka.wikipedia.org/wiki/რევაზ_მარგიანი", "length": 2746}
{"id": "7700", "title": "ალეგორია", "text": "მინი|250პქ|„მუსიკის ალეგორია“ — ფილიპნო ლიპი ალეგორია (ბერძნ. allegoria — გადაკრულად თქმა) — გადაკრულად ნათქვამი სიტყვა ან სიტყვათა რიგი, რომელშიც მოვლენის შინაარსი კონკრეტული სახითაა წარმოდგენილი. მასში ნათქვამია ერთი და იგულისხმება მეორე (ანდაზა, გამოცანა, იგავ-არაკი და სხვ.). მისი მიზანია ავტორის აზრის შენიღბვა. ==რესურსები ინტერნეტში== * Brief definition of Allegory * Dictionary of the History of Ideas: Allegory in Literary history * Electronic Antiquity, Richard Levis, \"Allegory and the Eclogues\" კატეგორია:რიტორიკა", "url": "https://ka.wikipedia.org/wiki/ალეგორია", "length": 525}
{"id": "7701", "title": "ანდაზა", "text": "ანდაზა () — ხალხური სიტყვიერების ჟანრი (შეიძლება იყოს ლიტერატურულიც); სინამდვილის გონებამახვილურად განზოგადება. დამრიგებლობითი შინაარსის იუმორისტულ-სატირული ხასიათის თქმა. ანდაზათა უმრავლესობა რაიმე საყოველთაოდ მიღებულ ნორმას ან პრაქტიკულ კონცეფციას გამოხატავს. ანდაზა, რომელიც აღწერს ქცევის ნორმას შეიძლება იწოდოს, როგორც „მაქსიმი“. თუ ანდაზა გამოირჩევა განსაკუთრებით დახვეწილი სტილით, მას „აფორიზმი“ ეწოდება. ანდაზები ხშირად ნასესხებია სხვადასხვა ენებიდან და კულტურებიდან და ზოგჯერ თანამედროვეობაში ერთ ენაზე მეტი წყაროდან მომდინარეობს. ანდაზათა შესწავლას პარემიოლოგია ჰქვია. მიუხედავად დამრიგებლური ხასიათისა, მცდარია აზრი იმის შესახებ, თითქოს ანდაზა აუცილებლად წარმოადგენს სიბრძნეს (სახალხო სიბრძნეს) ან გვაწვდის პროგრესულ მორალურ-ეთიკურ ნომრას. ხშირია მაგალითი იმისა, რომ ანდაზა ეფუძნებოდეს უმეცარ, მაგრამ ხალხში გავრცელებულ საერთო აზრს. არ არის გამართლებული ანდაზის ჩართვა ბავშვთა აღმზრდელობით პრაქტიკაში - ახსნისა და დასაბუთების გარეშე. მაგალითი: ანდაზა „გემოვნებაზე არ დაობენ“. აქ მოყვანილი აზრი, თითქოს გვანიჭებს თავისუფლებას შემოქმედებაში, მეორე მხრივ კი იგი გვათანაბრებს უმეცრების, გაუნათლებელი საზოგადოების, არაკომპეტენტურობის ჩარჩოში, მნიშვნელობას უკარგავს ჭეშმარიტ სილამაზეს და ამ გზით, ირიბად ასრულებს უსამართლო ცენზურულ სამსახურს, შედეგად ზღუდავს პროგრესული პიროვნების თავისუფლებას. * საპირისპირო აზრი (1): „გემოვნებაზე დაობენ“, რამდენადაც არსებობს კლასიკური გემოვნება, რომელიც უნდა შრომით მიიღოს ადამიანმა და განავითაროს საკუთარი გამოცდილების, განათლების საფუძველზე. * საპირისპირო აზრი (2): თუ ანდაზას პირდაპირ გავიგებთ, გემოვნებაზე დაობენ და ომობენ კიდეც. მსოფლიოს ისტორიაში მრავალი მაგალითია ომისა და ბრძოლებისა, რომელთა მიზეზს სილამაზე (ან გემოვნების ობიექტი) წარმოადგენდა (ქალი, ქალაქი, კულტურა, ენა). * საპირისპირო აზრი (3): „გემოვნებაზე უნდა ვიდაოთ“ (აგრეთვე საკუთარ თავთან), რომ ამოვიცნოთ ჭეშმარიტი, საყოველთაო სილამაზის ნორმა-იდეალი, სილამაზის დანახვა ზოგადად მოითხოვს შრომის გაწევას („კარგ მთქმელს კარგი გამგები უნდაო“). იმ თეზაზე დაფუძნებით, რომ „ჭეშმარიტი სილამაზე არსებობს“ (ეს უკანასკნელი აზრი აღიარებულია კაცობრიობის მიერ - ფ. დოსტოევსკი „სილამაზე გადაარჩენს სამყაროს“, შდრ. „ერთი, უფალი არის მხსნელი“) შევადაროთ - „კამათში იბადება ჭეშმარიტება“; ანდაზების წინააღმდეგობრიობა ლოგიკურად ასაბუთებს ერთ-ერთის მცდარობას და მტკიცდება ანდაზაში მოყვანილი აზრის - „გემოვნებაზე არ დაობენ“ მცდარობა. ==ლიტერატურა== * == რესურსები ინტერნეტში == * ქართული ხალხური ანდაზები და გამონათქვამები * ქართული ანდაზები * ანდაზები ვიკიციტატაში კატეგორია:ლიტერატურა", "url": "https://ka.wikipedia.org/wiki/ანდაზა", "length": 2471}
{"id": "7702", "title": "გაპიროვნება", "text": "გაპიროვნება: პერსონიფიკაცია (ლათ. persona – სახე, პიროვნება; facere - კეთება) – მხატვრული გამოსახვის ხერხი, რომლისთვისაც დამახასიათებელია საგნებისა და მოვლენებისადმი ადამიანური თვისებების მიწერა, უსულო და სულიერი საგნების გაადამიანება. უსულო საგანი წარმოდგენილია, როგორც ადამიანი, რომელიც გრძნობს, მსჯელობს, მოქმედებს. განსხვავდება მეტაფორისაგან იმით, რომ მეტაფორაში ყველა თვისების გადატანა შეიძლება ერთი საგნიდან მეორეზე, გაპიროვნებაში კი გადატანილია მხოლოდ ადამიანური თვისებები. ==რესურსები ინტერნეტში== * სიტყვიერებისა და ლიტერატურის თეორიის ლექსიკონი კატეგორია:ლიტერატურული ტერმინები", "url": "https://ka.wikipedia.org/wiki/გაპიროვნება", "length": 587}
{"id": "7703", "title": "გროტესკი", "text": "გროტესკი: ( < იტალ. ) — მიწისქვეშა ნაგებობები, რომლებიც მორთული იყო ორნამენტით, რომელშიც სასაცილოდ იყო შერწყმული მცენარეების, ცხოველების და ადამიანების გამოსახულებანი. სტილი, როცა უსაზღვრო კარიკატურულ გაზვიადებაზე, ურთიერთგამომრიცხავ კონტრასტებზე, პარადოქსებზე აგებული ფანტაზიით დეფორმირებულია სინამდვილე. იგი განსხვავდება ალეგორიისგან, რომელშიც ზუსტად და რაციონალურად შერჩეულია შემცვლელი. ილია ჭავჭავაძის „კაცია ადამიანი?!“, არის გროტესკის მაგალითი ქართულ ლიტერატურაში. ==რესურსები ინტერნეტში== * გროტესკი — უცხო სიტყვათა ლექსიკონი კატეგორია:ტერმინები კატეგორია:ლიტერატურული ტერმინები", "url": "https://ka.wikipedia.org/wiki/გროტესკი", "length": 585}
{"id": "7704", "title": "ეპიგრაფი", "text": "ეპიგრაფი ( — წარწერა) — ციტატა, ანდაზა, აფორიზმი და მისთანანი, რომელიც თხზულებას ან მის ცალკეულ ნაწილებს აქვს წამძღვარებული. მისი დანიშნულებაა მკითხველს ყურადღება გაუმახვილოს ნაწარმოების ან მისი ნაწილის დედააზრზე, ავტორისეულ ჩანაფიქრზე. ეპიგრაფს ხშირად იყენებდა ილია ჭავჭავაძე. მაგ., „მოყვარეს პირში უძრახე, მტერს პირს უკანაო“ („კაცია-ადამიანი?!“) ან „რა ქნას კარგმა მონარდემა. დროზე შაში თუ არ მოვა“ („გლახის ნაამბობი“). ეპიგრაფი ახლავს მიხეილ ჯავახიშვილის „არსენა მარაბდელის“ ყველა თავს. ==ლიტერატურა== კატეგორია:ლიტერატურული ტერმინები", "url": "https://ka.wikipedia.org/wiki/ეპიგრაფი", "length": 537}
{"id": "7705", "title": "ეპითეტი", "text": "ეპითეტი ( — ზედდართული, დამატებული) — მხატვრული განსაზღვრა, პოეტური განმარტება, დახასიათება, რომელიც მიგვიგებს კითხვაზე „როგორი?“. უხშირესად ზედსართავი სახელით. მაგალითად: ანკარა წყალი და ა.შ. განსაზღვრებისგან გამოირჩევა. განსაზღვრება ხაზს უსვამს საგნისა თუ მოვლენის ძირითად დამახასიათებელ ნიშანს. ==რესურსები ინტერნეტში== * ეპითეტი — სამოქალაქო განათლების ლექსიკონი კატეგორია:ტერმინები", "url": "https://ka.wikipedia.org/wiki/ეპითეტი", "length": 386}
{"id": "7707", "title": "ზღაპარი", "text": "ზღაპარი — პოეტური გამონაგონი, ფანტასტიკურ ამბავზე აგებული თხრობითი ნაწარმოები, რომელიც დაკავშირებულია სინამდვილესთან იდეით, თემატიკით, მოტივებით, სიუჟეტით, ენობრივი თავისებურებით, ეროვნული კოლორიტით. ზღაპარი არის პროზაულიც და პოეზიურიც. იგი ეპოსის ერთ-ერთი ჟანრია, მას უახლოვდება თქმულება. == რესურსები ინტერნეტში == * ქართული ხალხური ზღაპრები (საიტი) კატეგორია:ლიტერატურული ჟანრები", "url": "https://ka.wikipedia.org/wiki/ზღაპარი", "length": 382}
{"id": "7708", "title": "ალიტერაცია", "text": "ალიტერაცია () — ერთი და იმავე მსგავსი თანხმოვანი ბგერების განმეორებაა სალექსო სტრიქონში. გამოსახვის პოეტური ხერხი, ემოციური ზეგავლენის საშუალება, ბგერების მუსიკალური ორგანიზაციის ფორმა. ქმნის ლექსის კეთილხმოვანებას, სიტყვის შინაარსის აკუსტიკურ თვალსაჩინოებას. ბგერების გამეორება მაშინაა პოეტური და ესთეტიკური, როდესაც მას თან ახლავს გამომსახველობითი ემოციური ძალა. ბგერების უაზრო, ფორმალისტური თამაში მოკლებულია მხატვრულ-ესთეტიკურ ღირებულებას. ==მაგალითები== ალიტერაცია შეიძლება იყოს პროზაულიც. იგი რიტმული პროზის ერთ-ერთ ძირითად კომპონენტად ითვლება: == იხილეთ აგრეთვე == *ონომატოპეა *ასონანსი == რესურსები ინტერნეტში == * A collection of Dutch alliterations and related material * Examples of alliteration in poetry კატეგორია:ტერმინები კატეგორია:ლიტერატურული ტერმინები", "url": "https://ka.wikipedia.org/wiki/ალიტერაცია", "length": 769}
{"id": "7709", "title": "თემა", "text": "თემა — მხატვრულ ლიტერატურაში, დედააზრი ლიტერატურული ნაწარმოებისა, რომელიც მის შინაარსს აწესრიგებს და იდეურ-ემოციურ მთლიანობად აქცევს, ნაწარმოების ძირითად იდეაზე მიუთითებს. ისინი განუყოფელ კავშირშია, ხანდახან ერთმანეთს ემთხვევა, მაგრამ იგივეობას არ წარმოადგენს. თემა გულისხმობს მწერლის მიერ ნაწარმოებში წამოჭრილ პრობლემასაც. თემა, როგორც გამოხატვის საგანი, ნეიტრალურია, ამიტომ შესაძლებელია ერთი და იგივე თემა დაამუშაოს სხვადასხვა მსოფლმხედველობის მწერალმა. ==ლიტერატურა== == სქოლიო == კატეგორია:ლიტერატურული კონცეფციები კატეგორია:თხრობის ერთეულები", "url": "https://ka.wikipedia.org/wiki/თემა", "length": 546}
{"id": "7710", "title": "იგავ-არაკი", "text": "იგავ-არაკი — ლირიკულ-ეპიკური ჟანრის ნაწარმოები, ზნეობრივ-დამრიგებლური ხასიათის თხზულება. მისი გმირები არიან ცხოველები, მცენარეები, საგნები, მაგრამ იგულისხმებიან ადამიანები (გაპიროვნება). იგავ-არაკს საფუძვლად უდევს შედარება. ახასიათებს ნართაული თქმა, ალეგორიულობა, სატირულ-იუმორისტული, კომიკური და რაც მთავარია, მომართვა შეგონებისათვის ახლოს დგას იგავთან. იგავი ერთ–ერთი უძველესი ჟანრია, რომელიც აღმოცენდა აღმოსავლეთში, სადაც გამოცანებით ლაპარაკი უყვარდათ. იგავების ტექსტები ჯერ კიდევ უძველესი ხალხების, შუმერებისა და ბაბილონელების წერილობით ძეგლებშია აღმოჩენილი. ჩამოყალიბებული სახე იგავმა ძველ საბერძნეთში მიიღო. მთელ მსოფლიოში ცნობილია ძველი ბერძენი მეიგავის – ეზოპეს – იგავები. იგავურ მეტყველებას, ანუ შეფარვით თქმას ეზოპეს ენაც კი ეწოდებოდა. კატეგორია:ტერმინები კატეგორია:ლიტერატურა", "url": "https://ka.wikipedia.org/wiki/იგავ-არაკი", "length": 786}
{"id": "7711", "title": "იუმორი", "text": "250პქ|მარჯვნივ იუმორი ( — ხასიათი, ზნე < — სითხე; ძველი მოძღვრებით — ადამიანის ორგანიზმში ოთხი სასიცოცოხლო სითხის ურთიერთ-მიმართებით განისაზღვრებოდა ოთხნაირი ხასიათი თუ ტემპერამენტი) — კომიკურის ერთ-ერთი სახე. იუმორი სიცილის საშუალებით ცდილობს ობიექტის სრულყოფას, განწმენდას ნაკლოვანებებისაგან და სრულქმნილი სახით მის განმტკიცებას. მისი აქტიური ფორმაა გონებამახვილობა. == იუმორის ტიპები == *ფარსი *ჰიპერბოლა *მეტაფორა *კალამბური == ლიტერატურა == *Alexander, Richard (1984), Verbal humor and variation in English: Sociolinguistic notes on a variety of jokes *Alexander, Richard (1997), Aspects of verbal humour in English == რესურსები ინტერნეტში == * *International Society for Humor Studies კატეგორია:ტერმინები", "url": "https://ka.wikipedia.org/wiki/იუმორი", "length": 710}
{"id": "7712", "title": "კალამბური", "text": "კალამბური — გალექსილ (იშვიათად პროზაულ) თქმაში სიტყვების ან მათი ნაწილების ისეთი თანმიმდევრობა, რომელიც აგებულია სიტყვათა ბგერით იგივეობასა (ომონიმზე) და მრავალმნიშვნელობიანობაზე. მაგ.: „მაღლით წვიმა მოდიოდა, ნაბადმა ვერ დამფარაო, დამასველა მან, თავიდან, ფეხებამდე მასხა რაო.“ == იხილეთ აგრეთვე == *ალიტერაცია == ლიტერატურა == * == რესურსები ინტერნეტში == * There's a Sewer in the Sewer: a primer for heteronymphiles კატეგორია:ტერმინები", "url": "https://ka.wikipedia.org/wiki/კალამბური", "length": 436}
{"id": "7713", "title": "კომპოზიცია (ლიტერატურა)", "text": "კომპოზიცია: ლიტერატურული ნაწარმოებისა (ლათ. compositio – შედგენა, შეთხზვა), მოიცავს მხატვრული ნაწარმოების თემის, იდეის, ფაბულის, სიუჟეტის, რითმის, რიტმის, სტროფის, ჩანართი ეპიზოდების, სიტყვიერი გამოსახვის ყველა მხატვრული საშუალების მიზანმიმართულ, მოტივირებულ, ურთიერთშეფარდებულ განლაგებას. კომპოზიციაში ვლინდება ცხოვრების მოვლენათა, საზოგადოებრივ ურთიერთობათა ჩვენების კანონზომიერება მხატვრულ ნაწარმოებში. განსხვავდება არქიტექტონიკისაგან, რომელშიც წარმოჩენილია ნაწარმოების გარეგნული ნაწილების ურთიერთკავშირი. ==ლიტერატურა== კატეგორია:ლიტერატურათმცოდნეობა", "url": "https://ka.wikipedia.org/wiki/კომპოზიცია_(ლიტერატურა)", "length": 554}
{"id": "7714", "title": "აფორიზმი", "text": "აფორიზმი (ბერძნ. αφοριζειν, aphorismos - მოკლე გამონათქვამი) — დახვეწილი, ლაკონიური ფორმით გამოთქმული ბრძნული აზრი. შეიძლება იყოს პოეტურიცა და პროზაულიც. ხშირად დიდი მწერლების შემოქმედებაში. ქართულ ლიტერატურაში აფორიზმის დიდოსტატია რუსთაველი („სჯობს სიცოცხლესა ნაზრახსა სიკვდილი სახელოვანი“, „ვინც მოყვარესა არ ეძებს, იგი თავისი მტერია“ და სხვა). აფორიზმი არსებობს ჩანართებისა და დამოუკიდებელი ჟანრის ფორმითაც (მაგ., XVIII საუკუნის გერმანელ მოაზროვნის გ. კ. ლიხტენბერგის „აფორიზმები“). ეს ჟანრი პოპულარული იყო საფრანგეთშიც (ბ. პასკალი, ფ. ლაროშფუკო, ჟ. ლაბრუიერი, ს. რ. შამფორი). ფრანგულ ლიტერატურაში გავრცელებული „აზრები“ და „მაქსიმები“ (ფრანგ. „maxime“ - მორალის, ზნეობის ძირითადი პრინციპების მოკლე ფორმულა) აფორისტული ხასიათისაა. ლიტერატურაში ცნობილია ე. წ. „აფორისტული სტილი“, რომლისთვისაც დამახასიათებელია უკიდურესი ლაკონიზმი. XIX საუკუნის გერმანელ ფილოსოფებს ა. შოპენჰაუერისა და ფ. ნიცშეს წერის მანერა აფორისტული სტილის ნიმუშს წარმოადგენს. აფორიზმი ჭარბად გვხვდება იგავარაკული ჟანრის ნაწარმოებებში („ჰიტოპადეშა“, ესოპე, ფედრუსი, საადი, ჟ. ლაფონტენი, სულხან-საბა ორბელიანი, ი. კრილოვი და სხვა), უხვად არის გაბნეული ზეპირსიტყვიერებაშიც. მრავალი აფორიზმი საერთოდ ფოლკლორიდან მიმდინარეობს. ==ლიტერატურა== კატეგორია:ლიტერატურული ტერმინები", "url": "https://ka.wikipedia.org/wiki/აფორიზმი", "length": 1239}
{"id": "7716", "title": "ლეგენდა", "text": "ლეგენდა (ლათ. legenda – სიტყვასიტყვით, სავალდებულო წასაკითხი ტექსტი) — ზეპირმეტყველების თხრობითი ჟანრი. საფუძვლად უდევს ზღაპრული, სასწაულებრივი ამბავი ან ფანტასტიკური იერსახე. მასში შეიძლება ასახული იყოს წარსული, თანამედროვეობა და მომავალიც. თემატურად: რელიგიური, ისტორიული, გეოგრაფიული, საყოფაცხოვრებო ლეგენდები. თანამედროვე გაგებით ლეგენდას უწოდებენ ნაწარმოებს (განურჩევლად ჟანრისა), რომელშიც მხატვრული გამონაგონი ემყარება გმირულ, ფანტასტიკურ ამბავს. კატეგორია:ლიტერატურული ჟანრები კატეგორია:ზეპირსიტყვიერება tr:Söylence", "url": "https://ka.wikipedia.org/wiki/ლეგენდა", "length": 522}
{"id": "7717", "title": "ლექსი", "text": "ლექსი — რიტმულად და ინტონაციურად მოწესრიგებული მეტყველება, რომელიც ენის პროსოდიული ბუნების შესაბამისად განსაზღვრული ლექსთწყობის კანონებზეა დამყარებული (ტერფი – ანტიკურ ლექსში; ბაითი – არაბულ-სპარსულში; კვალიტატუროსა – ტაეპი თანაბარმარცვლიანი) ლექსი შეიძლება იყოს რითმიანი, ურითმო (თეთრი ლექსი), თავისუფალი. ==რესურსები ინტერნეტში== * ლექსი კატეგორია:ლიტერატურა კატეგორია:პოეზია", "url": "https://ka.wikipedia.org/wiki/ლექსი", "length": 377}
{"id": "7718", "title": "ლირიკა", "text": "მინი|ლირიკული პოეზია (1896), [[ჰენრი ოლივერ ვოლკერი, კონგრესის ბიბლიოთეკა, ვაშინგტონი]] ლირიკა ( < lyra — მუსიკალური საკრავი, რომლის თანხლებითაც სრულდებოდა ლექსითი ნაწარმოებები) — მხატვრული ლიტერატურის გვარი ეპოსთან და დრამასთან ერთად, უსიუჟეტო ან მკრთალსიუჟეტიან ლექსით ნაწარმოებში. თუ ეპოსში სინამდვილე, გმირის ცხოვრება, გადმოცემულია თხრობით, დრამაში ადამიანის ქცევა-ხასიათი ნაჩვენებია მოქმედებაში, ლირიკაში სინამდვილე განსახიერებულია პოეტის მიერ მიღებული შთაბეჭდილებების პრიზმით, გადმოცემულია ადამიანის ცალკეული განცდა, გრძნობა, აზრი, განწყობილება, მაგრამ ისე, რომ იგი არა მხოლოდ პირადული განცდა-სატკივარია, არამედ გამოსახულია საზოგადოებრივად მნიშვნელოვანი გრძნობები. იგი შორდება განზოგადებულობით ავტორის პიროვნებას და წარმოადგენს ყველას სათქმელს. ლირიკული ნაწარმოების გმირი მეტწილად ავტორია. ამიტომ ასეთი სახე გარკვეულ ცნებად იქცა, რადგან ადგილი აქვს მხატვრულ გამონაგონსაც. ის გვხვდება პროზაულ ნაწარმოებშიც (ლირიკული გადახვევა). ლირიკოსები: დ. გურამიშვილი, ბესიკი, ბარათაშვილი, აკაკი, ვაჟა, გალაკტიონი, გოგლა და სხვა. == ლიტერატურა == *გაჩეჩილაძე, გ. „ლიტერატურისმცოდნეობის საფუძვლები“, თბილისი, 1953 * Wilhelm, James J., (editor), Lyrics of the Middle Ages : an anthology, New York : Garland Pub., 1990. ISBN 0-8240-7049-6 კატეგორია:ლიტერატურა კატეგორია:ლირიკა კატეგორია:პოეზიის ჟანრები tg:Лирика", "url": "https://ka.wikipedia.org/wiki/ლირიკა", "length": 1301}
{"id": "7719", "title": "მეტაფორა", "text": "მინი|გამოყენებულია პოლიტიკური მეტაფორა: ქალი რომელიც ნიშნავს ერთ-ერთ პარტიას იწვევს ტორნადისებულ პოლიტიკურ ცვლილებებს მეტაფორა (ბერძნ.: metaphora - გადატანა) — მხატვრული გამოსახვის სტილისტიკური ხერხი. პოეტურად შესაძლებელს, დასაშვებს, ასოციაციებითა თუ კონტრასტით, ანალოგიებით წარმოსადგენს ემყარება ან აგებულია სიტყვათა გადატანით მნიშვნელობაზე. „შენ ფრთამოღუღუნეს ჟამთა სიმაღლეზე, ჩვენი საუკუნე გიცავს, უახლესი“ (გალაკტიონი) მეტაფორაში საგნებსა და მოვლენებს მიწერილი აქვთ ისეთი თვისება, რომელიც მათ არ ახასიათებთ, მაგრამ პოეტურად დასაშვებია. ხანდახან მისი გამოცნობა ძნელია. არისტოტელე ამბობდა: „თუ სათქმელი შედგება მეტაფორისგან, იგი გამოცანაა“. გამოარჩევენ ოთხი ტიპის მეტაფორას: # როდესაც უსულო საგანის თვისება გადატანილია სულიერ საგანზე (ოქროს გული, რკინის კაცი). # სულიერი საგნის თვისება გადატანილია უსულო საგანზე („ჩაფიქრებულა მთაწმინდა“ ან „ვინ იცის მტკვარო რას ბუტბუტებ“). # უსულო საგნის თვისება გადატანილია უსულო საგანზე (ვერცხლის ნაკადული, რკინის ნიაღვარი). # სულიერი საგნის თვისება გადატანილია სულიერ საგანზე (შენ ხმელო კაცო, წარბშეკრულო ხშირად და მკაცრო, / აქიმო წყლულის და ქადაგო გაზაფხულისა . . . მ. ლებანიძე) == იხილეთ აგრეთვე == * ენის წარმოშობა == ლიტერატურა == * Stefano Arduini (2007). (ed.) Metaphors, Roma, Edizioni di Storia e Letteratura. * Aristotle. Poetics. Trans. I. Bywater. In The Complete Works of Aristotle: The Revised Oxford Translation. (1984). 2 Vols. Ed. Jonathan Barnes. Princeton, Princeton University Press. * I. A. Richards. (1936). The Philosophy of Rhetoric. Oxford, Oxford University Press. * Max Black (1954). Metaphor, Proceedings of the Aristotelian Society, 55, pp.&nbsp;273–294. * Max Black (1962). Models and metaphors: Studies in language and philosophy, Ithaca: Cornell University Press. == რესურსები ინტერნეტში == * A short history of metaphor * Audio illustrations of metaphor as figure of speech * Center for the Cognitive Science of Metaphor Online * Critical Inquiry (Autumn 1978) Special Issue: On Metaphors * Top Ten Metaphors of 2008 კატეგორია:ლექსიკოლოგია კატეგორია:მეტაფორები კატეგორია:სემანტიკა", "url": "https://ka.wikipedia.org/wiki/მეტაფორა", "length": 2051}
{"id": "7720", "title": "მითი", "text": "მინი|[[თესევსი კლავს მინოტავრს]] მითი ( – თქმულება, გადმოცემა) — უძველესი კოლექტიური, ფანტასტიკური, ხალხური თქმულება ქვეყნის გაჩენის, სიცოცხლის წარმოშობის, ბუნების ძალთა, ღმერთების და გმირების მოქმედების შესახებ. რაც ხასიათდება კონკრეტული პერსონიფიკაციითა და გასულიერებით. მითში მხატვრულადაა წარმოდგენილი ადამიანის პრიმიტიული წარმოდგენები სამყაროზე, ბუნების საიდუმლოების აუხსნელობით გამოწვეული შიშისა და უძლურების გრძნობა (მითი არგონავტებზე, ამირანის შესახებ და ა.შ.). == რესურსები ინტერნეტში == * Миф.Ру * Лосев А. Ф. Диалектика мифа * მითის ფენომენი კატეგორია:ლიტერატურული ტერმინები კატეგორია:მითოლოგია", "url": "https://ka.wikipedia.org/wiki/მითი", "length": 604}
{"id": "7721", "title": "მოთხრობა", "text": "მოთხრობა — საშუალო ზომის ეპიკური ნაწარმოები; ხასიათდება თემატური მრავალფეროვნებით (ისტორიული, საყოფაცხოვრებო, სოციალური, სათავგადასავლო, დიდაქტიკური). შუალედური ადგილი უჭირავს ნოველასა და რომანს შორის; გამოიკვეთა XIX საუკუნეში. ფართოდ გავრცელებული ლიტერატურული ფორმაა რუსეთში (გოგოლი, ტურგენევი, ტოლსტოი, ჩეხოვი, კუპრინი. ქართულ ლიტერატუტაში: ილია, ვაჟა, ყაზბეგი, კლდიაშვილი, ნინოშვილი, ჯავახიშვილი და სხვა.). == ლიტერატურა == * *Dillard, Annie. (1990). The Writing Life. Harper Perennial. ISBN 0-06-016156-6 * * == რესურსები ინტერნეტში == * The Short History of the Short Story by William Boyd * Writing Your Own Short Story - Jon Mueller, Professor of Psychology, North Central College კატეგორია:ლიტერატურა კატეგორია:ლიტერატურული ტერმინები", "url": "https://ka.wikipedia.org/wiki/მოთხრობა", "length": 741}
{"id": "7722", "title": "მონოლოგი", "text": "მონოლოგი (ბერძნ. monos – „ერთი“ და logos – „სიტყვა“) — მხატვრული ნაწარმოების მოქმედი პირის ვრცელი სიტყვა, რომლითაც პერსონაჟი მიმართავს თავის თავს, სხვა მოქმედ პირებს ან მაყურებელს. მასში გადმოცემულია გმირის სულიერი განწყობილება. მასში იხსნება პერსონაჟის სულიერი სამყარო, მისი ხასიათი, ზოგჯერ მოქმედების განვითარების ქარგა. კატეგორია:ლიტერატურული ტერმინები", "url": "https://ka.wikipedia.org/wiki/მონოლოგი", "length": 355}
{"id": "7726", "title": "ბიოგრაფია", "text": "ბიოგრაფია ( – სიცოცხლე, grapho – ვწერ) — ადამიანის ცხოვრების აღწერა. ბიოგრაფია ლიტერატურისა და ზოგიერთი მედიის (მაგ. კინოს) ერთ-ერთი ჟანრია, რომელსაც ინდივიდუალური ცხოვრების წერილობითი აღწერა უდევს საფუძვლად. ბიოგრაფია ძირითადად დოკუმენტურ წყაროებს ეყრდნობა და გამოგონილი არ არის. კურიკულიმ-ვიტას ან პროფილისგან განსხვავებით ბიოგრაფია კომპლექსურად აღწერს ადამიანის პერსონალურ მახასიათებლებს, რომელიც მისი გამოცდილების ინტიმურ დეტალებსაც ეყრდნობა. ბიოგრაფია უფრო მეტია ვიდრე უბრალოდ ფაქტთა (დაბადება, განათლება, სამსახური, ურთიერთობანი და სიკვდილი) ჩამონათვალი. ის ასევე ამ ფაქტებთან დაკავშირებულ ემოციური განცდების გამოცდილებას ასახავს. == ადრეული ფორმები == პირველი ცნობილი ბიოგრაფიები ჟამთააღმწერლების მიერ იწერებოდა ანტიკური ხანის მმართველების დავალებით ძველ ასირიაში, ბაბილონში, ეგვიპტეში, მესოპოტამიასა და სხვ. ასეთი ბიოგრაფიები ქვაზე ან თიხის ტაბლეტებზე იკვეთებოდა და ამ მეთოდს კუნიფორმა ეწოდება. მაგ. ებრაული წმინდა წერილები ანთოლოგიაა ზოგიერთი ადრეული ბიოგრაფიების არსებობისა, რომლებშიც აღწერილია წინამძღოლთა, მეფეთა, ტომთა, პატრიარქთა და წინასწარმეტყველთა ცხოვრება. == კლასიკური ფორმები == ძველ საბერძნეთში შეიქმნა ბიოგრაფიები, რომლებიც არაობიექტურობით (მიკერძოებულობით) გამოირჩეოდა. ამ ბიოგრაფიების მიზანი საკამათო რეპუტაციის ადამიანთა დაცვა იყო. საუკეთესო მაგალითი კლასიკური ბიოგრაფიებისა არის ქსენოფონის მემორაბილია,პლუტარქეს ,,პარალელური ბიოგრაფიები\" და ცეზარის ცხოვრებანი სეტონიუსის მიერ. რომის იმპერიის ხანაში იოანეს, ლუკას და მათეს სახარებანი ბიბლიის ახალ აღთქმაში ფაქტობრივად იესოს ბიოგრაფიები იყო. == შუა საუკუნეები == მინი|ეინჰარდი წერისას შუა საუკუნეებში (400-1450) კლასიკური კულტურის დაღმასვლის პერიოდში ადრეული ისტორიის ერთ-ერთი მთავარი ჟამთააღმწერი რომის კათოლიკური ეკლესია ოყო. პირველი თანამედროვე ბიოგრაფიები ამ პერიოდში ბერებისა და წმინდა მამების მიერ შეიქმნა. მათი სუბიექტები შემოიფარგლებოდა საეკლესიო მამებით, წმინდანებით, პაპებითა და ტანჯულებით. მათი ნამუშევრების ძირითადი მიზანი ხალხის ქრისტიანობით დაინტერესება და მოქცევა იყო. ასეთი ტიპის ბიოგრაფიებს ჰაგიოგრაფიას უწოდბენ. ერთ-ერთი უმნიშვნელოვანესი მაგალითი, რომელიც ამ დახასიათებაში არ ჯდება იყო სამეფო კარის მწერლის ეინჰარდის მიერ შექმნილი შარლემანის ბიოგრაფია - კარლოს დიდის ცხოვრება. გვიანდელ შუა საუკუნეებში ბიოგრაფიები ეკლესიაზე ნაკლებად ორიენტირებული გახდა. ყურადღება გადაიტანეს მეფეებზე, მეომრებზე, ტირანულ მმართველებზე და ა.შ. ყველაზე ცნობილი მაგალითია ლე მორტ დ'ართურის ბიოგრაფია სერ თომას მელორის მიერ. ეს წიგნი იყო სახელოვანი მეფე ართურისა და მის მეომართა ცხოვრების აღწერა. მას შემდეგ ახალი ინტერესის სფერო გახდა ისეთი არასაეკლესიო თემები, როგორიცაა ხელოვნება - ბიოგრაფიები მხატვრებზე, მოქანდაკეებსა თუ ცნობილ პოეტებზე საყოველთაოდ პოპულარული გახდა. ამავე დროს საბეჭდი მოწყობილობის გამოგონებამ და გავრცელებამ (XV საუკუნე) ასევე შეუწყო ხელი წერა-კითხვის გავრცელებას და მაშასადამე ბიოგრაფიებისადმი (ისევე როგორც სხვა ლიტ. ჟანრების მიმართ) ინტერესიც გაიზარდა. == თანამედროვე ფორმები == 1640 წელს აიზეკ ვოლტონმა გამოსცა \"ცხოვრება დონისა\", პეოტ ჯონ დონის ბიოგრაფია. ეს წიგნი თანამედროვე ბიოგრაფიული წერის კომპლექსური სტილის პროტოტიპად ითვლება. 1683 წელს გამოიცა ისტორიაში პირველი ბიოგრაფია ინგლისურ ენაზე \"პლუტარხი\" ჯონ დრაიდენის მიერ. ამ ნამუშევარში ვრცლად არის აღწერილი პლუტარქეს სიტყვიერი ბიოგრაფიების პოპულარიზაციის მცდელობა. XVIII საუკუნის მნიშვნელოვან ბიოგრაფიათა რიცხვს მიეკუთვნება ბოსველის \"ცხოვრება ჯონსონისა\" (1791). ნამუშევარი, რომელიც ძირითადად ეყრდნობა ავტორისა და სემუელ ჯონსონის პირად საუბრებსა და მის პირად წერილებს, პირველთაგანია მკითხველთათვის მოცემული სუბიექტის პირადული დეტალების ისეთი სიღრმის გადმოცემით, რაც აქამდე ამ ჟანრის ნაწარმოებისთვის უცნობი იყო. XX საუკუნეში ბიოგრაფები ძირითადად ცნობილი ადამიანებისა და პოლიტიკოსების ცხოვრების გადმოცემით იყვნენ დაკავებული. ეს ნამუშევრები ძირითადად ეყრდნობოდა კორესპონდენციას, პირად დღიურებს, ინტერვიუებს, ჟურნალებსა და თემასთან პირდაპირ დაკავშირებულ სხვა მასალას. კომპიუტერული ტექნიკის განვითარების წყალობით ავტორთათვის გაცილებით ადვილი გახდა მრავალტომიანი მანუსკრიპტებისა და ათასობით გვერდიანი ბიოგრაფიების აკრეფა და ცნობილ ადამიანთა ბიოგრაფიები ყოველდღიური ცხოვრების შემადგენელი ნაწილი გახდა. == მულტიმედიური ფორმები == XX საუკუნის მიწურულსა და XXI საუკუნის დამდეგს ტექნოლოგიური განვითარების შედეგად ბიოგრაფიების მულტიმედიური ფორმები გაცილებით უფრო პოპულარული გახადა ლიტერატურულ ფორმებთან შედარებით. ვიზუალურმა და კინომატოგრაფიულმა ეფექტებმა პერსონალური ცხოვრების აღწერაში ახალი განზომილება შეიტანეს, ის რაც წერითი ფორმებისთვის აქამდე შეუძლებელი იყო. მულტიმედიური ფორმების პოპულარობამ განაპირობა ცალკეული ბიოგრაფიებისთვის განკუთვნილი სატელევიზიო არხების შექმნა (მაგ. A&E, The Biography Channel, The History Channel და History International). კატეგორია:ტერმინები კატეგორია:ლიტერატურული ჟანრები კატეგორია:ბიოგრაფიები", "url": "https://ka.wikipedia.org/wiki/ბიოგრაფია", "length": 4667}
{"id": "7727", "title": "ჯორჯ ვაშინგტონი", "text": "ჯორჯ ვაშინგტონი ( დ. 22 თებერვალი 1732, ვესმორლენდ-ქაუნთი — გ. 14 დეკემბერი 1799, მაუნტ-ვერნონი, აშშ) — ამერიკის შეერთებული შტატების პირველი პრეზიდენტი 1789-1797 წლებში. == ბიოგრაფია == დაიბადა ბრიტანული წარმოშობის მდიდარ ოჯახში, ვირჯინიის პროვინციაში. ვაშინგტონი მუშაობდა თავისი ნახევარძმის პლანტაციაში, მაუნთ ვერნონში, რომელიც შემდგომ მემკვიდრეობით მიიღო. ოფიცერმა ჯორჯ ვაშინგტონმა ყურადღება პირველად ფრანგებისა და ინდიელების ომში (1754-1763 ) მიიქცია. გარკვეული დროის შემდეგ მან დატოვა თავის პოსტი, რათა ექორწინა მართა დენდრიჯ ფარქ-ქასთისზე, მდიდარ, ორ შვილიან ქვრივზე. იგი არჩეულ იქნა მოქალაქეთა პალატაში და ამერიკის რევოლუციის დაწყებისთანავე მისი ლიდერი გახდა, იგი ესწრებოდა კონტინენტალური კონგრესის ორივე მოწვევას. ამერიკის რევოლუციის დროს (1775–83) ვაშინგტონი დანიშნულ იქნა კონტინენტალური არმიის მთავარსარდლად, მისი მეთაურობით კონტინენტალურმა არმიამ ბრიტანელებზე გაიმარჯვა. ჯორჯ ვაშინგტონი, 1789 წელს, მას შემდეგ რაც ამერიკის შეერთებული შტატების კონსტიტუცია მიიღეს, აირჩიეს ამერიკის შეერთებული შტატების პირველ პრეზიდენტად. მისი ორი ვადით პრეზიდენტობის დროს დაარსდა ძირითადი ინსტიტუტები და სტრუქტურები, რომლებიც დღემდე მოქმედებენ. 1797 წელს მეორე საპრეზიდენტო ვადის გასვლის შემდეგ ჯორჯ ვაშინგტონი დაბრუნდა მაუნთ-ვერნონში, სადაც სიცოცხლის უკანასკნელი დღეები გაატარა და გარდაიცვალა. == ადრეული წლები == გრიგორიანული კალენდრის მიხედვით, ჯორჯ ვაშინგტონი დაიბადა ვესმორლენდ ქაუნთიში, ვირჯინია, 1732 წლის 22 თებერვალს. მისი მშობლები იყვნენ აუგუსტინ ვაშინგტონი (1693–1743) და მერი ბელი (1708 –1789). ბავშვობის უმეტესობა ჯორჯმა გაატარა ფრედერიქსბურგთან მდებარე ფერმაში (Ferry Farm), ის ხშირად სტუმრობდა თავის ბიძაშვილებს ქინგ ჯორჯ ქაუნთიში. 1752 წლის 4 თებერვალს ჯორჯ ვაშინგტონი მიღებულ იქნა მასონთა ლოჟაში. იმავე წელს მან მემკვიდრეობით მიიღო მაუნთ ვერნონში მდებარე პლანტაცია. == ფრანგებისა და ინდიელების ომი და შემდგომი პერიოდი == left|thumb|200px|ჯორჯ ვაშინგტონი – ავტ. ჩარლზ უილსონ პილი, 1772 წ. 1752 წელს საფრანგეთმა დაიწყო ოჰაიოს ოლქის ოკუპაცია, ამ რეგიონზე ვირჯინიაც აცხადებდა პრეტენზიას. 1753 წელს ვაშინგტონმა, ფრანგებს გადასცა ვირჯინიის მმართველის რობერტ დინვიდის ულტიმატუმი, რომლებიც ფრანგებმა უარჰყვეს და ტერიტორიის დატოვებაზე უარი განაცხადეს. 1754 წელს, ვიცე პოლკოვნიკი ჯორჯ ვაშინგტონი გაუძღვა ვირჯინიის პირველ პოლკს ოჰაიოს ოლქისაკენ. იგი თავს დაესხა ფრანგების და კანადელების მზვერავთა ჯგუფს და ყველა დახოცა, მათ შორის მათი მეთაურიც ენსინ ჯამონვილი. ვაშინგტონმა ააგო ფორტ ნესესითი, რომელიც შემდეგში დანებდა ფრანგებისა და ამერიკელი ინდიელების მრავალრიცხოვან არმიას. ვაშინგტონმა ხელი მოაწერა დოკუმენტზე სადაც ეწერა რომ მან მოკლა ჯამონვილი (დოკუმენტი ფრანგულ ენაზე იყო დაწერილი და ჯორჯ ვაშინგტონმა ის ვერ წაიკითხა). „ჯამონვილის საქმე“ გახდა საერთაშორისო სკანდალის საფუძველი და გააღვივა ფრანგებისა და ინდიელების ომი. ფრანგებმა ვაშინგტონი გაათავისუფლეს და პირობა ჩამოართვეს რომ ერთი წლის განმავლობაში ის ოჰაიოში აღარ დაბრუნდებოდა. 1755 წელს, ვაშინგტონი ბრიტანულ არმიას ახლდა ბრადოკის ლაშქრობაზე, ლაშქრობა კატასტროფული შედეგებით დასრულდა მონონგაჰელას ბრძოლით. ჯორჯ ვაშინგტონი, რომელიც ამ კამპანიის დროს თავგანწირვით იბრძოდა, ვირჯინიის გმირად აღიარეს და იგი ვირჯინიის პირველ პოლკს კიდევ რამდენიმე წელი მეთაურობდა. 1758 წელს მან მონაწილეობა მიიღო ფორბსის ლაშქრობაში, რომელიც წარმატებით დასრულდა და ფრანგები ფორტ დუკენიდან გაძევებულნი იქნენ. მისი თავდადებისა და მიღწევების მიუხედავად ჯორჯ ვაშინგტონი არ დააწინაურეს, ამიტომ იგი 1759 წელს გადადგა და ცოლად შეირთო მართა დენბრიჯი, ორ შვილიანი მდიდარი ქვრივი. ვაშინგტონმა იშვილა ორივე ბავშვი, მას საკუთარი შვილი არ ჰყოლია. ახალდაქორწინებულები საცხოვრებლად გადავიდნენ მაუნთ ვერნონში. ვაშინგტონი გახდა მოქალაქეთა პალატის წევრი. 1774 წლისთვის ჯორჯ ვაშინგტონი კოლონიაში ერთ–ერთი უმდიდრესი ადამიანთაგანი იყო. ამავე წელს ის გაგზავნილ იქნა ვირჯინიის დელეგატად პირველ კონტინენტალურ კონგრესზე. კოლონიებსა და ბრიტანეთს შორის ურთიერთობა სულ უფრო და უფრო იძაბებოდა, და 1775 წელს ჯორჯ ვაშინგტონი მეორე კონტინენტალურ კონგრესზე სამხედრო ფორმაში გამოცხადდა. == ამერიკის რევოლუცია == thumb|275px|ვაშინგტონი გადადის დელავერზე – ავტ. [[ემანუელ ლეუცე, 1815 წ., მეტორპოლიტენ მუზეუმი.]] 1775 წლის 15 ივნისს, კონტინენტალურმა კონგრესმა, ჯორჯ ვაშინგტონი საიდუმლოდ დაამტკიცა ახალ ჩამოყალიბებული კონტინენტალური არმიის მთავარსარდლად (ინგლ. commander in chief). ინიციატივა მისი დანიშვნის შესახებ წამოაყენა მასაჩუსეტსის შტატის დელეგატმა ჯონ ადამსმა. ვაშინგტონი არმიის ხელმძღვანელობას 3 ივლისიდან შეუდგა. 1776 წლის 17 მარტს ვაშინგტონმა წარმატებით გააძევა ბრიტანული არმია ბოსტონიდან, მას ამაში დორჩესტერის მაღლობზე განთავსებული არტილერია დაეხმარა. ბრიტანულმა არმიამ, რომელსაც ხელმძღვანელობდა გენერალი უილიამ ჰოუი, ჰალიფაქსისკენ (კანადა) გადაინაცვლა, ხოლო ვაშინგტონის არმია ქალაქ ნიუ-იორკში დაბანაკდა. 22 აგვისტოს ვაშინგტონმა დათმო ლონგ-აილენდის ბრძოლა, თუმცა თავისი ჯარის უდიდესი ნაწილის გადარჩენა მოახერხა, რამდენიმე მომდევნო ბრძოლის შედეგად ვაშინგტონმა ნიუ-ჯერსისკენ დაიხია და ეჭვქვეშ დადგა რევოლუციის ბედი. thumb|left|200px|ჯორჯ ვაშინგტონი – ავტ. [[ჯონ თრამბალი, ლონდონი, 1780 წ.]] 1776 წლის 25 დეკემბრის ღამეს, ვაშინგტონის არმიამ გადაკვეთა მდინარე დელავერი, რათა შეეტია გერმანელთათვის ტრენტონში (ნიუ ჯერსი). ამ შეტევას მოჰყვა, გენერალ ჩარლზ ქორნუოლესის ჯარებზე თავდასხმა, 1777 წლის 2 იანვარს. ამავე წელს, გენერალი ჰოუი შეტევაზე გადავიდა და დაამარცხა რა ვაშინგტონის ჯარები ბრანდიუაინის ბრძოლაში 11 სექტემბერს აიღო კოლონიების მთავარი ქალაქი ფილადელფია. ამერიკელების საპასუხო შეტევა, გერმანთაუნის ბრძოლა კრახით დასრულდა, ვაშინგტონი იძულებული იყო ველი ფორჯში დაბანაკებულიყო, სადაც მის ჯარისკაცებს გაუკეთეს ვაქცინა ყვავილის საწინააღმდეგოდ. 1777 წელს გენერალ ჰორაციო გეითსმა და გენერალ ბენედიქტ არნოლდმა, გაიმარჯვეს სარატოგას ბრძოლაში, აქ დიდი როლი ითამაშა ვაშინგტონმა, რომლის არმიაც ბრიტანელების ძირითად ძალებს აკავებდა ქვეყნის შუაგულში. 1779 წელს ვაშინგტონმა არმიის ნაწილი სალივანის ლაშქრობაზე გაგზავნა, ეს იყო თავდასხმა იროკეზთა კონფედერაციაში შემავალი ექვსი ტომიდან, ოთხზე რომლებიც შეეკვრნენ ბრიტანელებს. 40 სოფელზე მეტი გაანადგურეს ამ ლაშქრობისას. 1781 წელს ამერიკელების და ფრანგების საერთო ძალებმა, ფრანგული ფლოტის დახმარებით, ალყა შემოარტყა გენერალი ქორნუოლესს იორქთაუნში (ვირჯინია). 14 სექტემბერს ვაშინგტონი თავისი ჯარით შეუერთდა მათ. ბრძოლის შედეგად ბრიტანული არმია დანებდა და საბოლოოდ წერტილი დაესვა მათ წინააღმდეგობას. მოგვიანებით, 1783 წელს პარიზის ზავის ხელმოწერის შედეგად, დიდი ბრიტანეთის სამეფომ აღიარა ამერიკის დამოუკიდებლობა. == პერიოდი რევოლუციის შემდგომ, პრეზიდენტობამდე == 1783 წლის 23 დეკემბერს ჯორჯ ვაშინგტონი გადადგა მთავარსარდალის თანამდებობიდან. 1787 წელს იგი ხელმძღვანელობდა კონსტიტუციონალურ კონვენციას. უმეტეს შემთხვევებში ის არ ერთვებოდა დებატებში, თუმცა მისი ავტორიტეტი იმდენად დიდი იყო, რომ დელეგატებს შორის კოლეგიალობა და დისციპლინა სუფევდა. ბევრი ადამიანი ფიქრობს, რომ პრეზიდენტის ინსტიტუტი შეიქმნა სპეციალურად ჯორჯ ვაშინგტონისთვის. 1788-1789 წლებში, ჯორჯ ვაშინგტონი არჩეულ იქნა ამერიკის შეერთებული შტატების პირველ პრეზიდენტად. ამერიკის შეერთებული შტატების პირველმა კონგრესმა გადაწყვიტა მისთვის ხელფასი წელიწადში $25,000 დაენიშნათ, თუმცა ვაშინგტონმა, რომელიც ძალზედ მდიდარი იყო და მისი ქონება დღევანდელი კურსით დაახლოებით $500 მლნ.-ს შეადგენდა, უარი თქვა ხელფასზე. == პრეზიდენტობა == ჯორჯ ვაშინგტონი იყო ერთადერთი პრეზიდენტი, რომელსაც არ უცხოვრია თეთრ სახლში, რადგან აშშ-ს დედაქალაქი იმ პერიოდში იყო ფილადელფია. === კაბინეტი === 200px|thumb|right|პრეზიდენტ ჯორჯ ვაშინგტონის პორტრეტი – ავტ. გილბერტ სტუარტი {| cellpadding=1 cellspacing=4 style=\"margin:3px; border:3px solid #000000;text-align:left\" align=left !bgcolor=#000000 colspan=3| |- |თანამდებობა||სახელი||ვადა |- !bgcolor=\"#000000\" colspan=\"3\"| |- |პრეზიდენტი||ჯორჯ ვაშინგტონი||1789–1797 |- |ვიცე-პრეზიდენტი||ჯონ ადამსი||1789–1797 |- !bgcolor=\"#000000\" colspan=\"3\"| |- |სახელმწიფო მდივანი||თომას ჯეფერსონი||1789–1793 |- |&nbsp;||ედმუნდ რენდოლფი||1794–1795 |- |&nbsp;||თიმოთი პიკერინგი||1795–1797 |- |ფინანსთა მინისტრი||ალექსანდრ ჰამილტონი||1789–1795 |- |&nbsp;||ოლივერ უოლქოთ უმცროსი||1795–1797 |- |ომის მდივანი||ჰენრი ნოქსი||1789–1794 |- |&nbsp;||თიმოთი პიკერინგი||1795–1796 |- |&nbsp;||ჯეიმზ მაკჰენრი||1796–1797 |- |იუსტიციის მინისტრი||ედმუნდ რენდოლფი||1789–1793 |- |&nbsp;||უილიამ ბრედფორდი||1794–1795 |- |&nbsp;||ჩარლზ ლი||1795–1797 |- |ფოსტის ხელმძღვანელი||სამუელ ოსგუდი||1789–1791 |- |&nbsp;||თიმოთი პიკერინგი||1791–1795 |- |&nbsp;||ჯოსეფ ჰაბერსამი||1795–1797 |} როგორც პირველმა პრეზიდენტმა, ჯორჯ ვაშინგტონმა დანიშნა უზენაესი სასამართლოს სრული შემადგენლობა: * ჯონ ჯეი - უზენაესი სასამართლოს თავმჯდომარე - 1789 * ჯეიმზ უილსონი - 1789 * ჯონ რათლეჯი - 1790 * უილიამ ქაშინგი - 1790 * ჯონ ბლერი - 1790 * ჯეიმზ ირედელი - 1790 * თომას ჯონსონი - 1792 * უილიამ პატერსონი - 1793 * ჯონ რათლეჯი - უზენაესი სასამართლოს თავმჯდომარე - 1795 * სამუელ ჩეიზი - 1796 * ოლივერ ესვორთი - უზენაესი სასამართლოს თავმჯდომარე - 1796 === კავშირში შესული შტატები === * ჩრდ. კაროლინა (1789) * როდ-აილენდი (1790) * ვერმონტი (1791) * კენტუკი (1792) * ტენესი (1796) == პრეზიდენტობის შემდგომი პერიოდი, გარდაცვალება == 1797 წლის მარტში პრეზიდენტობის ვადის ამოწურვის შემდეგ ვაშინგტონი დაბრუნდა მაუნთ ვერნონში. იქ მან დააარსა ალკოჰოლის სახდელი ქარხანა და გახდა ვისკის ყველაზე დიდი მწარმოებელი ქვეყანაში. 1798 წელს მან მოგების სახით მიიღო $7,500. ამავე წელს ჯორჯ ვაშინგტონი დანიშნულ იქნა ამერიკის შეერთებული შტატების არმიის გენერლად, ფაქტობრივად არმიაში ყველაზე დიდი თანამდებობის მატარებელი იყო, ეს გადაწყვეტილება მიიღო პრეზიდენტმა ჯონ ადამსმა საფრანგეთის გაფრთხილების მიზნით, რომელთანაც ომი მოახლოვებული იყო. თუმცა ვაშინგტონი აქტიურად ვერ ჩაება ამ პროცესებში და იგი ერთი წლის შემდეგ გარდაიცვალა. ვაშინგტონი ლოგინად ჩავარდა გაციებისა და ყელის ტკივილისაგან, რომელიც გადაუვიდა ლარინგიტსა და პნევმონიაში და 1799 წლის 14 დეკემბერს გარდაიცვალა, თავის სახლში. == რესურსები ინტერნეტში == * American President: George Washington (1732–1799) at the Miller Center of Public Affairs, University of Virginia * George Washington: A Resource Guide at the Library of Congress * George Washington Resources at the University of Virginia Library * George Washington at the White House * The Papers of George Washington at the Avalon Project * George Washington's Mount Vernon Estate, Museum & Gardens ** Discover the Real George Washington: New Views from Mount Vernon , a traveling exhibit * George Washington Birthplace National Monument, Virginia from the National Park Service * Painting of John Gano Baptizing George Washington at William Jewell College, Liberty, Missouri * Copies of the wills of General George Washington: the first president of the United States and of Martha Washington, his wife (1904), edited by E. R. Holbrook * George Washington at C-SPAN's American Presidents: Life Portraits * Rediscovering George Washington at Public Broadcasting Service * * კატეგორია:აშშ-ის პრეზიდენტები კატეგორია:აშშ-ის გენერლები კატეგორია:ამერიკელი სამხედრო მოღვაწეები კატეგორია:დაბადებული 1732 კატეგორია:გარდაცვლილი 1799 კატეგორია:ინგლისელი ამერიკელები კატეგორია:დაბადებული 22 თებერვალი კატეგორია:გარდაცვლილი 14 დეკემბერი", "url": "https://ka.wikipedia.org/wiki/ჯორჯ_ვაშინგტონი", "length": 10777}
{"id": "7731", "title": "კულმინაცია", "text": "კულმინაცია: ( — მწვერვალი) — მხატვრული ნაწარმოების სიუჟეტის ერთ-ერთი ძირითადი ელემენტი; მოქმედების განვითარების უმაღლესი წერტილი, საფეხური, რომლის შემდეგ წინააღმდეგობა ვერ გართულდება. კულმინაციის შემდეგ ბრძოლა ნელდება, იხსნება კვანძი და ნაწარმოების შინაარსი ფინალისკენ მიემართება. (მაგ.: „ალუდა ქეთელაურში“ ალუდას მიერ ხევისბერის წინაშე მოზვრისთვის საჯაროდ თავის მოკვეთა და სხვა). ==რესურსები ინტერნეტში== * კულმინაცია — სამოქალაქო განათლების ლექსიკონი ==სქოლიო== კატეგორია:ტერმინები", "url": "https://ka.wikipedia.org/wiki/კულმინაცია", "length": 483}
{"id": "7732", "title": "ავტობიოგრაფია", "text": "მინი|[[ბენჯამინ ფრანკლინის ავტობიოგრაფიის პირველი გამოცემის გარეკანი, 1793 წ.]] ავტობიოგრაფია (ბერძნული ენიდან: αὐτός-აუტოს თვით + βίος-ბიოს ცხოვრება + γράφειν-გრაფეინ დაწერა), ავტოგრაფი — საკუთარი ხელმოწერა ან რაიმე ნაწარმოების ხელნაწერი, თვით ავტორის ხელით შესრულებული, ავტოპორტრეტი - მხატვრის მიერ დახატული საკუთარი პორტრეტი. ამიტომ სიტყვებთან ავტობიოგრაფია, ავტოპორტრეტი, ავტოგრაფი კუთვნილებითი ნაცვალსახელების: ჩემი, შენი, მისი, თავისი და ზედსართავი სახელების: პირადი, საკუთარი გამოყენება არ არის საჭირო, თუ ეს ნაცვალსახელი ან ზედსართავი და სუბიექტი ერთსა და იმავე პირს გამოხატავს. მაგალითად, არასწორია: მე დავწერე ჩემი ავტობიოგრაფია. მაგრამ ისეთ შემთხვევებში, როდესაც მოქმედების სუბიექტი ერთი პირია, ხოლო ავტოგრაფია კი სხვა პირისაა, კუთვნილებითი ნაცვალსახელი საჭიროა. მაგალითად: მოგიტანათ მან ჩემი ავტობიოგრაფია?\\სიტყვა ავტობიოგრაფიის შემადგენელი პირველი ნაწილი ავტო, მომდინარეობს ბერძნული სიტყვისგან autos და ნიშნავს იმავეს, რასაც ქართული ნაცვალსახელი თვით ან თავისი. ავტო სიტყვის მონაწილეობით ქართულში სხვა სიტყვებიცაა შექნილი, მაგალითად: ავტოგრაფი, ავტოპორტრეტი. == იხილეთ აგრეთვე == *ბიოგრაფია *დღიური (ჩანაწერი) *მემუარები == ლიტერატურა == * * * კატეგორია:ავტობიოგრაფიები კატეგორია:ტერმინები კატეგორია:ლიტერატურული ჟანრები", "url": "https://ka.wikipedia.org/wiki/ავტობიოგრაფია", "length": 1233}
{"id": "7734", "title": "ეპოსი", "text": "მინი|[[გილგამეშის ეპოსის ფრაგმენტი]] ეპოსი (ბერძნ. epos — სიტყვა, თხრობა) — სინამდვილის ასახვა თხრობითი გზით, ავტორი უმეტესწილად არ ფიგურირებს. ადამიანისა და მისი ცხოვრების ასახვის ტიპის ეპოსი იყო პროზაულ და პოეტურ ფორმებად: დიდი, საშუალო და მცირე. დასავლეთის კულტურაში ეპოსის უძველესი და უთვალსაჩინოესი ნიმუშებია ილიადა, ოდისეა და ნიბელუნგენიადა, ხოლო აღმოსავლეთში — მაჰაბჰარატა, რამაიანა და შაჰნამე. ეპოსის ჟანრებია: ეპოპეა, სიმღერა (ხალხური ეპოსი), მოთხრობა, რომანი, პოემა, ბალადა, ნოველა, იგავ-არაკი, ეტიუდი, ესე. მხატვრულ-დოკუმენტური ჟანრები: მემუარი, დღიური, ავტობიოგრაფია, ბიოგრაფია, მოგზაურობა, ნარკვევი, საგმირო ეპოსი. ==ზეპირი ეპოსი და მსოფლიო ხალხთა ეპოსი== პირველი ეპიკური ნაწარმოებები დაკავშირებულია წერა-კითხვამდელ საზოგადოებებთან და ზეპირ პოეტურ ტრადიციებთან. ამ ტრადიციებში პოეზია გადაეცემა მსმენელებსა და ერთი შემსრულებლიდან მეორეს წმინდა ზეპირი ფორმით. მსოფლიო ხალხურ ეპოსს განეკუთვნება ნაწარმოებები, რომელიც ლიტერატურულ შედევრებს არ წარმოადგენენ, თუმცა მსოფლიო ხალხთა კულტურის შემადგენელი ნაწილია. ისინი თავდაპირველად ზეპირ ლიტერატურას წარმოადგენდნენ, ხოლო მოგვიანებით კი ჩაიწერა ერთი ან რამდენიმე ავტორის მიერ. ==ეპოსი მწიგნობარ საზოგადოებებში== მწიგნობარ საზოგადოებაში ხშირად იყენებდნენ ეპოსის ფორმატს და ადრეული დღემდე მოღწეული ევროპული მაგალითია ვერგილიუსის „ენეიდა“, რომელშიც ჰომეროსის თხრობის სტილია განმეორებული. აღმოსავლეთში დაწერილი ეპოსის კარგი მაგალითია ფირდოუსის „შაჰნამე“, სპარსეთში. ==მნიშვნელოვანი ეპიკური პოემები== *ძვ. წ. მე-20 საუკუნე: გილგამეშის ეპოსი (შუმერული მითოლოგია) *ძვ. წ. მე-19 საუკუნე: რამაიანა (ჰინდური მითოლოგია) *ძვ. წ. 1316: მაჰაბჰარატა (ჰინდური მითოლოგია) *ძვ. წ. მე-8 საუკუნე: :*ჰომეროსის ილიადა (ბერძნული მითოლოგია) :*ჰომეროსის ოდისეა (ბერძნული მითოლოგია) :*შრომები და დღეები ჰესიოდე (ბერძნული მითოლოგია) :*თეოგონია ჰესიოდე (ბერძნული მითოლოგია) :*ქალის კატალოგი ჰესიოდე (ბერძნული მითოლოგია) :*ჰერაკლეს ფარი ჰესიოდე (ბერძნული მითოლოგია) *ძვ. წ. მე-3 საუკუნე: არგონავტიკა აპოლონიოს როდოსელი *ძვ. წ. 1-ლი საუკუნე: :*ვირგილიუსის ენეიდა :*ტაინ ბო კუალინგე (ირლანდიური მითოლოგია) *მე-10 საუკუნე: :*ფირდოუსის შაჰნამე :*ბჰაგავატა პურანა (სანსკრიტი „უფლის ნაამბობი“) *მე-11 საუკუნე: :*დიგენის აკრიტას (ბიზანტიური ეპიკური პოემა) :*როლანდის სიმღერა :*მეფე გესარის ეპოსი (ტიბეტი, მე-11 საუკუნეში დაიწერა ადრეული წყაროებიდან) *მე-12 საუკუნე: შოთა რუსთაველის ვეფხისტყაოსანი *მე-13 საუკუნე: ნიბელუნგენლიდი (გერმანიკული მითოლოგია) == ლიტერატურა == *Jan de Vries: Heroic Song and Heroic Legend ISBN 0-405-10566-5 *Cornel Heinsdorff: Christus, Nikodemus und die Samaritanerin bei Juvencus. Mit einem Anhang zur lateinischen Evangelienvorlage, Untersuchungen zur antiken Literatur und Geschichte 67, Berlin/New York 2003, ISBN 3-11-017851-6 *Fallon, Oliver. Bhatti’s Poem: The Death of Rávana (Bhaṭṭikāvya). New York 2009: Clay Sanskrit Library, . ISBN 978-0-8147-2778-2, ISBN 0-8147-2778-6 *", "url": "https://ka.wikipedia.org/wiki/ეპოსი", "length": 2828}
{"id": "7735", "title": "ექსპოზიცია (ლიტერატურა)", "text": "ექსპოზიცია ( — ახსნა, გადმოცემა) — ლიტერატურული ნაწარმოების სიუჟეტის შემადგენელი ელემენტი. ემსახურება გარკვეული განწყობის შექმნას. ექსპოზიციაში ხდება მოქმედი პირების განლაგება და ხდება სასიუჟეტო კონფლიქტის შემქმნელი მოვლენების აღწერა. ფოლკლორში ექსპოზიცია არის ასევე კულულიაციური ნაწარმების შემადგენელი ნაწილი. == ლიტერატურა == * ი.ფ. ამროიანი ჯაჭვისებრი სტრუქტურების ტიპოლოგია * ა.ა. კრეტოვი რეკურსიული მონათხრობი კატეგორია:ტერმინები კატეგორია:ფოლკლორი", "url": "https://ka.wikipedia.org/wiki/ექსპოზიცია_(ლიტერატურა)", "length": 453}
{"id": "7736", "title": "ირონია", "text": "მინი|მოწევის საწინააღმდეგო აბრა, მწეველის გამოსახულებით ირონია (ბერძნ. είρωνεία (eironeia) – მოჩვენებითობა, თვალთმაქცობა) — თავაზიანობით შენიღბული დაცინვა, დამცინავი გადაკვრით ნათქვამი (თავშეკავებული, მშვიდი, სერიოზული ტონი, გარეგნულად გამოხატული პატივისცემა). ==სოკრატესეული ირონია== მოჩვენებითი გულუბრყვილობა მოწინააღმდეგის პოზიციის სისუსტის გამოსავლენად. ბერძ. ფილოსოფოსმა სოკრატემ ეს მეთოდი ჩამოაყალიბა, როგორც დიალექტიკა, ანუ, როგორც შემდგომში უწოდებენ - „სოკრატესეული ირონია“. კამათის ასეთი მეთოდი მოიცავდა გულუბრყვილო მიუკერძოებელ სკეპტიციზმს გარკვეული დოგმის ან საყოველთად მიღებული მოსაზრების მიმართ, რომელიც მოკლებული იყო ლოგიკისა ან აზრის ბაზისს. სოკრატეს გულუბრყვილო გამოკითხვა ნაბიჯ-ნაბიჯ ააშკარავებს მოწინააღმდეგის არგუმენტის ამაოებასა ან ილოგიკურობას დიალოგის პარტნიორის შეხედულებების გაუზიარებლობით. ირონია იმაში მდგომარეობს, რომ თანადამსწრეები გათვითცნობიერებულნი არიან, რომ სოკრატე გაცილებით ჭკვიანია ვიდრე წარმოაჩენს თავს და მხოლოდ ეტაპობრივად, მოწინააღმდეგის არგუმენტების საკუთარი პასუხებით განიარაღებით ამტკიცებს საკუთარ უპირატესობას. სოკრატესეული ირონია კამათის ელეგანტური, მიუკერძოებელი და თავაზიანი ხერხია, რომლითაც დოგმატური დებატების წარმართვა ბალანსის დარღვევისა და კომპრომისის გარეშე ხერხდება. ზოგიერთი მოსაზრებით სოკრატეს ირონია მოჩვენებითი გულუბრყვილობის ნაცვლად ფილოსოფიური სკეპტიციზმის ფორმაა. ==რომაული ირონია== რომის იმპერიის პერიოდში, ირონიას იყენებდნენ სახალხო გამოსვლებში და რიტორიკაში, რომელშიც გამოყენებულ სიტყვებს საპირისპირო მნიშვნელობა ან დანიშნულება ჰქონდათ. შექსპირმა რომაული ირონიის იმიტაცია განახორციელა პიესაში „იულიუს ცეზარი“, მარკ ენტონის ნაწილში: „მეგობარნო, რომაელებო, თანამოქალაქენო, დამიგდეთ ყური! მოვედი, რათა დავმარხო ცეზარი, არა ვადიდო იგი“ (III, ii, 78-79 / თარგმანი პირობითია). მონოლოგის გაგრძელებაში ინტენსიურად გამოყენებულია ირონია, რომელიც ცეზარის განდიდებისკენაა მიმართული - მიუხედავად იმისა, რომ მის მიერ შერჩეული სიტყვები მოჩვენებით მკვლელებს უჭერს მხარს, თუმცა სინამდვილეში მისი მიზანი საპირისპიროა. ==ირონია და სარკაზმი== მძიმე ირონია, რომელშიც მოსაუბრე ემფატიურად სინამდვილის საპირისპიროს აცხადებს, სხეულის ენა კი საპირისპიროზე მეტყველებს, სარკაზმი ხდება. სარკაზმი ირონიის უფრო დამცინავი ფორმაა. სარკაზმის გავრცელებული ფორმაა ირონიულად რაიმე პოზიტიურის თქმა, მაშინ როდესაც იმის საპირისპირო მნიშვნელობა იყო გამიზნული. თუმცა სარკაზმში ირონიის რაღაც წვლილიც არის, ამ ორ ტერმინს როგორც წესი განაცალკევებენ ხოლმე. სარკაზმის მაგალითი შეიძლება იყოს გაბრაზებული ტონით ნათქვამი „კარგი გიქნია“, მაშინ როდესაც მხედველობაში აშკარად საპირისპირო მოქმედება იყო. ვინაიდან ორივე მხარისთვის ნეგატიური მიმართვა აშკარაა, პოზიტიური გამოთქმის ინციდენტი ირონიად ამ შემთხვევაში არ აღიქმება. ირონიის მაგალითი სარკაზმის გარეშე იქნებოდა ფრაზა „არა უშავს რა“, ნათქვამი რაიმე შთამბეჭდავი საქმის შესაფასებლად. მთქმელიც და გამგონიც ამ შემთხვევაში ისმენენ პირდაპირი მნიშვნელობით „კარგია, მაგრამ დიდი არაფერი“, თუმცა ამასთან ესმით ამ ფრაზის მიღმა ფარული შექება. ორივე მხარე იზიარებს ირონიას. ==ირონია გამოყენებაში== ===ბედის ირონია=== გამოთქმა „ბედის ირონია“ მოდის ცნებიდან, რომ ღმერთები (ან ბედის ანგელოზები) ერთობიან მოკვდავთა გონებათა თამაშით, გამიზნული ირონიით. მაგ.: * ბეთჰოვენის მიერ ყურთასმენის დაკარგვა. *1956 წელს ჰარვარდის მემორიალური ჰოლის სასაათე კოშკში ხანძრის გაჩენა, მაშინ როდესაც მუშები მის აღდგენაზე მუშაობდნენ. *ბაღჩის მორწყვის შემდეგ უმალ წვიმის წამოსვლა, მაშინ როდესაც წვიმის ლოდინში ბაღჩა რამდენიმე დღის განმავლობაში მოურწყველი იყო. ===ტრაგიკული ირონია=== ტრაგედიაში, ირონიას დრამატული სიტუაციის ინტენსიურობის გასაძლიერებლად იყენებენ. ტრაგიკული ირონია განსაკუთრებით დამახასიათებელი იყო ძველ-ბერძნული დრამისთვის. სოფოკლეს „მეფე ოიდიპოსი“ ტრაგიკული ირონიის გამოხატვის კლასიკური მაგალითია. == იხილეთ აგრეთვე == *სატირა *სარკაზმი *პარადოქსი *ოქსიმორონი == რესურსები ინტერნეტში == *The final irony *Article on the etymology of Irony *„Irony“, by Norman D. Knox, კატეგორია:ტერმინები", "url": "https://ka.wikipedia.org/wiki/ირონია", "length": 3830}
{"id": "7737", "title": "კვანძის გახსნა", "text": "კვანძის გახსნა — სიუჟეტის შემადგენელი ნაწილი, მისი განვითარების ბოლო საფეხური; მხატვრული ნაწარმოების ის ადგილი, სადაც ხდება მთავარ მოქმედ პირთა შორის წინააღმდეგობის გადაწყვეტა და მით მთავრდება ძირითადი ამბის გადმოცემა. ეპილოგში ავტორს შეუძლია მხოლოდ მოქმედ პირთა შემდგომი ბედის მოკლე აღწერა – გადმოცემა, რადგან მთავარი კონფლიქტი კვანძის გახსნის შემდეგ აღარ ვითარდება. ==ლიტერატურა== კატეგორია:ტერმინები", "url": "https://ka.wikipedia.org/wiki/კვანძის_გახსნა", "length": 402}
{"id": "7738", "title": "მხატვრული ენა", "text": "მხატვრული ენა — ენის სტილისტიკური სახესხვაობა (შედარებით მეცნიერების ენასთან, პუბლიცისტიკის ენასთან საქმიანი ქაღალდების ენასთან, სალაპარაკო ენასთან და სხვ.) ან მხატვრული ლიტერატურის ფორმა. მხატვრული ენა, ანუ სიტყვის ხელოვნება გაიგებოდა როგორც განსაკუთრებული ენა, რომელსაც თავისი ლექსიკა, სინტაქსი, ფრაზეოლოგია და მისთ. აქვს. მხატვრული პროზის ჟანრული ჩამოყალიბების შემდეგ აღმოჩნდა, რომ ლიტერატურულმა ნაწარმოებებმა აითვისა საერთო-სახალხო ენის მთელი ფონდი, ხოლო მხატვრულ ნაწარმოებებად იმიტომ დარჩა, რომ მათი შინაარსი მხატრვული სახეებით გაიშალა ენობრივ საშუალებათა გზით. კატეგორია:ტერმინები", "url": "https://ka.wikipedia.org/wiki/მხატვრული_ენა", "length": 586}
{"id": "7739", "title": "იდეა", "text": "იდეა (ბერძ.: ιδέα) — სპეციფიკური კონცეფცია, რომელიც ადამიანის გონებაში წარმოიქმნება ფიქრის შედეგად. ტერმინი გამოიყენება, როგორც პოპულარულ, ისე ფილოსოფიურ ტერმინოლოგიაში. === ფილოსოფიაში === შეხედულებას, რომ იდეები არსებობს საკუთარ რეალობაში ცხოვრებისგან გამიჯნულად ფილოსოფიაში საპატიო ადგილი უჭირავს. ამ შეხედულების მიხედვით ჩვენ იდეას აღმოვაჩენთ ისევე როგორც აღმოვაჩენთ ხოლმე ნამდვილ სამყაროს. ფილოსოფიაში ეს ტერმინი ყველა პერიოდსა და ენაში ერთი და იმავე მნიშვნელობით გამოიყენება, თუმცა პოპულარულ ხმარებაში მას მრავალი ინტერპრეტაცია აქვს. === იდეა ტექნიკაში, ტექნოლოგიებში, მართვაში და ეკონომიკაში === პოტენციური სარგებლის მქონე მოსაზრება. === ანთროპოლოგიასა და სოციალურ მეცნიერებებში === დიფუზია სწავლობს იდეების გავრცელებას კულტურიდან კულტურაში. ანთროპოლოგიური თეორიების მიხედვით ყველა კულტურა სხვა ერთი ან რამდენიმე ძირი კულტურიდან იდეების იმიტაციას ახდენს (მაგ. ბიბლიური ადამი ბევრ კულტურაში თავისებურადაა ინტერპრეტირებული, თუმცა ძირი იგივეა). ევოლუციური დიფუზიის თეორიის მიხედვით კულტურები ერთმანეთის იდეების გავლენის ქვეშ არიან, თუმცა მსგავსი იდეები შეიძლება სხვადასხვა კულტურამ სავსებით დამოუკიდებლად განავითაროს (მაგ. დამწერლობა). მე-20 საუკუნეში სოციალურმა მეცნიერებმა დაიწყეს იდეების ერთი ადამიანიდან ან კულტურიდან სხვებზე გავრცელების ფენომენის შესწავლა. ამ დარგში ევერეტ როჯერსი პიონერი იყო ინოვაციათა დიფუზიის სწავლებაში, რომლის კვლევის საგანი კულტურათა შორის იდეათა ადაპტირების ფაქტორების შესწავლა იყო. === იდეები როგორც საკუთრება === ზოგიერთ შემთხვევაში იდეა შეიძლება იურიდიულად დაცული იქნას სახელმწიფოს მიერ როგორც ინტელექტუალური საკუთრება. ინტელ. საკუთრების კანონი არ იცავს თვით იდეას, რომელიც ამ ინტ. საკუთრების ბაზისს წარმოადგენს. ასეთი კანონები არ აძლევენ საკუთრების ლეგალურ სტატუსს თვით იდეას, როგორც ასეთს. არამედ, ეს არის იდეის ფუნდამენტალური გამოხატულება, რაც დაცულია სხვადასხვა სახის ინტელ. საკუთრების კანონებით. დანიშნულების მიხედვით, ეს შეიძლება იყოს ე.წ. კოპირაიტი - ორიგინალური ლიტერატურული ნაშრომის შემთხვევაში, პატენტი - გამოგონების შემთხვევაში, რეგისტრირებული სავაჭრო მარკა საქონლის სავაჭრო სახელის შემთხვევაში, ან რეგისტრირებული საინდუსტრიო დიზაინის უფლებები - გარკვეული ობიექტების ფიზიკური ფორმისა და შემადგენლობის შემთხვევაში. პატენტის კანონი იცავს ახალ იდეას, რომელიც ფუნქციონალური გამოგონება ან ნოუ-ჰაუ არის; კოპირაიტის კანონი იცავს იდეებს გამოხატულს წიგნების, ფილმების, ვიდეოდისკების, კომპიუტერული პროგრამების მეშვეობით, მაშინ როცა დანარჩენი კანონები იცავს ინდუსტრიულ დიზაინსა და ტექნოლოგიურ ინოვაციებს. ამ ტიპის კანონებს ავტორთა იდეების გამოხატულების დროებითი დაცვის ფორმა აქვს მონოპოლიის ფორმით. === ლიტერატურაში === მხატვრულ ლიტერატურაში იდეა ასახული აზრობრივი წვდომაა გაბატონებული საზოგადოებრივ იდეალებთან მიმართებით. კატეგორია:ტერმინები", "url": "https://ka.wikipedia.org/wiki/იდეა", "length": 2679}
{"id": "7740", "title": "ზელიმხან იანდარბიევი", "text": "thumb|ზელიმხან იანდარბიევი ზელიმხან (ზელიმხა) აბდულ-მუსლიმის ძე იანდარბიევი (დ. 12 სექტემბერი, 1952, ყაზახეთი — გ. 13 თებერვალი, 2004, კატარი) — ჩეჩენი პოლიტიკოსი. ==ბიოგრაფია== დაიბადა ყაზახეთში გადასახლებაში მყოფ ჩეჩენთა ოჯახში. საშუალო სკოლა დაამთავრა დაბა ძველ ათაგიში. უმაღლესი განათლება მიიღო ჩეჩნეთ–ინგუშეთის უნივერსიტეტში, ფილოლოგიის ფაკულტეტზე. შემდგომ იანდარბიევი ასრულებს მ. გორკის სახ. ლიტერატურის ინსტიტუტის უმაღლეს კურსებს მოსკოვში. მუშაობდა ჩეჩნეთ–ინგუშეთის წიგნის გამომცემლობაში. იყო პირველი რედაქტორი საბავშვო ჟურნალისა „სტელა ადი\". 1985 წლიდან იანდარბიევი სსრკ მწერალთა კავშირის წევრია. 1991 წლის აგვისტომდე იგი მუშაობდა ჩეჩნეთ–ინგუშეთის მწერალთა კავშირის ლიტერატურულ კონსულტანტად. == პოლიტიკური კარიერა == 1989 წლის ივნისში ზ. იანდარბიევმა ჩამოაყალიბა კომიტეტი „ბარტი„, რომელიც 1990 წლიდან გარდაიქმნა ვაინახთა დემოკრატიული პარტია, რომლის უმთავრეს მიზანს წარმოადგენდა ჩეჩნეთის დამოუკიდებელი სახელმწიფოს შექმნა. 1991 წლის 27 ოქტომბერს ზ. იანდარბიევი არჩეულ იქნა ჩეჩნეთის პარლამენტის წევრად, სადაც იგი სათავეში ედგა მასობრივი ინფორმაციის საშუალებების საპარლამენტო კომიტეტს. 1993 წლის 17 აპრილს, პრეზიდენტ ჯ. დუდაევის ბრძანებით იგი დაინიშნა ჩეჩნეთის ვიცე-პრეზიდენტის მოვალეობის შემსრულებლად. 1995 წლის იანვრის შუა რიცხვებში ხელმძღვანელობდა გროზნოს თავდაცვით ოპერაციას რუსეთის საოკუპაციო ჯარების წინააღმდეგ. 1996 წლის 23 აპრილიდან პრეზიდენტ ჯ. დუდაევის დაღუპვის შემდეგ ცხრა თვის მანძილზე ასრულებდა იჩქერიის პრეზიდენტის მოვალეობას. 1997 წლის 27 იანვარს გამართულ საპრეზიდენტო არჩევნებში იანდარბიევი მესამე აღმოჩნდა ა. მასხადოვისა და შ. ბასაევის შემდეგ. 1999 წლის ოქტომბერში, რუსეთ-ჩეჩნეთის მეორე ომის დაწყების შემდგომ ზ. იანდარბიევი დიპლომატიური მისიით გაემგზავრა ავღანეთში, სადაც თალიბთა ხელმძღვანელობასთან მიღწეულ იქნა შეთანხმება ჩეჩნეთის რესპუბლიკა იჩქერიის დამოუკიდებელ სახელმწიფოდ აღიარებაზე. ზელიმხა იანდარბიევი იყო პრეზიდენტ ზვიად გამსახურდიას საქართველოდან გროზნიში გადასვენების კომისიის თავმჯდომარე. == ემიგრაცია == 2000 წლიდან იანდარბიევი ცხოვრობდა კატარში, სადაც ჩრი-ის პრეზიდენტის წარმომადგენლად ითვლებოდა. 2001 წლის 9 ოქტომბრიდან რუსეთის ძალისხმევით ბატონ იანდარბიევზე გამოცხადდა საერთაშორისო ძებნა. მოსკოვში, დუბროვკას ქუჩაზე მდებარე კულტურის სახლში განვითარებული მოვლენებისას იანდარბიევმა გამოთქვა მზადყოფნა საშუამავლო მისია შეესრულებინა ჩეჩენ დივერსანტებსა და რუსეთის ხელისუფლებას შორის. ამის საპასუხოდ კრემლმა ქატარისგან დაუყოვნებლივ მოითხოვა ზ. იანდარბიევის გადაცემა, რაზეც ოფიციალურმა დოჰამ დიპლომატიური დუმილით უპასუხა. მოგვიანებით განვითარებული მოვლენები ცნობილია როგორც ნორდ-ოსტის ტრაგედია. ზ. იანდარბიევი დაიღუპა მასზე განხორციელებული ტერორისტული აქტის შედეგად 2004 წლის 13 თებერვალს, ქატარის საამიროს დედაქალაქ დოჰაში. ტერაქტის შედეგად მძიმედ დაიჭრა მისი 13 წლის ვაჟი. 19 თებერვალს ადგილობრივმა ხელისუფლებმა მოახერხეს ტერაქტის შემსრულებელთა დაკავება, რომლებიც, რფ-ის გენშტაბის მთავარი სადაზვერვო სამმართველოს აგენტები აღმოჩნდნენ. 26 თებერვალს ქატარის გენერალურმა პროკურატურამ ოფიციალური ბრალდება წაუყენა ბოროტმოქმედებს. რუსეთის იმდროინდელმა საგარეო საქმეთა მინისტრმა იგორ ივანოვმა კატეგორიულად მოითხოვა მათი განთავისუფლება. მისი უწყების თანახმად ქატარში დაკავებულნი სპეცსამსახურების თანამშრომლები იყვნენ, რომლებიც საამიროში მივლინებით იმყოფებოდნენ. 2004 წლის 30 ივნისს ქატარის სასამართლომ ორი რუსი ჯაშუში–ანატოლი ბოლშაკოვი და ვასილი ბოგაჩოვი დამნაშავედ სცნო ჩეჩნეთის რესპუბლიკა–იჩქერიის ექს–პრეზიდენტის ზ. იანდარბიევის მკვლელობაში და მათ 25 წლით თავისუფლების აღკვეთა მიუსაჯა.საამიროების კანონმდებლობით ამგვარი ვადა სამუდამო პატიმრობის ტოლფასია. 2004 წლის 23 დეკემბერს მოხდა ტერორისტების ექსტრადირება მათ სამშობლოში. რუსეთში მკვლელებს საზეიმოდ, როგორც გმირებს ისე შეხვდნენ და თვითმფრინავიდან საპატიმროს მანქანამდე წითელი ხალიჩა დაუფინეს. ბრალდებულთა შეწყალება შეუძლია მხოლოდ კატარის ამირას შეიხ ჰამად ბინ ჰალიფ ალ–ტანის. ==რესურსები ინტერნეტში== * Obituary: Zelimkhan Yanderbiyev, BBC News, February 13, 2004 * OBITUARY: Zelimkhan Yandarbiyev , The Independent, February 14, 2004 კატეგორია:ჩეჩენი პოლიტიკოსები კატეგორია:დაბადებული 12 სექტემბერი კატეგორია:დაბადებული 1952 კატეგორია:გარდაცვლილი 13 თებერვალი კატეგორია:გარდაცვლილი 2004", "url": "https://ka.wikipedia.org/wiki/ზელიმხან_იანდარბიევი", "length": 4067}
{"id": "7742", "title": "ქაქუცა ჩოლოყაშვილი", "text": "|კავშირი = |სამსახურიდან გადადგომა = }} ქაიხოსრო (ქაქუცა) ჩოლოყაშვილი (დ. 14 ივლისი, 1888, მატანი, თბილისის გუბერნია, რუსეთის იმპერია — გ. 27 ივლისი, 1930, პასი, საფრანგეთი) — ქართველი სამხედრო მოღვაწე. 1922—1924 წლებში ხელმძღვანელობდა პარტიზანულ ბრძოლას საბჭოთა ოკუპაციის წინააღმდეგ. საქართველოს ეროვნული გმირი. == ბიოგრაფია == === ადრეული წლები === ქაქუცა ჩოლოყაშვილი იყო ბიძინა ჩოლოყაშვილის პირდაპირი შთამომავალი. დაიბადა იოსებ და დარია ჩოლოყაშვილების ოჯახში. სწავლობდა ტფილისის სათავადაზნაურო გიმნაზიაში, რომელიც 1907 წელს დაამთავრა. 21 წლის ასაკში ჯარში გაიწვიეს. მსახურობდა ტვერის დრაგუნთა პოლკში, სადაც ოფიცრის წოდება მიიღო. 1912 წელს, გათავისუფლდა სამხედრო სამსახურისგან და საქართველოში დაბრუნდა. 1913 წელს ცოლად შეირთო ნინო მეღვინეთუხუცესი, რომელთანაც შეეძინა ორი ქალიშვილი თამარი (ციცნა) და ქეთევანი. === პირველი მსოფლიო ომი === left|thumb|200px|გენერალ გიორგი კვინიტაძესთან ერთად 1914 წელს, პირველი მსოფლიო ომის დაწყებისთანავე ჯარში გაიწვიეს. შედიოდა ქართველ ცხენოსანთა პოლკში, რომელიც დავით ჭავჭავაძემ ჩამოაყალიბა. პოლკი იბრძოდა მესოპოტამის ფრონტზე. შემდეგ ჩოლოყაშვილი იბრძოდა ავსტრიის ფრონტზე, სადაც ხელმძღვანელობდა ცხენოსანთა ესკადრონს. იქ მძიმედ დაიჭრა და თავისივე სურვილით კავკასიის ფრონტზე არიერგარდში ასმეთაურად გადაიყვანეს. ჩოლოყაშვილმა თავი გამოიჩინა სარიყამიშის ბრძოლაში. ციხე-სიმაგრე „არწივის ბუდეზე“, რომელსაც ქაქუცა იცავდა, ოსმალეთის შეტევის შემდეგ ის ორჯერ, ფეხსა და მკერდში, დაიჭრა. ამ ბრძოლაში ჩადენილი გმირობისთვის ის ოქროს ხმლით დააჯილდოვეს. დაჭრილი ჩოლოყაშვილი მოათავსეს თბილისში, წმინდა ნინოს სახელობის საავადმყოფოში, სადაც მას გრიგოლ მუხაძე მკურნალობდა. განკურნების შემდეგ,1915 წელს, ქაქუცა ჩაეწერა ახალდაარსებულ საქართველოს ცხენოსანთა რაზმში, რომელიც ნიკოლოზ ბარათოვის ხელმძღვანელობით სპარსეთში იბრძოდა. რაზმმა წარმატებული რეიდი განახორციელა და მესოპოტამიის უდაბნოს გავლით შეუერთდა ბრიტანეთის არმიას. === დამოუკიდებელი საქართველოს სამსახურში === 1917 წელს თებერვლის რევოლუციის შემდეგ დაბრუნდა საქართველოში და შევიდა ეროვნულ-დემოკრატიულ პარტიაში. 1918 წელს საქართველოს დამოუკიდებლობის გამოცხადების შემდეგ მონაწილეობდა ქართული კავალერიის ჩამოყალიბებაში. მსახურობდა სახალხო გვარდიის ცხენოსან დივიზიონში, სადაც მეთაურობდა დივიზიონის პირველ ესკადრონს. თავი გამოიჩინა სომხეთ-საქართველოს 1918 წლის ომში, ასევე 1919 წლის სოჭის ფრონტზე დენიკინის ნაწილების წინააღმდეგ და გორის მაზრაში ამბოხების ჩახშობის დროს. 1920 წლის აპრილში ქაქუცა ჩოლოყაშვილი, რამდენიმე ოფიცერთან ერთად, სახალხო გვარდიიდან გარიცხეს, რადგან ისინი ერთ-ერთ დაპატიმრებულ ოფიცერს გამოექომაგნენ, მისი გათავისუფლება მოითხოვეს და განაცხადეს, რომ თუ ოფიცრს არ გაათავისუფლებდნენ, ისინი გვარდიას დატოვებდნენ. შტაბის აზრით, ოფიცრებმა დივიზიონის დატოვების გადაწყვეტილება ძალზე რთულ მომენტში მიიღეს, როდესაც ქვეყანა, ფაქტობრივად, საომარ მდგომარეობაში იმყოფებოდა და მთავრობასთან შუამდგომლობა დააყენეს, რომ მათ არმიასა და გვარდიაში სამხედრო სამსახური აკრძალვოდათ. მთავრობის თავმჯდომარემ იუსტიციის მინისტრს აღნიშნულ საქმეზე გამოძიების დაწყებით მიმართა. 1920 წლის ივლისში, გამომძიებელმა თარხნიშვილმა, ცხენოსანი დივიზიონის ოფიცერთა საქმე წინასწარ ძიებაში მიიღო, მაგრამ შემდგომ, საქმეს მსვლელობა არ მისცემია. 1920 წლის ზაფხულიდან მსახურობდა ბათუმის ოლქის გენერალ-გუბერნატორ ბენიამინ ჩხიკვიშვილთან განსაკუთრებულ მინდობილობათა ოფიცრად. რუსეთ-საქართველოს 1921 წლის ომის დასაწყისში, გენერალ დავით ჭავჭავაძესთან ერთად, დასავლეთ საქართველოში გააგზავნეს ახალი ცხენოსანი ნაწილების ჩამოსაყალიბებლად. ომის ბოლო პერიოდისათვის მათ შეძლეს ორი ესკადრონის შექმნა, რომელთაგანაც ერთ-ერთს ქაქუცა ჩოლოყაშვილი ჩაუდგა სათავეში. ჩოლოყაშვილის ასეული უკვე დასავლეთ საქართველოში უკან დახეულ ქართულ ჯარს შეუერთდა საჯავახოში. === პარტიზანულ მოძრაობაში === thumb|250px|შეფიცულთა რაზმი საქართველოს საბჭოთა ოკუპაციის და ანექსიის შემდეგ ირიცხებოდა ცხენოსანთა პოლკში. 1922 წლის 12 მარტს ჩოლოყაშვილი თავის თანამოაზრეებთან ერთად ქიზიყიდან ტყეში გაიჭრა და პარტიზანულ ბრძოლას შეუდგა. ხევსურეთში რაზმის წევრებმა ერთმანეთს საზეიმოდ შეჰფიცეს, რომ მედგრად იბრძოლებდნენ საქართველოს დამოუკიდებლობის დასაბრუნებლად. ამ ფიცის გამო მათ შეფიცულთა რაზმი ეწოდათ. შეფიცულთა რაზმს პირველი შეტაკება წითელ არმიასთან მოუვიდა ინვისში სიღნაღთან მოხდა. ამის გამო ჩოლოყაშვილი დააპატიმრეს. ის პატიმრობიდან გამოიხსნა ექვმა შეფიცულმა, რომლებიც რევკომს დაესხნენ თავს. ჩოლოყაშვილი მისი რაზმით დაბანაკდა ალვანში, ხოლო შემდეგ პანკისის ხეობაში. 1922 წლის მაისის დამდეგს შეიქმნა დამოუკიდებლობის კომიტეტი (დამკომი) - ხუთი ანტიბოლშევიკური პარტიის გაერთიანება. ამ ორგანოს დაექვემდებარა „სამხედრო ცენტრი“, რომლის მთავარი ძალა ქაქუცა ჩოლოყაშვილის შეფიცული ძმები გახდნენ. დამკომმა დაადგინა, რომ ერთადერთი გამოსავალი აჯანყება იყო. ამას მოჰყვა გლეხთა აჯანყება ხევსურეთში. თავდაპირველად დუშეთში ჩოლოყაშვილის რაზმმა გამარჯვებას მიაღწია, მაგრამ მეორე ძლიერი შეტევა ვეღარ მოიგერია, იძულებული გახდა, ალყა გაერღვია და თავი კახეთისთვის შეეფარებინა. საბჭოთა ხელისუფლებამ ხევსურეთს წითელი არმია შეუსია და ააოხრა. პირველი პარტიზანული კამპანიის წარუმატებლობის შემდეგ ჩოლოყაშვილი ჩეჩნეთში გაიქცა. ჩოლოყაშვილს სურდა, ჩეჩნებთან გაერთიანებულიყო და ერთად ეომათ რუსების წინააღმდეგ. მიუხედავად ზოგიერთი წარმატებისა, ერთიანი ძალებით შეტევა მაინც ვერ მოხერხდა. ამის შემდეგ ქაქუცა დაბრუნდა საქართველოში და ბრძოლები განაახლა. ერთ-ერთი შეტაკების დროს დაიღუპა მისი ძმა, სიმონ ჩოლოყაშვილი. საბჭოთა ხელისუფლება განაგრძობდა ქაქუცას დევნას. მისი ოჯახის წევრები დააპატიმრეს. დააპატიმრეს ასევე „დამკომის“ წევრები და მათ დახვრეტა მიუსაჯეს. === აგვისტოს აჯანყება === left|thumb|200px|ქაქუცა ჩოლოყაშვილი აგვისტოს აჯანყებისას 1923 წელს ქაქუცა ჩოლოყაშვილის რაზმი რამდენიმეჯერ დაესხა თავს წითელ არმიას. ამასობაში „დამკომმა“ გადაწყვიტა 1924 წლის თებერვალში აჯანყება დაწყებულიყო, მოგვიანებით თარიღმა აგვისტოთვის გადაიწია. ქაქუცა აქტიურად მონაწილეობდა აჯანყების მომზადებაში. მან თითქმის 600-მდე კაცი მოაგროვა. აჯანყება 1924 წლის 29 აგვისტოს უნდა დაწყებულიყო, მაგრამ გაურკვეველი მიზეზების გამო ჭიათურაში აჯანყება 28 აგვისტოს დაიწყო, რამაც მნიშვნელოვნად არია შეთქმულთა გეგმები და ხელისუფლებას გაუადვილა მისი ჩახშობა. მიუხედავა ამისა, 29 აგვისტოს, ჩოლოყაშვილის მცირერიცხოვანმა რაზმმა აიღო მანგლისი, მაგრამ მისი შეტევა იქ განლაგებულ სამხედრო ყაზარმებზე უშედეგოდ დასრულდა. ამიტომ ქაქუცა გადავიდა აღმოსაველთ საქართველოს მთიანეთში და დალაშქრა დუშეთი, რომელიც მალე დატოვა, რადგან დახმარება ვერ მიიღო. ამის შემდეგ, 3 სექტემბერს, მან სვიმონიანთ ხევთან დაამარცხა წითელი არმია. 4 სექტემბერს შიომღვიმის ტყეში დააპატიმეს დამკომის წევრები: კოტე ანდრონიკაშვილი და იასონ ჯავახიშვილი. მათ აჯანყების დამარცხება ოფიციალურად აცნობეს ქართველ ხალხს. ამის მიუხედავად ჩოლოყაშვილი აგრძელებდა ბრძოლას და 6 სექტემბერს, ხევ-გძელასთან, კახეთში კიდევ დაამარცხა წითელი არმია. ქაქუცა ჩოლოყაშვილმა რამდენიმე დღე თბილისს უტრიალა, მაგრამ დარწმუდა ბრძოლის გაგრძელების ამაოებაში. ოქტომბრის ბოლოს 26 თანამებრძოლთან ერთად თურქეთის გავლით საფრანგეთში გადაიხვეწა. საქართველოში დარჩენილი მისი სიმამრი ილია მეღვინეთუხუცესი დახვრიტეს, მეუღლე ნინოს ასევე დახვრეტა მიუსაჯეს, მაგრამ შემდეგ ქალიშვილებთან, 7 წლის თამართან და 3 წლის ქეთევანთან ერთად, გადაასახლეს. === ემიგრაცია === მინი|ქაქუცა ჩოლოყაშვილი ემიგრაციაში ქაქუცა ჩოლოყაშვილი 30 თანამებრძოლთან ერთად ტრაპიზონში ჩავიდა, საიდანაც გეზი საფრანგეთისკენ აიღო. მათ პარიზში გამგზავრების უფლების მოპოვება საკმაოდ გაუჭირდათ, რადგან თურქეთის ხელისუფლებაში მყოფი სოციალ-დემოკრატები მაინცდამაინც დიდი აღტაცებით არ დახვედრიან ლტოლვილებს. საფრანგეთში ის ცხოვრობდა საქართველოს ემიგრირებული მთავრობის რეზიდენციაში. ჯერ ავსტრიის ფრონტზე და შემდეგ სარიყამიშში მიყენებულმა მძიმე ჭრილობებმა ემიგრაციაში იჩინა თავი. თანამებრძოლებმა ქაქუცა ოსტსაუას სანატორიუმში მოათავსეს, მაგრამ მკურნალობამ ამაოდ ჩაიარა და 1930 წლის 27 ივნისს ის ტუბერკულოზის შედეგად გარდაიცვალა. ანდერძისამებრ, მისი ნეშტი უნდა დაეწვათ, რათა ასე უფრო იოლად მოხერხდებოდა მისი ფერფლის საქართველოში მოხვედრა. ჩოლოყაშვილის ანდერძი არ შესრულდა და იგი დაკრძალეს პარიზის მახლობლად, სენტ-უანის სასაფლაოზე. მოგვიანებით, ქაქუცა ჩოლოყაშვილის ნეშტი გადაასვენეს ლევილის ქართველთა სასაფლაოზე. == ხსოვნა == thumb|left|150px|ქაქუცა ჩოლოყაშვილის საფლავი თბილისში, მთაწმინდაზე მინი|ქაქუცა ჩოლოყაშვილის საფოსტო მარკა, [[2008]] ქაქუცა ჩოლოყაშვილის პიროვნება პოპულარული გახდა 80-იანი წლების ბოლოდან, რაც დაკავშირებული იყო საქართველოში ეროვნულ-განმათავისუფლებელი მოძრაობის აღმასვლასთან და ნაციონალისტური პოლიტიკური იდეოლოგიის გაძლიერებასთან. ქაქუცა ჩოლოყაშვილის პორტრეტი პლაკატის სახით ხშირად ჩნდებოდა იმ პერიოდის საპროტესტო აქციებზე. 1989 წელს ჟურნალისტი პაატა ნაცვლიშვილი აშშ-ში შეხვდა ჩოლოყაშვილის ერთადერთ ცოცხლად გადარჩენილ თანამებრძოლს, ალექსანდრე სულხანიშვილს, რომელმაც მას გადასცა საქართველოს დემოკრატიული რესპუბლიკის დროშა, რომელიც ქაქუცას სიკვდილის წინ ეჭირა ხელში, ასევე მისი ხმალი და ქამარ-სატევარი. ეს რელიკვიები ამჟამად საქართველოს ეროვნულ მუზეუმში ინახება. 1989 წლის 14 ივლისს, სოფელ მატანში აღნიშნეს ქაქუცა ჩოლოყაშვილის დაბადებიდან 101 წლისთავი. საქართველოს პრეზიდენტის, მიხეილ სააკაშვილის ინიციატივით 2005 წლის 21 ნოემბერს ქაქუცა ჩოლოყაშვილის ნეშტი თბილისში გადაასვენეს. წმინდა სამების საკათედრო ტაძარში მისი სულის მოსახსენიებელი პანაშვიდი გადაიხადა სრულიად საქართველოს კათოლიკოს-პატრიარქმა ილია მეორემ. ქაქუცა ჩოლოყაშვილის ცხედარი 23 ნოემბერს მთაწმინდის პანთეონში დაკრძალეს. საქართველოს ეროვნულმა ბანკმა გამოუშვა 200-ლარიანი კუპიურები, რომლებზეც ქაქუცა ჩოლოყაშვილის პორტრეტია გამოსახული. მისი სახელი ეწოდა ქუჩას თბილისის ერთ-ერთ პრესტიჟულ უბან ვაკეში. right|thumb|250px|200 [[ლარი|ლარიანი ბანკნოტი ქაქუცა ჩოლოყაშვილის პორტრეტით ]] თბილისში ქაქუცა ჩოლოყაშვილის სახელს ატარებს ორი ქუჩა. ერთი ვაკეში, ვაკის პარკსა და ბაგებს შორის და მეორე - ისნის რაიონში, თუმცა 2014 წლის ოქტომბრის ბოლოს, თბილისის საკრებულოს გადაწყვეტილებით, ისნის რაიონში მდებარე ქაქუცა ჩოლოყაშვილის ქუჩას სახელი გადაერქვა და ეწოდა ბერი გაბრიელის ქუჩა. იმავე გადაწყვეტილებით ქაქუცა ჩოლოყაშვილის სახელი საბურთალოზე იპოდრომთან მდებარე ერთ-ერთ უსახელო ქუჩას ეწოდა. ამ ფაქტმა საზოგადოებაში არაერთგვაროვანი რეაქცია გამოიწვია. == ლიტერატურა == * ქაქუცა ჩოლოყაშვილი, თბილისი, მერანი, 1989 წ. * ალექსანდრე სულხანიშვილი მოგონებები შეფიცულთა რაზმზე, თბილისი, არტანუჯი, 2007, ISBN 978-99940-59-61-4. * ივანე ლიქოკელი ხევსურები და ქაქუცა, თბილისი, არტანუჯი, 2006, ISBN 99940-55-23-2. * == რესურსები ინტერნეტში == * ქაქუცა ჩოლოყაშვილი * ქაქუცა ჩოლოყაშვილი ==სქოლიო== კატეგორია:1924 წლის აგვისტოს აჯანყების მონაწილეები კატეგორია:დაბადებული 14 ივლისი კატეგორია:დაბადებული 1888 კატეგორია:გარდაცვლილი 27 ივლისი კატეგორია:გარდაცვლილი 1930 კატეგორია:ქართველები პირველ მსოფლიო ომში კატეგორია:ქართველები საფრანგეთში კატეგორია:მთაწმინდის პანთეონში დაკრძალულები კატეგორია:ახმეტის მუნიციპალიტეტში დაბადებულები კატეგორია:საქართველოს ეროვნული გმირები კატეგორია:საქართველოს სახალხო გვარდიის წევრები ქაქუცა კატეგორია:ქართველი ნაციონალისტები", "url": "https://ka.wikipedia.org/wiki/ქაქუცა_ჩოლოყაშვილი", "length": 10489}
{"id": "7746", "title": "ლიტერატურული ტერმინოლოგია", "text": "==გავრცელებულ ლიტერატურულ ტერმინთა ნიმუშები== ===ა=== ავტობიოგრაფია, ალეგორია, ალიტერაცია, ანდაზა, აფორიზმი, ===ბ=== ბიოგრაფია, ===გ === გაპიროვნება, გროტესკი, ===დ === დიალოგი, === ე=== ელეგია, ეპიგრამა, ეპიგრაფი, ეპითეტი, ეპილოგი, ეპოსი, ექსპოზიცია, ===ზ === ზღაპარი, ===თ === თემა, თქმულება, ===ი === იგავ-არაკი, იდეა, ირონია, იუმორი, ===კ === კალამბური, კვანძის შეკვრა, კვანძის გახსნა, კომპოზიცია, კულმინაცია, ===ლ === ლეგენდა, ლექსი, ლირიკა, ლოკალური ფერი ===მ=== მეტაფორა, მოთხრობა, მონოლოგი, მოტივი, მხატვრული ენა, მხატვრული სახე, ===ნ === ნოველა. კატეგორია:ლიტერატურული ტერმინები კატეგორია:ტერმინები", "url": "https://ka.wikipedia.org/wiki/ლიტერატურული_ტერმინოლოგია", "length": 607}
{"id": "7747", "title": "ტექნიკური ტერმინოლოგია", "text": "ტექნიკური ტერმინოლოგია — რაიმე პროფესიის ან სხვა საქმიანობის (მაგ. ჰობის, სპორტის ან ინდუსტრიის რომელიმე სეგმენტის) სპეციალიზებული ლექსიკონია. ზოგან ტექნიკური ტერმინოლოგია ჟარგონად მოიხსენიება, ან, განსაკუთრებით იურისპრუდენციაში, ხელოვნებათა ტერმინებად იწოდება. ფრაზა ინდუსტრიული ტერმინი იგივეა რაც ტექნიკური ტერმინოლოგია, რაც ნიშნავს იმას, რომ გარკვეულ ტერმინს აქვს გარკვეული მნიშვნელობა სპეციფიკური ინდუსტრიის სფეროში. ჟარგონს შეიძლება ცოტა არ იყოს დამაკნინებელი მნიშვნელობაც ჰქონდეს, ხოლო ფრაზა ინდუსტრიული ტერმინი მიუთითებს, რომ ესა თუ ის სიტყვა ან ფრაზა ტიპურია ერთი რაიმე ინდუსტრიისა ან ბიზნესისთვის და ამ ინდუსტრიის ან ბიზნესის წრეში მყოფი ხალხისთვის ამ ტერმინებს გასაგები მნიშვნელობა აქვს. ზუსტი ტექნიკური ტერმინები და მათი განსაზღვრებები ფორმალურად მიღებულია, დოკუმენტირებულია და საკუთარ სფეროში სწავლების საგანია. სხვა ზოგადი ტერმინები უფრო კოლოკვიალურ ხასიათს ატარებს და უფრო სლენგს ემსგავსება. საზღვარი ფომალურსა და სლენგურ ჟარგონს შორის საკმაოდ არამყარია — ტერმინები დროდადრო სლენგიდან ფორმალურ ხასიათს იღებენ ან პირიქით. ასეთი შემთხვევები განსაკუთრებით ხშირია ინგლისურში, რომელიც მოწინავეა ახალი ტექნიკური ტერმინების გამოგონებასა და ათვისებაში. მაგ. სიტყვა ფაირვოლი (კომპიუტერულ ქსელის მოწყობილობა, რომელიც ოფისის ქსელს ფილტრავს) თავიდან ტექნიკური სლენგი იყო, თუმცა მას შემდეგ რაც ასეთმა მოწყობილობამ ფართო ათვისება ჰპოვა და ყველასათვის გასაგები გახდა, ეს სიტყვა ფორმალური ტერმინი გახდა. ტექნიკური ტერმინი ჩნდება რაიმე სფეროს ექსპერტთა მიერ ზუსტი მნიშვნელობით კომუნიკაციის საჭიროების გამო, თუმცა ამის არასასურველი ეფექტი ისაა, რომ ამ სფეროს გარეთ მყოფთათვის ამ ჯგუფის სპეციალიზებული ენა გაუგებარი ხდება. ეს შეიძლება პრობლემატური გახდეს, მაგ. როცა პაციენტს აღარ ძაულძს მედიკოსთა დისკუსიის აზრს ჩაწვდეს და ვერ მიხვდეს საკუთარი ჯანმრთელობის მდგომარეობასა და მკურნალობის დანიშნულებას. ==იხილეთ აგრეთვე== * ტერმინოლოგია * ტექნიკური ტერმინოლოგია (რუსულ-ქართული) რ. დვალისა და რ. ღამბაშიძის რედაქციით. თბ.: გამომცემლობა „მეცნიერება“, 1977. - 521 გვ. * ტექნიკური ტერმინოლოგია (ქართულ-რუსული) რ. დვალისა და რ. ღამბაშიძის რედაქციით. თბ.: გამომცემლობა „მეცნიერება“, 1982. - 568 გვ. * მ. ჭაბაშვილი. უცხო სიტყვათა ლექსიკონი. თბ.: 1964. - 434 გვ. * ნ. ი. ალექსიშვილი, გ. შ. ქოჩლაძე-ახალაია. არქიტექტურულ-სამშენებლო განმარტებითი ლექსიკონი. თბ.: 1986. -157 გვ. * ხელოვნების ენციკლოპედიური ლექსიკონი (ონლაინვერსია). * სამოქალაქო განათლების ლექსიკონი (ონლაინვერსია). * საქართველოს საკანონმდებლო ტერმინთა ლექსიკონი (ონლაინვერსია). * უნივერსალური ენციკლოპედიური ლექსიკონი: (3 ტომად) / შეადგინა ალექსანდრე ელერდაშვილმა. - I გამოც. - თბ.: გამომცემლობა „ფანტაზია“, 2006. * სილაგაძე ა. ეკონომიკური ლექსიკონი. თბ.: უნივერსიტეტის გამომცემლობა, 2001. - 676 გვ. * ქართულ სინონიმთა ლექსიკონი / შეადგინა ა. ნეიმანმა. - მე-3 გამოც. - თბ.: განათლება, 1978. - 559 გვ. * გ. ჯოლია. უცხო სიტყვათა ლექსიკონი. სტუ, საგამომცემლო სახლი „ტექნიკური უნივერსისტეტი“. თბ.: 2008. -102 გვ. * თ. მარგალიტაძე, გ. მელაძე, გ. ხუნდაძე. ინგლისურ-ქართული სამხედრო ლექსიკონი. თბ.: 2009. ონლაინ-ვერსია * საბიბლიოთეკო ტერმინების ლექსიკონი / გ. გიორგიძე, გ. კარტოზია; საქ. სსრ მეცნ. აკადემია, ცენტრ. სამეც. ბიბ-კა. - მე-2 გამოც. - თბ.: მეცნიერება, 1974. - 157 გვ. * ქართული მატერიალური კულტურის ეთნოგრაფიული ლექსიკონი / საქ. ეროვნ. მუზეუმი; (ავტ.: გ. არჩვაძე და სხვ.). - თბ. : გამომც. „მერიდიანი“, 2012. - 602 გვ. * სოციალურ და პოლიტიკურ ტერმინთა ლექსიკონი-ცნობარი / (სარედ.: ჯგუფი: ედუარდ კოდუა და სხვ.; გამომც.: ლაშა ბერაია) - თბ.: ლოგოს პრესი, 2004. - 351გვ. * მოხელის სამაგიდო ლექსიკონი / გაეროს განვითარების პროგრამა; (შემდგ.: სამსონ ურიდია და სხვ.; რედ.: ვაჟა გურგენიძე) - თბ.: 2004. - 483გვ. * ეკონომიკური და დემოგრაფიული ტერმინოლოგია. შემდგენლები: პ. გუგუშვილი, ვ. ჩანტლაძე, ლ. ჩიქავა, ა. კოშკელაშვილი, თბ.: 2001. ==ბიბლიოგრაფია== * * * * * * ==რესურსები ინტერნეტში== * მედიაპედია * ტექნიკური ტერმინოლოგია (ქართულ-რუსული) * ტექნიკური ტერმინოლოგია — Glosbe · მრავალენოვანი ონლაინ ლექსიკონი ==სქოლიო== კატეგორია:ენათმეცნიერება კატეგორია:ტერმინები კატეგორია:ლექსიკონი კატეგორია:ტექნიკა", "url": "https://ka.wikipedia.org/wiki/ტექნიკური_ტერმინოლოგია", "length": 3946}
{"id": "7749", "title": "ანტონ ჩეხოვი", "text": "ანტონ პავლეს ძე ჩეხოვი (; დ. 29 იანვარი [ძვ. სტ. 17 იანვარი], 1860, ტაგანროგი ― გ. 15 ივლისი [ძვ. სტ. 2 ივლისი], 1904, ბადენვაილერი, გერმანია) — რუსი ექიმი, დრამატურგი და მწერალი, რომელიც მიჩნეულია ყველა დროის ერთ-ერთ უდიადეს მოთხრობების მწერლად. == ბიოგრაფია == 1879 წელს დაამთავრა ტაგანროგის გიმნაზია, ხოლო 1884 — მოსკოვის უნივერსიტეტის სამედიცინო ფაკულტეტი. მისი პირველი პატარა მოთხრობები ანტოშა ჩეხონტეს ფსევდონიმით იბეჭდებოდა 70-80-იანი წლებში იუმორისტულ ჟურნალებში „სტრეკოზა“, „ბუდილნიკი“, „ზრიტელი“, „ოსკოლკი“. ჩეხოვის „მოხელის სიკვდილი“, „ალბიონის ასული“, „მსუქანი და გამხდარი“, „ქამელეონი“, „უნტერ პრიშიბევი“ და სხვა (დაიბეჭდა 1883–1885) ფართო საზოგადოებრივი მნიშვნელობის კლასიკური ნოველებია. მისი მოთხრობების პირველი კრებულია „მელპომენეს ზღაპრები“ (1884) და „ჭრელი მოთხრობები“ (1886), რომელშიც უდიდესი გამომსახველობითი ძალით გადმოცემულია იმ დროის ატმოსფერო, იუმორი ხშირად იცვლება მძაფრი სატირით. 80-იანი წლების II ნახევარში ჩეხოვის რეალიზმი გაღრმავდა. მისი პირველი ვრცელი მოთხრობა „სტეპი“ 1888 დაიბეჭდა რუსეთის სიმბოლო - სტეპი ავტორს თავისი ქვეყნის ბედ-იღბალზე ფიქრს აღუძრავდა. წარმატება ხვდა წილად ჩეხოვის მომდევნო კრებულებს „მწუხრში“ (1887, პუშკინის პრემია, 1888), „მოთხრობები“ (1888), „პირქუში ადამიანები“ (1890) და სხვა. 1890 ჩეხოვმა იმოგზაურა კუნძულ სახალინზე, გაეცნო კატორღელთა მძიმე ცხოვრებას. იქ მიღებული შთაბეჭდილებანი გადმოსცა წიგნში „კუნძული სახალინი“ (1893–1894, ცალკე გამოიცა 1895, ქართული თარგმანი 1985), რომელსაც დიდი გამოხმაურება ჰქონდა. მოგზაურობის მძიმე პირობებში ჩეხოვს გაუმძაფრდა ტუბერკულოზით დაავადება. 1890–1900 რამდენიმეჯერ იმოგზაურა საზღვარგარეთ. 1892 მან მოსკოვის მახლობლად, სოფ. მელიხოვოში, შეიძინა მამული და იქვე დასახლდა. აქ დაუახლოვდა იგი გლეხებს და ყველანაირად ცდილობდა მათი მდგომარეობის გაუმჯობესებას. მელიხოვის პერიოდი (1892–1898) ჩეხოვის შემოქმედებაში უაღრესად ნაყოფიერი აღმოჩნდა. აქ დაწერა მოთხრობები: „პალატა N6“ (1892), „მეზონინიანი სახლი“ (1896), „გლეხები“ (1897); პიესები: „თოლია“ (1896) და „ძია ვანია“ (1896, გამოქვეყნდა 1897). „პალატა N 6“ 80-90-იანი წლების რუსეთის ცხოვრების განზოგადებაა, ეს არის მძაფრი პროტესტი იმდროინდელი მმართველობის თვითნებობისა და ძალადობის წინააღმდეგ. 1902, როცა ნიკოლოზ II-მ მაქსიმ გორკის საპატიო აკადემიკოსად არჩევა გააუქმა, ჩეხოვმა პროტესტის ნიშნად უარი თქვა საპატიო აკადემიკოსის წოდებაზე. ინტელიგენციისა და ხალხის გათიშულობის, პიროვნების თავის ნაჭუჭში ჩაკეტვის თემას ჩეხოვის შემოქმედებაში ერთ-ერთი მთავარი ადგილი უკავია („კინკრიჟა“, „სიყვარულის შესახებ“, „კაცი ფუტლიარში“, სამივე 1898). ჩეხოვის სოციალური განვითარების მწვერვალს მიაღწია მოთხრობაში „კაცი ფუტლიარში“. ჩეხოვმა დრამატურგიაში ადრევე დაიწყო მუშაობა, მაგრამ მისი საპროგრამო პიესა იყო „თოლია“, რომელიც 1896 დაიდგა პეტერბურგის თეატრის სცენაზე. 1897 დაიდგა „ძია ვანია“, 1900–1901 — „სამი და“. ჩეხოვის ბოლო პიესაა „ალუბლის ბაღი“ (1903–1904), რომელიც ძველი თაობის კრახს გვიხატავს. ჩეხოვმა ახალი გზები დაუსახა დრამატურგიის განვითარებას; ტრაგიკულისა და კომიკურის ოსტატური შერწყმით წარმოგვიდგინა ადამიანის სულის სიღრმისეული შრეები. ჩეხოვი რუსული ლიტერატურის საუკეთესო რეალისტური ტრადიციების გამაღრმავებელია. თავის მხრით, მან დიდი გავლენა მოახდინა როგორც რუსულ, ისე მსოფლიო ლიტერატურის განვითარებაზე. ჩეხოვმა საქართველოში პირველად 1888 იმოგზაურა, რამაც წარუშლელი შთაბეჭდილება მოახდინა მასზე. 1900 მაქსიმ გორკისთან და მხატვარ ვ. ვასნეცოვთან ერთად კვლავ ჩამოვიდა თბილისში. ჩეხოვი პოპულარული იყო საქართველოში. 90-იან წლებში ქართულ ჟურნალ-გაზეთებში იბეჭდებოდა მისი მოთხრობების თარგმანები. ქართულ სცენაზე დაიდგა პიესები: „ივანოვი“ და „დათვი“ (1891), 1903 გადმოითარგმნა პიესა „ძია ვანია“, 1905 — „ალუბლის ბაღი“. == ლიტერატურა == * ტალიაშვილი გ., ა. პ. ჩეხოვი, თბ., 1960; * ჩუკოვსკი კ., ჩეხოვი, თბ., 1973; * Бердников Г. П., Чехов, М., 1974; * Ермилов В., Чехов, 3 изд., М., 1951; * Паперный З., А. П. Чехов, 2 изд., М., 1960; == რესურსები ინტერნეტში == * ანტონ ჩეხოვი, ცხოვრება, შემოქმედება == სქოლიო == კატეგორია:რუსი მამაკაცი მწერლები კატეგორია:ფილატელისტები კატეგორია:დაბადებული 1860 კატეგორია:გარდაცვლილი 1904", "url": "https://ka.wikipedia.org/wiki/ანტონ_ჩეხოვი", "length": 3936}
{"id": "7750", "title": "ლოგიკა", "text": "ლოგიკა ( < — მეცნიერება სწორი აზროვნების ფორმებისა და კანონების შესახებ. საგულისხმოა, რომ რასაც ჩვენ დღეს ლოგიკას ვუწოდებთ, არისტოტელე უწოდებდა ანალიტიკას. ზოგი ინტერპრეტატორის მიხედვით, ანალიტიკა არის საწყისებთან მისვლა. პირველად სიტყვა „ლოგიკა“, როგორც მეცნიერული დისციპლინის სახელი, გამოიყენა ძენონ კიტიონელმა (ძვ. წ. 333/332–262/261). არისტოტელე იყენებდა ზედსართავს „ლოგიკური“. მისი აზრით, ლოგიკურად ასაბუთებს ის, ვინც იყენებს იმ დებულებებს, რომლებიც გამოხატავენ საგანთა ბუნებას. ამავე დროს, ლოგიკის დღევანდელი მნიშვნელობა გაიგივებული იყო ტერმინ „დიალექტიკასთან“. თითქმის დღევანდელი მნიშვნელობით გამოიყენებოდა ტერმინი „ლოგიკა“ სტოიკოსებთან. მათი აზრით, ლოგიკა არის მეცნიერება წინადადებისა და მისი ნაწილების შესახებ, რომელიც ორ ნაწილად იყოფა: რიტორიკად და დიალექტიკად. სწორედ ამ უკანასკნელში მოიაზრებდნენ ისინი ლოგიკას დღევანდელი მნიშვნელობით. ==ისტორია== ძვ. წ. I საუკუნეში, როცა არისტოტელეს მოწაფეებმა გამოსცეს მისი ნაშრომები, არისტოტელეს ლოგიკური ტრაქტატების მთელ კორპუსს ეწოდა „ორგანონი-ბიბლია“, რაც შემდეგ ტრანსფორმირდა სიტყვად „ორგანონი“. ეს არის როგორც არისტოტელეს, ისე სტოიკოსების აზრის ასახვა ლოგიკის და მისი ფუნქციის შესახებ. არისტოტელე ფიქრობდა, რომ ლოგიკა არის მხოლოდ ფილოს. ინსტრუმენტი და არა ფილოს. ნაწილი. მან ყურადღება მიაქცია ლოგიკის ნორმატიულ მხარეს. სტოელები კი ფიქრობდნენ, რომ ლოგიკა არის ინსტრუმენტი და ფილოსოფიის ნაწილიც. დღევანდელი მნიშვნელობით სიტყვა „ლოგიკა“ ალექსანდრე აფროდისიელმა (ახ. წ. III ს.) გამოიყენა; ამ დროიდან იხმარებოდა ორი ტერმინი – „ლოგიკა“ და „დიალექტიკა“. ეს უკანასკნელი გამოიყენებოდა XII საუკუნის ბოლომდე. XIII საუკუნიდან „ანალიტიკების“ შესწავლის შედეგად განსაკუთრებით აქტუალური ხდება ტერმინი „ლოგიკა“, რომელიც გავრცელებული იყო XVI საუკუნემდე. XVI საუკუნეში მოცემული დარგის აღმნიშვნელი ტერმინი კვლავ „დიალექტიკა“ ხდება, XVII საუკუნეში კი ისევ ტერმინი „ლოგიკა“ მკვიდრდება. ტერმინი „ფორმალური ლოგიკა“ გ. ლაიბნიცის გავლენით შემოიღო ი. კანტმა. აღსანიშნავია, რომ ლოგიკის ფორმალურობას მთელი თავისი არსით პირველად სწორედ გ. ლაიბნიცმა მიაქცია ყურადღება. ===საქართველო=== ლოგიკა, რომელსაც შუა საუკუნეებში (გვიანანტიკური ფილოსოსოფიის ტრადიციისამებრ) დიალექტიკად მოიხსენიებდნენ, ქართული ფილოსოფიისა და საღვთისმეტყველო აზროვნების ერთ-ერთი მთავარი დარგის სტატუსს იძენს. ქართული ფილოსოფია ქრისტიანობის წიაღში წარმოიშვა, რამაც განსაზღვრა კიდეც მისი შემდგომი განვითარების ეტაპები და ტენდენციები. თავდაპირველად ეს საგნობრივი ვითარება სტოელთა მოძღვრების და ქრისტიანული მრწამსის ნაყოფიერი კომბინაციით აისახა. ეს იმით იყო გამოწვეული, რომ სტოიკური აზროვნების მნიშვნელოვანი ასპექტები დიდწილად განსაზღვრავდა ქრისტიანული ფილოსოფიის განვითარების პროცესს. სტოიკოსთა მიერ განვითარებული ფილოსოფიური დისციპლინები ქრისტიანობაში ხელახლა აღორძინდა. ამრიგად, ქართული ფილოსოფიური აზროვნების დასაწყისში საგანგებო ყურადღება ექცეოდა რიტორიკას, ლოგიკას და ეთიკას. უძველესი ცნობები საქართველოში ფილოსოფიური აზროვნების არსებობის შესახებ IV საუკუნეში კოლხეთის ფილოსოფიურ აკადემიას, კერძოდ კი, ფაზისის რიტორიკულ სკოლას უკავშირდება. ერთ-ერთი ასეთი მნიშვნელოვანი ცნობა ეკუთვნის ცნობილ ბერძენ ფილოსოფოსსა და ლოგიკოსს, თემისტიოსს (IV ს.), რომელიც არისტოტელეს მიმდევარი და მისი ნაშრომების კომენტატორი იყო. შემორჩენილია მისი კომენტარები არისტოტელეს შემდეგი თხზულებების შესახებ: „პირველი ანალიტიკა“, „მეორე ანალიტიკა“, „ფიზიკა“, „ცის შესახებ“, „სამშვინველის შესახებ“, „მეტაფიზიკა“ და „მცირე საბუნებისმეტყველო ნაშრომების შესახებ“. თემისტიოსი არისტოტელეს თხზულებათა განმარტებას პარაფრაზების მეშვეობით ცდილობდა, რაც შემდეგ ფილოსოფიის კომენტარის ერთ-ერთ უმთავრეს მეთოდად იქცა. ლოგიკა სწორი აზროვნების წესების შესახებ მოძღვრებას ავითარებს და სასწავლო-სამეცნიერო პროცესის ეფექტიანად წარმართვის უმნიშვნელოვანესი ინსტრუმენტია. შუა საუკუნეების ქართველმა მოაზროვნეებმაც შეისწავლეს და გამოიყენეს არისტოტელეს ნაშრომთა კორპუსი და მისი კომენტატორების თხზულებები. მომზადდა მათი (ამონიოს ერმისი და სხვ.) თხზულებების ძველქართული თარგმანები. ამ საქმეში განსაკუთრებული წვლილი შეიტანა ქართველმა მთარგმნელმა იოანე ტარიჭისძემ (XI–XII სს.). ფილოსოფიის ექვსი ცნობილი განსაზღვრება, რომელიც ამონიოს ერმისის (დაახლოებით 440–517) ნაშრომებშია მოცემული, მოგვიანებით, მთელი ალექსანდრიული ნეოპლატონიზმის (იოანე ფილოპონოსი, ელიასი) კონტექსტში ხდება მნიშვნელოვანი. აღსანიშნავია V-VI საუკუნეების ნეოპლატონიზმის ალექსანდრიული სკოლის კომენტარები, რომლებიც, თავის მხრივ, ნეოპლატონიკოს პროკლეს (V ს.) ფილოსოფიის ზეგავლენას განიცდიდა. ალექსანდრიული ნეოპლატონიზმის სკოლა საგანგებოდ განმარტავდა არისტოტელეს ლოგიკურ ნაშრომებს. განსაკუთრებული ინტერესის საგნად იქცა არისტოტელეს „კატეგორიები“ და პორფირიოსის კომენტარი ამავე ნაშრომზე – „ისაგოგე“. ალექსანდრიული ნეოპლატონიზმის წარმომადგენლები (განსაკუთრებით კი ამონიოს ერმისი) შუა საუკუნეებისა და ახალი დროის ქართულ ფილოსოფიაში დიდ როლს ასრულებდნენ. ამ ტრადიციის კვალი პირდაპირ თუ ირიბად იგრძნობა იოანე პეტრიწის კომენტარში. პეტრიწი პირდაპირ ასახელებს ასკლეპიოსს. სავარაუდოა, რომ იგი იცნობდა ამონიოს ერმისის ზემოთ დასახელებულ კომენტარებსაც. ახალი დროის ქართულ ფილოსოფიასა და თეოლოგიაზე ამონიოს ერმისის ძველქართული თარგმანები დიდ გავლენას ახდენდა. სულხან-საბა ორბელიანმა სწორედ ამ ტექსტებიდან აიღო არაერთი განსაზღვრება და ტერმინი თავის „სიტყვის კონაში“. გვიანი ანტიკური ხანის ლოგიკის მიმართ საგანგებო ინტერესს იჩენდა ანტონ ბაგრატიონი (1720-1788). ამონიოს ერმისის ლოგიკური ტექსტების ძველქართული თარგმანები მისი ფილოსოფიის ერთ-ერთ უმთავრეს წყაროს წარმოადგენდა. საქართველოში ლოგიკის ისტორიის განვითარების კუთხით უაღრესად მნიშვნელოვანია იმ ფაქტის ხაზგასმა, რომ ამონიოს ერმისის თხზულებათა ძველქართული თარგმანები ადასტურებს ალექსანდრიული ნეოპლატონიზმის რეცეფციისა და ტრანსფორმაციის მდიდარ ისტორიას, რომელიც საქართველოში შუა საუკუნეებიდან დაიწყო, ახალ დროში გაგრძელდა და დღემდე საგანგებო ინტერესის საგანია. შუა საუკუნეების ქართულ აზროვნებაში არისტოტელეს ლოგიკურ თხზულებათა რეცეფციის, ათვისების გზა ქრისტიანული პერსპექტივით წარიმართა. ამის თვალსაჩინო მაგალითია იოანე დამასკელისა (675–749) და თეოდორე აბუკურას (750–830) თხზულებათა ძველქართული თარგმანები, რომლებიც შემორჩენილია არსენ იყალთოელის მიერ შედგენილ კრებულში – „დოღმატიკონი“. ბიზანტიელი ფილოსოფოსის, იოანე დამასკელის ნაშრომები ქართული კულტურის სივრცეში ფართოდ იყო ცნობილი და დიდი პატივით სარგებლობდა. იგი ერთ-ერთ ყველაზე გავლენიან ქრისტიან ფილოსოფოსად ითვლებოდა. XI საუკუნეში ეფრემ მცირემ იოანე დამასკელის „წყარო ცოდნისას“ („ცოდნის წყარო“) პირველი და ბოლო ნაწილები თარგმნა. იოანე დამასკელი კარგად იცნობდა ბერძნულ ფილოსოფიას; მის ნაშრომებში აშკარად ჩანს ბერძენი მოაზროვნეების ნაკვალევი, თუმცა იგი ხშირად ბერძენთა აზროვნებას ტრანსფორმირებული სახით წარმოადგენდა. მას კარგად ესმოდა არისტოტელეს ლოგიკის მნიშვნელობაც და ფილოსოფიის ინსტრუმენტებს ერეტიკოსთა წინააღმდეგ საბრძოლველადაც იყენებდა. ეფრემ მცირემ ეს სპეციალური სტრატეგია იცოდა და ცდილობდა, რომ თვითონაც გამოეყენებინა საქართველოში ინტელექტუალური მუშაობის ეს ქმედითი წესი. საქართველოში ლოგიკის ისტორიის განვითარების კუთხით განსაკუთრებით აღსანიშნავია იოანე დამასკელის ამ ნაშრომის პირველი ნაწილის („დიალექტიკა“) ძველქართული თარგმანი, რომელიც არისტოტელეს ლოგიკური ნაშრომების (მოძღვრებების) ქრისტიანული რეცეფციისა და ტრანსფორმაციის საყურადღებო ნიმუშს წარმოადგენს. ისიც მართალია, რომ შუა საუკუნეების ქართულ აზროვნებაში არისტოტელეს მოძღვრების მიმართ დიდი ინტერესი შეიმჩნეოდა, მაგრამ მისი შეხედულებების ანალიზი და განხილვა, უმეტესწილად, ქრისტიანული ფილოსოფიის კონტექსტში და, საერთოდ, ქრისტიანობის პრიზმაში ხდებოდა. ამავე კონტექსტში განსაკუთრებით უნდა აღინიშნოს არსენ იყალთოელის ღვაწლი. ახალი დროის ქართული ფილოსოფიის თვალსაჩინო წარმომადგენლებიც კი საგანგებოდ აღნიშნავდნენ არსენის ლოგიკური ნაშრომების მნიშვნელობას. ანტონ ბაგრატიონი თვლიდა, რომ მისი ლოგიკური არგუმენტები ურღვევი იყო. არისტოტელეს ფილოსოფიური გავლენა იგრძნობა იოანე პეტრიწის „განმარტებაჲში“, კერძოდ კი იმ მონაკვეთში, რომელიც ლოგიკური შემეცნების საკითხებს განიხილავს. გადმოცემით ვიცით, რომ ქართველმა მოაზროვნემ არისტოტელეს ორი მნიშვნელოვანი ლოგიკური თხზულება („განმარტებისათვის“ და „ტოპიკა“) უნდა ეთარგმნა. ეს თარგმანები შემორჩენილი არ არის, მაგრამ სწორედ „განმარტებაჲზე“ დაყრდნობით შეგვიძლია ვივარაუდოთ, რომ არისტოტელეს ენობრივ-ლოგიკური კვლევანი პეტრიწისთვის კარგად უნდა ყოფილიყო ცნობილი. სავარაუდოა ისიც, რომ იოანე პეტრიწს ამ ნაშრომთა თარგმნა ენის არისტოტელესეული გაგების შესასწავლად სჭირდებოდა. ყოველ შემთხვევაში, იგი თავისი „განმარტებაჲს“ პროლოგში მოიხმობს და განმარტავს რამდენიმე ადგილს არისტოტელეს ნაშრომიდან „განმარტებისთვის“ („პერი ჰერმენეია“). აქ პეტრიწი ეხება ენის სტრუქტურისა და მორფოლოგიის საკითხებს (სახელი, ზმნა, წინადადება). სწორედ ამგვარი მიდგომით იგრძნობა პეტრიწის ენობრივი აღქმის არაერთი ასპექტი: მისი მიზანია იპოვოს ზოგიერთი დებულების ჩამოყალიბების ადეკვატური ტერმინოლოგიური საფუძველი. სწორედ აქედან ჩანს არისტოტელეს ენის თეორიის სათანადო ცოდნა. იოანე პეტრიწი თავის „განმარტებაჲში“ არისტოტელეს შემდეგ თხზულებებს ასახელებს: „პირველი ანალიტიკა“, „მეორე ანალიტიკა“, „წარმოშობისა და ხრწნის შესახებ“, „განმარტებისათვის“, „ფიზიკა“. პეტრიწის კომენტარიდან ისიც იკვეთება, რომ იგი არისტოტელეს ლოგიკურ ნაშრომთა სრულ კრებულს („ორგანონი“) იცნობდა და მრავალჯერ ახდენს „ორგანონის“ შემადგენელი ამა თუ იმ ნაშრომისა თუ ადგილის პარაფრაზს. ახალი დროის ქართულ აზროვნებაში მრავალი ლოგიკური თხზულება გავრცელდა ორიგინალური თუ ნათარგმნი სახით. ორიგინ. თხზულებებიდან განსაკუთრებით აღსანიშნავია: ანტონ პირველის „კატეგორია სიმეტნეჲ“ (1767); დავით ბატონიშვილის „კატიღორია შემოკლებული“ (XVIII ს.); ს. დოდაშვილის „ლოგიკა“ (1827). თარგმნილი ლოგიკური თხზულებებიდან კი: დავით უძლეველის „წიგნი საზღვართა“, რომელიც 1758-1762 წლებში თარგმნეს ფ. ყაითმაზაშვილმა და დ. ჩერქეზიშვილმა (ნეკრესელი); 1737 წელს ზურაბ შანშოვანმა და ვახუშტი ბატონიშვილმა თარგმნეს არისტოტელეს „პერი ჰერმენეიას“ „შემოკლებული ახსნა“, რომელიც დავით უძლეველს ეკუთვნის. იგივე ტექსტი 1762 წელს მეორედ თარგმნეს ფ. ყაითმაზაშვილმა და დ. ჩერქეზიშვილმა; სომხური ლოგიკური ტრადიციიდან აღსანიშნავია სიმეონ ჯუღაეცის „დიალექტიკა“, რომელიც 1755 წელს უნდა იყოს ქართულად თარგმნილი ანტონ პირველისა და ფ. ყაითმაზაშვილის მიერ. გარდა ამ ტექსტებისა, სომხური ენიდან არაერთგზის ითარგმნა თავად არისტოტელეს მნიშვნელოვანი ლოგიკური თხზულებები („კატეგორიები“ და „პერი ჰერმენეია“). ახალი დროის ქართულ ფილოსოფიურ აზროვნებაში (ქართული და სომხური ლოგიკური ტრადიციის კვალდაკვალ) სათანადო ყურადღება ექცეოდა ევროპელი მოაზროვნეების ნაშრომებს. 1762 წელს ანტონ პირველმა თარგმნა ფ. ბაუმაისტერის „ლოგიკა“, რომელიც პირველი ნაწილია ამავე ავტორის ნაშრომისა „დასაბამი ფილოსოფიისა ახლისა“. 1806 წელს იოანე ბატონიშვილმა თარგმნა ე. კონდილიაკის „ლოგიკა“; ფ. სნელეს „ლოგიკა“ XIX საუკუნის I ნახევარში რუსული თარგმანიდან ქართულად გადმოიღო ი. მამაცაშვილმა. აღსანიშნავია, რომ „ლოგიკა“ წარმოადგენს მეორე ნაწილს სნელეს ნაშრომისა „დასაბამითისა გამოცდილებისა ფილოსოფიისა“. XX საუკუნის ქართულ ფილოსოფიაში ლოგიკური პრობლემებისა და მოძღვრებების შესწავლასა და ანალიზს დიდი ყურადღება ეთმობოდა. 1918 წელს დაარსებული თსუ-ის სიბრძნისმეტყველების ფაკულტეტი აერთიანებდა ჰუმანიტარულ, მათემატიკურ და საბუნებისმეტყველო მეცნიერებებს. ფილოს. დისციპლინების ინტენსიური შესწავლა ხდებოდა შ. ნუცუბიძის სემინარებზე, რ-თა ფარგლებში ლოგიკას დიდი მნიშვნელობა ენიჭებოდა. თავად შ. ნუცუბიძე ავტორია ლოგიკის არაერთი სახელმძღვანელოსი (1919, 1920, 1923), რომლებიც მოიცავდა ლოგიკის ელემენტარულ პრინციპებსა და მთავარ მოძღვრებებს და განკუთვნილი იყო საშუალო და უმაღლესი საგანმანათლებლო დაწესებულებებისთვის. შ. ნუცუბიძე ფორმალურ ლოგიკას ფილოსოფიურ პროპედევტიკად განიხილავდა, ხოლო განსაკუთრებულ მნიშვნელობას ანიჭებდა კანტის ტრანსცენდენტალურ ლოგიკასა და მოძღვრებას კატეგორიათა შესახებ. ამავე პერიოდში კ. კაპანელმაც შექმნა ლოგიკის ელემენტარული კურსი (1925). თუმცა ისიც ცნობილია, რომ იგი ფორმალური ლოგიკის მოწინააღმდეგე და ანტირაციონალისტური მიმართულების წარმომადგენელი იყო ქართულ ფილოსოფიაში. შ. ნუცუბიძის ფილოს. სემინარებზე XX საუკუნის არაერთი ქართველი მოაზროვნე განისწავლა. საქართველოში ლოგიკის განვითარების ისტორიაში უდიდესი წვლილი მიუძღვის ცნობილ ფილოსოფოსსა და ლოგიკოსს კ. ბაქრაძეს. იგი, შ. ნუცუბიძის მსგავსად, ე. წ. ფილოსოფიური ლოგიკის, იგივე დიალექტიკური ლოგიკის დამცველი იყო, თუმცა XX საუკუნის 40-იან წლებში მისი პოზიცია შეიცვალა და ფორმალური ლოგიკის პრინციპების დამცველი გახდა. ამავე პერიოდში გამოაქვეყნა ლოგიკის სახელმძღვანელო (1946, „ლოგიკა“), შემდეგ – სახელმძღვანელოები საშ. სკოლის მოსწავლეთათვის (1947-1948; 1951-1952) და მონოგრაფია უმაღლესი სასწავლებლებისთვის (1954). მას მიაჩნდა, რომ ფორმალურმა ლოგიკამ, რომელიც სიმბოლური, მათემატიკური ლოგიკის სახით განვითარდა, არსებითად წინ წასწია არისტოტელეს ტრადიციული ლოგიკა. XX საუკუნის II ნახევრის ქართულ ფილოსოფიაში ლოგიკური პრომლემების ფუნდამენტური შესწავლა და ანალიზი დაკავშირებულია ს. წერეთლის სახელთან. იგი დიალექტიკური ლოგიკის ერთ-ერთი საყურადღებო კონცეფციის ფუძემდებელი და სისტემაში მომყვანი მოაზროვნეა. დიალექტიკური ლოგიკის პრობლემების დაფუძნებასა და ანალიზს ეძღვნება 1948-1965 წლებში მის მიერ შექმნილი არაერთი გამოკვლევა. მათგან აღსანიშნავია მისი ფუნდამენტური ნაშრომი „დიალექტიკური ლოგიკა“ (1965), რომელიც სისტემურად აჯამებს და ავითარებს მის კონცეფციას ფილოს., მაშასადამე, დიალექტიკური ლოგიკის შესახებ. ამ მიმართულებას არაერთი სხვა საყურადღებო წარმომადგენელი ჰყავდა XX საუკუნის ქართულ ფილოსოფიაში. მათგან გამორჩეულია ლოგიკა გოკიელის ნაშრომები, რომლებიც სიმრავლეთა თეორიასა და ლოგიკური ანტინომიების გადაჭრას ეძღვნება. XX საუკუნის შუა ხანებში საბჭოთა კავშირში წარიმართა დისკუსია ფორმალური და დიალექტიკური ლოგიკის ურთიერთმიმართების შესახებ. 1950-1951 წლებში ეს დისკუსია გაჩაღდა ცნობილ რუსულენოვან ჟურნალ «Вопросы философии»-ის ფურცლებზე და გაიხსნა კ. ბაქრაძის რუსულენოვანი სტატიით ლოგიკისა და დიალექტიკის ურთიერთმიმართების შესახებ და მასში აქტიური მონაწილეობა მიიღეს სხვა ქართველმა ფილოსოფოსებმაც (ს. წერეთელი, ლოგიკა გოკიელი, ს. დანელია და ა. შ.). კ. ბაქრაძე ფორმალური ლოგიკის პრინციპებსა და მოძღვრებებს იცავდა, ხოლო ქართველ ფილოსოფოსთა მნიშვნელოვანი ნაწილი მის პოზიციას არ იზიარებდა. ამის კვალობაზე 1951 წელს თსუ-ში გაიმართა დისკუსია ფორმალური და დიალექტიკური ლოგიკის ურთიერთმიმართების შესახებ, რ-შიც მონაწილეობდნენ შ. ნუცუბიძე, ს. დანელია, კ. ბაქრაძე, ს. წერეთელი, ლოგიკა გოკიელი და სხვ. ამ ტიპის მსჯელობები და დისკუსიები XX საუკუნის 50-იანი წლების ბოლომდე მიმდინარეობდა, შემდეგ კი სულ უფრო იშვიათი გახდა. XX საუკუნის 60-70-იან წლებში ქართველმა ფილოსოფოსებმა და ლოგიკოსებმა დიალექტიკური ლოგიკის პრობლემები და პრინციპები ახლებურად განმარტეს პარაკონსისტენტური ლოგიკის ფარგლებში, რომელიც, თავის მხრივ, წინააღმდეგობის შეუძლებლობის პრინციპის ახლებურ ინტერპრეტაციას წარმოადგენს. პარაკონსისტენტური ლოგიკის წინამორბედად ჰეგელიც შეიძლება მოვიაზროთ, თუმცა მისი განვითარებული ვერსიის პოვნა ს. წერეთლის ფილოსოფიურ ნაშრომებში შეგვიძლია. ამ საკითხების დამუშავებით ფორმალური ლოგიკის პრობლემათა სპექტრი არსებითად გამდიდრდა, მნიშვნელოვანი გამოკვლევებით შეივსო და განვითარდა. ამ მიმართულებით განსაკუთრებით აღსანიშნავია ზ. მიქელაძის, ლოგიკა მჭედლიშვილის და მ. ბეჟანიშვილის მიერ კლასიკური და არაკლასიკური ლოგიკის სფეროში შექმნილი მნიშვნელოვანი კვლევები. ზ. მიქელაძემ სახელი გაითქვა არისტოტელეს ლოგიკის ახლებური ინტერპრეტაციებით. ამ კუთხით განსაკუთრებით საყურადღებოა სტაგირელის „ტოპიკისა“ და „პერი ჰერმენეიას“ IX თავის განმარტებები, რაც მან თანამედროვე სიმბოლური (მათემატიკური) ლოგიკის კონტექსტში განახორციელა. ლოგიკა მჭედლიშვილმა მ. ბეჟანიშვილთან ერთად კლასიკური და არაკლასიკური ლოგიკის სფეროში უმნიშვნელოვანესი გამოკვლევები ჩაატარა. მან 1992 წელს გამოსცა სახელმძღვანელო „ლოგიკა“ (თანაავტორი – ნ. ივანიძე), რომელიც დღესაც აქტიურად გამოიყენება. ლოგიკა მჭედლიშვილი საგანგებოდ იკვლევდა ფილოსოფიური და მათემატიკური ლოგიკის საზღვრით საკითხებს, დიალექტიკური და პარაკონსისტენტური ლოგიკის პრობლემებს, ასევე ლოგიკის ისტორიის საკვანძო საკითხებს. მ. ბეჟანიშვილი იკვლევდა მოდალური ლოგიკისა და პრედიკატთა ლოგიკის აქტუალურ პრობლემებს. ==ლიტერატურა== *ბაქრაძე კ., ლოგიკა, თბ., 1954; *ბეჟანიშვილი მ., მჭედლიშვილი ლ., ლოგიკა საქართველოში, თბ., 1995; *ირემაძე თ., შუა საუკუნეების ქართული ფილოსოფია. სისტემური მონახაზი მისი სპეციფიკის გასაგებად, თბ., 2019; *ირემაძე თ., ახალი დროის ქართული ფილოსოფია. სისტემური მონახაზი მისი სპეციფიკის გასაგებად, თბ., 2020; *ირემაძე თ., იოანე პეტრიწის ფილოსოფია, თბ., 2021; *მჭედლიშვილი ლ., დიალექტიკური ლოგიკის შეფასებისათვის. დიალექტიკური წინააღმდეგობების ანალიზი, კრ., ფილოსოფია, დიალექტიკა, ლოგიკა. სავლე წერეთლის დაბადებიდან 100 წლისთავისადმი მიძღვნილი საიუბილეო კრებული, თბ., 2008; *მჭედლიშვილი ლ., ივანიძე ნ., ლოგიკა, თბ., 1994; *ნუცუბიძე შ., ლოღიკა. პროპედევტიული კურსი, ტფ., 1923; *წერეთელი ს., დიალექტიკური ლოგიკა, თბ., 1965. * Nuel Belnap, (1977). \"A useful four-valued logic\". In Dunn & Eppstein, Modern uses of multiple-valued logic. Reidel: Boston. * Józef Maria Bocheński (1959). A précis of mathematical logic. Translated from the French and German editions by Otto Bird. D. Reidel, Dordrecht, South Holland. * Józef Maria Bocheński, (1970). A history of formal logic. 2nd Edition. Translated and edited from the German edition by Ivo Thomas. Chelsea Publishing, New York. * * Cohen, R.S, and Wartofsky, M.W. (1974). Logical and Epistemological Studies in Contemporary Physics. Boston Studies in the Philosophy of Science. D. Reidel Publishing Company: Dordrecht, Netherlands. ISBN 90-277-0377-9. * Finkelstein, D. (1969). \"Matter, Space, and Logic\". in R.S. Cohen and M.W. Wartofsky (eds. 1974). == რესურსები ინტერნეტში == * ლოგიკა * An Introduction to Philosophical Logic * forall x: an introduction to formal logic * Logic Self-Taught: A Workbook კატეგორია:მათემატიკის ფილოსოფია კატეგორია:ფილოსოფიის განშტოებები კატეგორია:აბსტრაქცია კატეგორია:შემეცნება კატეგორია:ინტერდისციპლინური სფეროები", "url": "https://ka.wikipedia.org/wiki/ლოგიკა", "length": 17072}
{"id": "7753", "title": "ხალხთა მეგობრობის ორდენი", "text": "მუარის ლენტა მინიატიურა|ხალხთა მეგობრობის ორდენი ხალხთა მეგობრობის ორდენი () — სსრკ-ის შექმნის 50-ე წლისთავთან დაკავშირებით სსრკ-ის უმაღლესი საბჭოს პრეზიდიუმის მიერ 1972 წლის 17 დეკემბერს დაწესებული ორდენი. ამ ორდენით აჯილდოებენ სსრკ-ის მოქალაქეებს, მოკავშირე და ავტონომიური რესპუბლიკებს, მხარეებს, ოლქებს, ავტონომიურ ოკრუგებს, სამხედრო ნაწილებსა და შენაერთებს სოციალიატური ერებისა და ხალხების მეგობრობისა და ძმური თანამშრომლობის განმტკიცებაში უდიდესი დამსახურებისათვის, სსრკ-ის და მოკავშირე რესპუბლიკის ეკონომიკის, სოციალური-პოლიტიკის და კულტურის განვითარებაში მნიშვნელოვანი წვლილისათვის. ორდენის ნიშანი დამზადებულია ვერცხლისაგან. შუაში გამოსახულია სახელმწიფო გერბი წარწერით „ხალხთა მეგობრობა“ (რუსულ ენაზე). ატარებენ მკერდის მარცხენა მხარეს შრომის წითელი დროშის ორდენის შემდეგ. ==საქართველოს სსრ== ხალხთა მეგობრობის ორდენით დაჯილდოებული კოლექტივებია: * 1975 — საქართველოს სსრ მეცნიერებათა აკადემია. * 1978 — ბათუმის საზღვაო პორტი. ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/ხალხთა_მეგობრობის_ორდენი", "length": 974}
{"id": "7757", "title": "ალბათობის თეორია", "text": "thumb|180px|right|კამათელის გაგორება შემთხვევითი მოვლენაა, ე. ი. ალბათობის თეორიის საკითხი. ალბათობის თეორია — მათემატიკის ნაწილი შემთხვევითი პროცესების და მათი მათემატიკური მოდელირების შესახებ. == ისტორია == დარგის წარმოშობა დაკავშირებულია XVII საუკუნეში გალილეო გალილეის, პიერ ფერმის და ბლეზ პასკალის შედეგებთან. შემდეგ განივითარდა აბრაამ დე მუავრის პიერ სიმონ ლაპლასის სიმეონ დენი პუასონის შრომებით. XIX საუკუნიდან აღსანიშნავია კარლ ფრიდრიხ გაუსის, პაფნუტი ჩებიშევის, ალექსანდრე ხინჩინის, ანდრეი კოლმოგოროვის, მორის რენე ფრეშეს, ემილ ბორელის, ჰარალდ კრამერის და სხვათა წვლილი. == ელემენტარული აღწერა == ალბათობის თეორიის სტანდარტული ამოცანაა მოცემული შემთხვევითი პროცესის მომცველი ცდისთვის დაადგინოს რაიმე კონკრეტული „მოვლენის“ მოხდენის ალბათობა. მოცემული ცდის პირობებში ყოველ A „მოვლენას“, ხდომილებას (ე. ი. ცდის კონკრეტულ შესაძლო შედეგს) შეესაბამება გარკვეული რიცხვი P(A), 0-დან 1-მდე ინტერვალში – A ხდომილების ალბათობა (ე.ი. ცდის ამ შედეგით დასრულების ალბათობა). ისე რომ, თუ P(A) = 0, მაშინ ცდა A ხდომილებით არ დასრულდება; რაც მეტია ხდომილების ალბათობა მით მეტია ხდომილების მოხდენის შესაძლებლობა; ხოლო თუ P(A) = 1, მაშინ ცდის შედეგი აუცილებლად იქნება ხდომილება A. მაგალითად, დავუშვათ ცდა მდგომარეობს კამათლის გაგორებაში. ეს ცდა შეიძლება დასრულდეს ექვსი განსხვავებული შედეგით – გაგორდეს „ერთიანი“, „ორიანი“, „სამიანი“, „ოთხიანი“, „ხუთიანი“ ან „ექვსიანი“, თითოეული მათგანი ამ ცდის ხდომილებაა და თუ კამათელი იდეალურია, თითოეულს მათგანის ალბათობა არის 1/6. კამათლის გაგორების ამოცანაში ხდომილებების ალბათობები ფაქტობრივად აპრიორი ცნობილია. არატრივიალურ შემთხვევებში ალბათობის თეორია განიხილავს ერთმანეთთან ამა თუ იმ წესით დაკავშირებულ ხდომილებებს. მოცემული A და B ხდომილობების საშუალებით შეიძლება განიმარტოს ახალი ხდომილებები, გაერთიანება A U B და თანაკვეთა A ∩ B. A U B არის ხდომილება, რომელსაც ადგილი აქვს მაშინ და მხოლოდ მაშინ თუ ადგილი აქვს ან A ან B ხდომილებას. მის ელემენტებს ეწოდება ელემენტარული ხდომილებები. \\mathcal{F}–ის ელემენტებს ეწოდება ხდომილებები. თითოეული A ხდომილება \\Sigma–დან შედგება გარკვეული ელემენტარული ხდომილებებისაგან. P ზომას ეწოდება ალბათობა, იგი ნებისმიერ A ხდომილებას \\mathcal{F}–დან უსაბამებს რიცხვს P(A)–ს [0, 1] ინტერვალში. მაგალითად ორი კამათელის გაგორების შემთხვევაში ელემენტარული ხდომილება შეიძლება აღინიშნოს წყვილით (x, y), სადაც x და y შესაბამისად პირველ და მეორე კამათელზე მოსული რიცხვებია. ამ შემთხვევაში \\Omega შეიცავს 36 ელემენტარულ ხდომილებას. ხდომილება A – „ერთ კამათელზე მაინც მოვა ექვსიანი“ მოიცავს 11 ელემენტატული ხდომილებას (1, 6), ..., (6, 6), (6, 5),..., (6, 1). ამრიგად ამ შემთხვევაში P(A) = 11/36. თუ \\Omega თვლადი სიმრავლეა \\mathcal{F}, როგორც წესი, არის \\Omega–ს ყველა ქვესიმრავლის სიმრავლე. ზოგად შემთხვევაში \\Omega არათვლადი უსასრულო სიმრავლეა. ალბათობის თეორიაში ცდის შედეგთან დაკავშირებულ რიცხვს შემთხვევითი სიდიდე ეწოდება. მაგალითად ორი კამათლის გაგორების მაგალითში ორივე კამათელზე მოსული რიცხვების ჯამი არის შემთხვევითი სიდიდე. ფორმალურად შემთხვევითი სიდიდე არის \\Omega–ზე განსაზღვრული ზომადი ფუნქცია. ალბათობის თეორიის ამოცანები უკავშირდება ამა თუ იმ შემთხვევით სიდიდის გამოკვლევას. ფაილი:Glücksrad.PNG მაგალითი: ორი სატრიალებელი და მათი ალბათური სივრცეები == იხილეთ აგრეთვე == * ალბათობის აქსიომები * განაწილების ფუნქცია * დისპერსია * ზომის თეორია * კომბინატორიკა * მათემატიკური ლოდინი * მათემატიკური სტატისტიკა * შემთხვევითი სიდიდე == სქოლიო == * id:Peluang (matematika)", "url": "https://ka.wikipedia.org/wiki/ალბათობის_თეორია", "length": 3334}
{"id": "7758", "title": "ანდრია კოლმოგოროვი", "text": "ანდრია კოლმოგოროვი ( დ. 25 აპრილი, 1903, ტამბოვი ― გ. 20 ოქტომბერი, 1987, მოსკოვი) ― საბჭოთა მათემატიკოსი, რომელმაც მნიშვნელოვნად წასწია წინ ალბათობის თეორიისა და ტოპოლოგიის სფეროები. კარიერის ადრეულ წლებში მუშაობდა ინტუიციონისტურ ლოგიკაზე, და ფურიეს მწკრივებზე. შემდგომში ის ასევე მუშაობდა ტურბულენციაზე და კლასიკურ მექანიკაზე; იყო ალგორითმული კომპლექსურობის თეორიის დამფუძნებელი. კოლმოგოროვი მოსკოვის სახელმწიფო უნივერსიტეტის თანამშრომელი იყო. ის სწავლობდა ნიკოლაი ლუზინთან, მიიღო რა დოქტორის ხარისხი 1925 წელს, 1931 წელს კი უნივერსიტეტის პროფესორი გახდა. 1939 წელს სსრკ მეცნიერებათა აკადემიის აკადემიკოსის ტიტული მიენიჭა. შექმნა ფუნდამენტური ნაშრომები ტრიგონომეტრიულ მწკრივთა თეორიაში, ზომის თეორიაში, სიმრავლეთა თეორიაში, ინტეგრალის თეორიასა და ფუნქციათა მიახლოების თეორიაში. მნიშვნელოვანი წვლილი შეიტანა კონსტრუქციული ლოგიკის, ტოპოლოგიის, ფუნქციონალური საკითხების დამუშავებაში. დიდი მნიშვნელობა აქვს კოლმოგოროვის მიერ მიღებულ შედეგებს ალბათობის თეორიაში. მან რამდენიმე რთული პრობლემა ამოხსნა ალბათობის თეორიაში, ააგო მისი აქსიომატიკა 1933. კოლმოგოროვმა განავითარა სტაციონარული-შემთხვევით პროცესთა თეორია და სტაციონარული ნაზრდის მქონე პროცესების თეორია. მნიშვნელოვანი წვლილი შეიტანა ინფორმაციის თეორიის განვითარებაში. აქტირურად მონაწილეობდა საშუალო სკოლებსა და უნივერსიტეტებში მათემატიკური განათლების საკითხების დამუშავებაში. ანდრია კოლმოგოროვი არის პარიზის მეცნიერებათა აკადემიის, ლონდონის სამეფო საზოგადოებისა და სხვ. საზღვარგარეთული აკადემიების წევრი. მიღებული აქვს ბალზანას საერთაშორისო პრემია 1963, სახელმწიფო პრემია 1941 და ლენინური პრემია 1965. დაჯილდოებულია ლენინის 6 ორდენით, წითელი დროშის ორდენითა და მედლებით. == იხილეთ აგრეთვე== * კოლმოგოროვის აქსიომატიკა * კოლმოგოროვის განზომილება * კოლმოგოროვის კომპლექსურობა * კოლმოგოროვის სივრცე * კოლმოგოროვ-სმირნოვის ტესტი * კოლმოგოროვ-არნოლდ-მოსერის თეორემა * კოლმოგოროვის ნული-ერთი კანონი * ჩაპმან-კოლმოგოროვის ტოლობა * ჩაიტინ-კოლმოგოროვის შემთხვევითობა ==სქოლიო== კატეგორია:რუსი მათემატიკოსები", "url": "https://ka.wikipedia.org/wiki/ანდრია_კოლმოგოროვი", "length": 1952}
{"id": "7761", "title": "ქრისტეს ჭეშმარიტი ეკლესია", "text": "ქრისტეს ჭეშმარიტი ეკლესია არა-დენომინაციური (დამოუკიდებელი) ეკლესიაა, რომელიც დაარსდა პეკინში, ჩინეთი, 1917 წელს. ორგანიზაციის საერთაშორისო ასამბლეის ამჟამინდელი არჩეული თავმჯდომარეა მოძღვარი იუნგ-ჯი ლინი. ორგანიზაციას დაახლოებით 1.5 მილიონი მორწმუნე ჰყავს მსოფლიოში. ეს ეკლესია ქრისტიანობის პენტეკოსტალური მიმდინარეობის ერთ-ერთი განშტოებაა, რომელიც მე-20 საუკუნის დასაწყისში აღმოცენდა. == ეკლესიის ხუთი დოქტრინა == === სულიწმინდა === \"სულიწმინდის მიღება, რომლის მეშვეობითაც სყვადასხვა ენეზე ვლაპარაკობთ, არის ნიშანი ზეციური სასუფეველის მემკვიდრეობისა.\" === ნათლობა === \"წყლით ნათლისღება არის საეკლესიო საიდუმლო ცოდვების მოსანანიებლად და აღორძინებისათვის. მონათვლა უნდა აღესრულოს ბუნებრივ წყალში, მდინარეში, ზღვაში ან წყაროს წყალში.\" === ფეხის ბანა === \"ფეხის განბანვის საიდუმლო საშუალებას გვაძლევს ქრისტესთან ზიარებისას. ის აგრეთვე გამუდმებით გვახსენებს სიyვარულს, სიწმინდეს, მორჩილებას, მიტევებას და შემწეობას. ყველამ, ვინც მოინათლა წყლით უნდა განიბანოს ფეყი იესო ქრისტეს სახელით. ორმხრივი ფეხის განბანვა უნდა აღსრულდეს როცა კი მოსახერხებელია.\" === წმინდა სერობა === \"წმინდა რწმენა არის იესო ქრისტეს სიკვდილის ხსოვნის საიდუმლო. იგი საშუალებას გვაძლევს ვეზიაროთ ჩვენი ღმერთის სისხლს და ხორცს და რწმენაში ვიყოტ მასთან რომ ვცხონდეთ და მკვდრეთით აღვდგეთ უკანასკნელ ჟამს. ეს საიდუმლო უნდა აღესრულოს რაც შეიძლება ხშირად. მხოლოდ გაუფუებელი პური და ვაზის წვენი (ღვინო) გამოიyენება ამ დროს.\" === შაბათი დღე === \"დღე შაბათი, კვირის მეშვიდე დღე არის წმინდა დღე, კურთხეული და დალოცვილი ღვთის მიერ მისი საქმეების სამახსოვროდ და მომავალი საუკუნო ცხოვრების იმედად.\" == დამატებითი დოქტრინები == \"იესო ქრისტე, სიტყვა რომელიც იქმნა ხორცად, ეცვა ჯვარს ცოდვილთა სახსნელად, აღსდგა მესამე დღეს და ამაღლდა ცაში. ის არის ადამიანთა ერთადერთი მხსნელი, ცის და მიწის შემქმნალი და ერთადერთი ჭეშმარიტი ღმერთი\". \"წმინდა ბიბლია, რომელიც შედგება ძველი და ახალი აღთქმებისგან, შთაგონებულია ღმერთის მიერ, ერთადერთი დაწერილი ჭეშმარიტება, და კანონი ქრისტიანთათვის\". \"ხსნა მიიღება ღმერთის შეწევნით და რწმენის მეშვეობით. მორწმუნეები უნდა დაეყრდნონ წმინდა წიგნს რათა გავნენ ჭეშმარიტებას, ღმერთის სადიდებლად და კაცობრიობის სიყვარულისთვის.\" \"იესო ქრისტეს ჭეშმარიტი რელიგია, დაფუძნებული ჩვენი მაცხოვრის მიერ სულიწმინდის მეშვეობით არის მოციქულთა დროის აღდგენილი მეშმარიტი ეკლესია. 'Latter Rain'- ის დროინდელი სულიწმინდა არის მოციქულთა დროინდელი აღდგენილი ჭეშმარიტი ეკლესია.\" \"ქრისტე მეორედ მოსვლა მოხდება ქვეყნიერების აღსასრულის ჟამს როცა ის დაეშვება ზეციდან რომ განსაჯოს კაცობრიობა. მართალნი ცათა სასუფეველში მოხვდებიან, ხოლო ცოდვილნი მარადიულ სატანჯველში დაიტანჯებიან.\" კატეგორია:ქრისტიანობის განშტოებები", "url": "https://ka.wikipedia.org/wiki/ქრისტეს_ჭეშმარიტი_ეკლესია", "length": 2563}
{"id": "7763", "title": "ორდენი", "text": "მინი|ორდენები [[საფრანგეთის უცხოური ლეგიონის მუზეუმში]] ორდენი ( < — რიგი, თანრიგი) — წარჩინების ნიშანი, საპატიო სახელმწიფო ჯილდო განსაკუთრებული დამსახურებისათვის. ორდენის, როგორც წარჩინების ნიშნის, წარმოშობა დაკავშირებულია სასულიერო-სარაინდო და სარაინდო ორდენებთან — გაერთიანებებთან, რომლებიც არსებობდნენ დასავლეთ ევროპაში XIII საუკუნუდან ბერ-მონაზონთა ორდენების მსგავსად. სამხედრო-ბერ-მონაზონთა სარაინდო ორდენები დაარსდა პალესტინაში ჯვაროსნული ომების დროს (მაგ., ტამპლიერების ორდენი, გერმანული ორდენი), XIII—XIV საუკუნეებში ამ გაერთიანებათაგან ზოგიერთში ათიათასობით რაინდი შედიოდა (მაგ. ლივინიის ორდენი, ტევტონთა ორდენი), XIV—XVI საუკუნეებში ფართოდ გავრცელდა სამეფო კარის ორდენები. ამ ორდენების წევრებს ბრწყინვალედ ეცვათ, მათ ჰქონდათ აგრეთვე სხვადასხვა განსაკუთრებული საორდენო ნიშანი, რომელმაც შემდეგ ჯილდოს სახე მიიღო (მაგ., ინგლისში წვივსაკრავის ორდენი, 1348 ან 1350, საფრანგეთის სულიწმინდის ორდენი, 1579). ასეთი ორდენები, მრავლად დაწესდა XVIII—XIX საუკუნეებში; ამგვარი ნიშნები გვხვდება აზიის ქვეყნებშიც: თურქეთში (ნახევარმთავარის ორდენი, 1799), ირანში (ლომისა და მზის ორდენი, 1808), იაპონიაში (ამომავალი მზის ორდენი, 1875), ჩინეთში (ორმაგი დრაკონის ორდენი, 1882)და სხვა. რუსეთში ორდენები პირველად პეტრე I-მა დააწესა — წმინდა მოციქულის ანდრია პირველწოდებულის ორდენი (1698) და წამებული წმინდა ეკატერინეს ქალთა ორდენი (1714). სამხედროების დასაჯილდოებლად დაწესდა წმინდა ალექსანდრე ნეველის (1725) და წმინდა გიორგის (1769) ორდენები, შემდეგ კი ბევრი სხვა ორდენები; ოქტომბრის რევოლუციის შემდეგ მეფის ორდენები გაუქმდა. ყოფილ ევროპის სოციალისტურ ქვეყნებში უმაღლეს ორდენებად ითვლება: ბულგარეთში — გიორგი დიმიტროვის ორდენი, გდრ-ში — კარლ მარქსის ორდერი, უნგრეთში — უნგრეთის დროშის ორდერი, პოლონეთში — სახალხო პოლონეთის მშენებელთა ორდერი, რუმინეთში — \"რუმინეთის სახალხო რესპუბლიკის ვარსკვლავი\", ჩეხოსლოვაკიაში — კლემენტ გოტვალდოს ორდენი, იუგოსლავიაში -\"იუგოსლავიის დიდი ვარსკვლავი\" და სხვა. კაპიტალისტურ ქვეყნებში შედარებით ცნობილი ორდენებია: აშშ-ში — \"მეწამული გული\"; დიდ ბრიტანეთში — წვივსაკრავის ორდენი; საფრანგეთში — საპატიო ლეგიონის ორდენი და სხვა. == იხილეთ აგრეთვე == * ფალერისტიკა == ლიტერატურა ==", "url": "https://ka.wikipedia.org/wiki/ორდენი", "length": 2097}
{"id": "7765", "title": "ოქტომბრის რევოლუციის ორდენი", "text": "მინიატიურა|მარჯვნივ|ოქტომბრის რევოლუციის ორდენი მინიატიურა|მარჯვნივ|მუარის ლენტა ოქტომბრის რევოლუციის ორდენი () — სსრკ უმაღლესი საბჭოს პრეზიდიუმის 1967 წლის 31 ოქტომბრის ბრძანებულებით ოქტომბრის სოციალისტური რევოლუციის 50-ე წლისთავის აღსანიშნავად დაწესებული ორდენი. სოციალიზმის აშენებისა და კომუნიზმის მშენებლობაში დიდი დამსახურებისათვის ამ ორდენით აჯილდოებენ სსრკ მოქალეებს, ორგანიზაციებს, რესპუბლოკებს, მხატვრებს და სხვ.; ორდენივერცხლისაა. მბრწყინავ ხუთქიმიან ფონზეა მოოქრული, წითელი ემალით დაფარული ხუთქიმიანი ვარსკვლავი, რომელზეც გამოსახულია კრეისერი \"ავრორა\". ორდენს იბნევენ მკერდის მარცხენა მხარეს, ლენინის ორდენის შემდეგ. ==საქართველოს სსრ== ოქტომბრის რევოლუციის ორდენით დაჯილდოებული საქართველოს სსრ კოლექტივები არიან: * 1971 — ნასაკირალის ჩაის საბჭოთა მეურნეობა, მახარაძის რაიონი. * 1973 — ამიერკავკასიის რკინიგზა. ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/ოქტომბრის_რევოლუციის_ორდენი", "length": 863}
{"id": "7769", "title": "რუდოლფ ფონ იერინგი", "text": "thumb|right|რუდოლფ ფონ იერინგი რუდოლფ ფონ იერინგი ( დ. 22 აგვისტო, 1818, აურიხი, გერმანია — გ. 17 სექტემბერი, 1892, გეტინგენი, გერმანია) — გერმანელი იურისტი == ბიოგრაფია == იერინგი აღიზარდა იურისტების ოჯახში. განათლება მიიღო ჰაიდელბერგის, გეტინგენის, მიუნჰენის და ბერლინის უნივერსიტეტებში. 1842 წელს მიენიჭა დოქტორის ტიტული ბერლინის უნივერსიტეტში. 1843 წლიდან იერინგი მუშაობდა პრივატ-დოცენტად ბერლინში, 1845 წლიდან — ბაზელში. შემდგომში იგი იყო პროფესორი როსტოკში (1846-1849), კილში (1849-1852) და გისენში (1852-1861). 1868 წელს იერინგი მიიწვეულ იქნა ვენის უნივერსიტეტში, სადაც 4 წლის მანძილზე მოღვაწეობდა . ვენაში მოღვაწეობის უკანასკნელ წელს იერინგმა ვენის იურიდიული საზოგადოების წინაშე წაიკითხა თავის სახელგანთქმული თხზულება „ბრძოლა სამართლისათვის“, რომელიც არაერთ (მათ შორის ქართულ) ენაზე ითარგმნა და მრავალჯერ გამოიცა. 1872 წელს იგი დაუბრუნდა გერმანიას და განაგრძო გეტინგენის უნივერსიტეტში, სადაც სიცოცხლის ბოლმდე მოღვაწეობდა. ამ პერიოდში მან უარი განაცხადა მიწვევევებზე მიუნჰენის და ლაიფციგის უნივერსიტეტებიდან. == მეცნიერული ღვაწლი == იერინგმა უაღრესად დიდი გავლენა მოახდინა XIX საუკუნეში გერმანული იურიდიული მეცნიერების განვითარებაზე. მის კალამს ეკუთვნის „რომის სამართლის სული მისი განვითარების სხვადასხვა საფეხურებზე“ (4 ტომად, 1852-1865), რომელშიც იგი შეეცადა არა მარტო აეხსნა რომაული სამათლის განვითარების მიზეზები და პირობები, არამედ დაედგინა ზოგადად სამართლის განვითარების კანონზომიერებები. ასევე აღსანიშნავია იერინგის შრომა „მიზანი სამართალში“ (2 ტომად, 1877-1883), რომელშიც იგი ამტკიცებს რომ „მიზანი არის მთელი სამართლის შემოქმედი“. ამ ნაშრომით იერინგი საბოლოოდ გაემიჯნა ე.წ. ცნებათა იურისპრუდენციას, რითაც ლოგიკური დასასრული ჰპოვა იდეურმა \"ფერიცვალებამ\" (Bekehrung), რომელიც გავრცელებული შეხედულების თანახმად „რომის სამართლის სულში“ იღებს სათავეს. განსაკუთრებით მწვავედ და მახვილგონივრულად დასცინის მეცნიერი ცნებათა იურისპრუდენციას თხზულებაში „იურიდიულ ცნებათა ზეცაში“ (1884). სამოქალქო სამართლის დოგმატიკისათვის განსაკუთრებით მნიშვნელოვანი იყო მისი ნაშრომები მფლობელობის და წინასახელშეკრულებო ვალდებულებების (culpa in contrahendo) შესახებ („culpa in contrahendo-ს შესახებ“). იერინგმა განსაკუთრებული ზეგავლენა იქონია სისხლის სამართლის სოციოლოგიურ სკოლაზე და ე.წ. ინტერესთა იურისპრუდენციაზე (ფილიპ ჰეკი). იერინგის მეთოდოლოგიური და თეორიული შეხედულებები დღემდე ინარჩუნებენ აქტუალურობას გერმანულენოვანი ქვეყნების სამართლის მეცნიერებაში. == მნიშვნელოვანი ნაშრომები == *ნარკვევები რომის სამართლიდან, 1844 *რომის სამართლის სული მისი განვითარების სხვადასხვა საფეხურებზე, 1852-1865 *ბრალის მომენტი რომის სამართალში, 1867 *ბრძოლა სამართლიანობისათვის, 1872 *მიზანი სამართალში, 1877-1883 *მფლობელობის ნება. ამავდროულად გაბატონებული იურიდიული მეთოდის კრიტიკა, 1889 *რომის სამართლის განვითარების ისტორია, 1894 ==რესურსები ინტერნეტში== * კატეგორია:გერმანელი იურისტები კატეგორია:დაბადებული 22 აგვისტო კატეგორია:დაბადებული 1818 კატეგორია:გარდაცვლილი 17 სექტემბერი კატეგორია:გარდაცვლილი 1892", "url": "https://ka.wikipedia.org/wiki/რუდოლფ_ფონ_იერინგი", "length": 2888}
{"id": "7772", "title": "საპატიო ნიშანი", "text": "|ტიპი = |ვინ ჯილდოვდება = |ვინ აჯილდოვებს = |დაჯოლდოვების საფუძველი = |სტატუსი = არ გაიცემა |პარამეტრები = ვერცხლი, სიმაღლე — 46 მმ, სიგანე — 32,5 მმ |დაწესების თარიღი = 25 ნოემბერი 1935 |პირველი დაჯილდოება = 26 ნოემბერი, 1935 |ბოლო დაჯილდოება = 23 დეკემბერი, 1988 |რაოდენობა = 1 580 850 |მაღალი ჯილდო = ორდენი «სსსრკ-ის შეიარაღებულ ძალებში სამშობლოს სამსახურისათვის » III ხარისხი |დაბალი ჯილდო = «პირადი სიმამაცისათვის» |შეესაბამება = |ვებ-გვერდი = }} „საპატიო ნიშანი“ () — ორდენი, რომელიც დააწესა ცენტრალურმა აღმასრულებელმა კომიტეტმა (ცაკი) 1935 წლის 25 ნოემბერს. ამ ორდენით სსრკ უმაღლესი საბჭოს პრეზიდიუმი აჯილდოებს ცალკეულ მოქალაქეებსა და კოლექტივებს მრეწველობაში, სოფლის მეურნეობაში, ტრანსპორტზე და ვაჭრობაში მაღალი მაჩვენებლებისათვის; სამეცნიერო-კვლევითი, კულტურულ-საგანმანათლებლო და სპორტულ მოღვაწეობაში განსაკუთრებული მიღწევებისათვის, დიდი ეკონომიკური მნიშვნელობის გამოგონებისა და ტექნიკისს გაუმჯობესებისათვის; საბჭოთა არმიისა და სსრკ თავდაცვისუნარიანობის განმტკიცებისათვის. ორდენის ნიშანი ვერცხლისაგან მზადდება. იბნევენ შრომის წითელი დროშის ორდენის შემდეგ. ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/საპატიო_ნიშანი", "length": 1107}
{"id": "7779", "title": "შრომითი დიდების ორდენი", "text": "შრომითი დიდების ორდენი () — სსრკ უმაღლესი საბჭოს პრეზიდიუმის 1974 წლის 18 იანვრის ბრძანებულებით დაწესებული ორდენი. შრომითი დიდების ორდენით აჯილდოებენ მრეწველობის, ტრანსპორტის, მშენებლობის მუშებს და ამ დარგების წარმოების ოსტატებს, კოლმეურნეებსა და სოფლის მეურნეობის მუშაკებს მრავალი წლის თავდადებული მაღალნაყოფიერი შრომისათვის. შრომითი დიდების ორდენი 3 ხარისხისაა: I, II და III. ორდენის უმაღლესი ხარისხია I ხარისხი. სამივე ხარისხის ორდენი მზადდება ვერცხლისაგან. შრომითი დიდების ორდენს ატარებენ მკერდის მარცხენა მხარეს, დიდების ორდენის გვერდით. == მედლები და მუარის ლენტები== {| align=\"center\" border=\"1\" cellpadding=\"2\" ! style=\"background:#efefef;\" | I ხარისხი ! style=\"background:#efefef;\" | II ხარისხი ! style=\"background:#efefef;\" | III ხარისხი |- | align=\"center\" | 130px | align=\"center\" | 130px | align=\"center\" | 130px |- ! colspan=\"3\" style=\"background:#efefef;\" | მუარის ლენტები |- | align=\"center\" | Image:Order_labor_glory1_rib.png | align=\"center\" | Image:Order_labor_glory2_rib.png | align=\"center\" | Image:Order_labor_glory3_rib.png |- |} ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/შრომითი_დიდების_ორდენი", "length": 1094}
{"id": "7780", "title": "ღადანა", "text": "ღადანა — ლეონტი მროველის მიხედვით, ქართლის (იბერიის) მეფის ფარსმან ქველის მეუღლე, რომელიც მეფობდა ქართლის მე-17 მეფის ფარსმანის მცირეწლოვნობის ჟამს (ვარაუდით II-III საუკუნეების მიჯნა). ==ლიტერატურა== ==სქოლიო== კატეგორია:იბერიის სამეფო კატეგორია:პართია კატეგორია:საქართველოს დედოფლები", "url": "https://ka.wikipedia.org/wiki/ღადანა", "length": 284}
{"id": "7781", "title": "ქუჯი", "text": "ქუჯი — კოლხეთის მეფე (ერისთავი) დაახლოებით ძვ. წ. 325-ძვ. წ. 280 წლებში. ქართლის მეფის, ფარნავაზის მოკავშირე და თანამებრძოლი. რომაელი სარდლის, აზოს წინააღმდეგ ომში ფარნავაზმა დახმარება ქუჯის სთხოვა. ეგრისის მმართველმა მისი წინადადება მიიღო და ქართლის მეფეს შეუერთდა. ფარნავაზი დედასთან და დებთან ერთად ეგრისში გადავიდა. ქუჯიმ ქართული სახელმწიფოს გაერთიანებისათვის დაწყებულ ბრძოლაში პირველობა ფარნავაზს დაუთმო: ბრძოლა ქვეყნის გაერთიანებისათვის რამდენიმე წელს გაგრძელდა და ფარნავაზის გამარჯვებით დასრულდა. ქართლის მეფემ ერისთავ ქუჯის საკუთარი და მიათხოვა ცოლად და მათი მოკავშირეობა ნათესაობითაც განამტკიცა. ფარნავაზიანების შტოს გამგრძელებელი ქართამი ქუჯის და ფარნავაზის დის შვილიშვილი ან შვილთაშვილი იყო. ქუჯი ერისთავმა ეგრისის შუაგულში ასევე ააშენა ქალაქი ციხე-გოჯი. ==რესურსები ინტერნეტში== *ქუჯი ეგრისის ერისთავი კატეგორია:კოლხეთის მეფეები", "url": "https://ka.wikipedia.org/wiki/ქუჯი", "length": 840}
{"id": "7784", "title": "ქართამი (კოლხი)", "text": "ქართამი — კოლხი უფლისწული.ქუჯის ძის შვილი, ასევე საურმაგ მეფის ასულის შვილი და იბერიის მეფის, ფარნავაზ II-ის შვილობილი, სიძე და მემკვიდრე. მაგრამ მას არ დასცალდა მეფობა. იგი დაიღუპა ძვ. წ. 33 წელს თავის სიმამრთან ერთად, იბერიის მომავალი მეფის, მირიან II-ის წინააღმდეგ ბრძოლაში. ქართამს ფარნავაზ II-ის ქალიშვილისგან ჰყავდა ერთი ძე: ადერკი. ==სქოლიო== კატეგორია:კოლხეთის სამეფო კატეგორია:ფარნავაზიანები", "url": "https://ka.wikipedia.org/wiki/ქართამი_(კოლხი)", "length": 400}
{"id": "7785", "title": "ფარნაჯომი", "text": "ფარნაჯომი, ფარნაჯობი, ფარნაჯამი — ლეონტი მროველის მიხედვით, ქართლის (იბერიის) IV მეფე. მკვლევართა აზრით, მეფობდა ძვ. წ. II საუკუნის 70-იან წლებში. გ. მელიქიშვილის აზრით, იგი დიდი სომხეთის მეფის არტაშეს I-ის (ძვ. წ. 189-161) თანამედროვე უნდა ყოფილიყო. გუბაზ და ლევან სანიკიძეების მიხედვით, მირიან I-ის ძეა. გააძლიერა და განამტკიცა მცხეთა და ქართლის სხვა ციხე-ქალაქები. შეუდგა სპარსულ ცეცხლთაყვანისმცემლობას. მცხეთაში სპარსელი მოგვები (ქურუმები) მოიყვანა და ხალხშიც სპარსული რელიგიის გავრცელებას აპირებდა, მაგრამ ერისთავები აუჯანყდნენ და მეფე ბრძოლაში დაიღუპა. thumb|300px|მარჯვნივ|[[მითრიდატე VI ევპატორი|მითრიდატეს სამეფო.]] მის დროს მცირე აზიაში, კოლხეთის სამეფოს მეზობლად, გაძლიერდა პონტოს სამეფო, რომლის მეფემ, მიტრიდატ VI დიდმა (120–63 წ.), სასტიკი ომი აუტეხა რომაელებს და თავის ხელ ქვეშ მრავალი წვრილ-წვრილი სამთავრო შეიერთა. 88 წელს კოლხეთიც მიტრიდატის ხელში გადავიდა. თვით კოლხების თხოვნით, ძვ. წ. 84 წელს მან აქ მეფედ დანიშნა ოლთაკი. ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/ფარნაჯომი", "length": 1003}
{"id": "7786", "title": "არშაკ I", "text": "არშაკ I, არსოკი — ქართლის (იბერიის) მეფე ძვ. წ. II საუკუნის II ნახევარში. ლეონტი მროველის მიხედვით, არშაკი (არსოკი) არშაკუნიანი მეფის ძეა, რომელიც მოიწვიეს ქართლში ერისმთავრებმა. თანამედროვე ისტორიკოსთა აზრით, არსოკის ამგვარი წარმომავლობა საეჭვოა, რადგან არშაკუნიანები სომხეთში ორი საუკუნით უფრო გვიან გამეფდნენ. ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/არშაკ_I", "length": 374}
{"id": "7793", "title": "არდამი", "text": "არდამი - ქართლის პირველი აქემენიდი სატრაპი - ძვ.წ.V საუკუნის ბოლო. დაახლოებით ძვ.წ. 430 წლისთვის აქემენიდურმა ირანმა აღმოსავლეთ საქართველო დაიპყრო და აქ სატრაპთა მმართველობა შემოიღო. სწორედ არდამი იყო იბერიის პირველი სატრაპი, რომელ;იც დაახლ. ძვ.წ. 430-ძვ.წ. 400 წლებში მმართველობდა. მანვე როგორც ჩანს ააშენა ქ.არმაზი და იგი თავის რეზიდენციად აქცია. ==სქოლიო== კატეგორია:სატრაპები", "url": "https://ka.wikipedia.org/wiki/არდამი", "length": 379}
{"id": "7794", "title": "სოკრატე", "text": "სოკრატე () (დ. ძვ. წ. 470/ძვ. წ. 469 — გ. ძვ. წ. 399) — ბერძენი, ათენელი ფილოსოფოსი. == წყაროები სოკრატეზე == thumb|left|120px|სოკრატე სოკრატეს დახასიათება ისტორიული გაურკვევლობის ნათელი ილუსტრაციაა. თუ სოკრატეს ოდესმე ერთი სიტყვა მაინც დაუწერია, ჩვენამდე მას არ მოუღწევია. მაშასადამე, სოკრატეზე თანამედროვე წარმოდგენა მთლიანად ისეთ მეორად წყაროებს ეყრდნობა, როგორიცაა პლატონის, არისტოტელეს, არისტოფანესა და ქსენოფონტის ნაშრომები. არისტოფანე ცნობილი იყო, როგორც სატირიკოსი, და ამგვარად სოკრატეს მისეული დახასიათება გაზვიადებული, გადაჭარბებული ან სრულიად ფალსიფიცირებული შეიძლება იყოს. ნაწილობრივი მინიშნებები ასევე არსებობს სოკრატეს თანამედროვეთაგან. ჯანანტონი, მის მონუმენტურ ნაშრომში „სოკრატე და სოკრატესეული რელიკვიები“ („Socratis et Socraticorum Reliquiae“) აგროვებს სოკრატეზე არსებული ყველა დოკუმენტის ფრაგმენტსაც კი. ის იშველიებს მწერლებს ესქინეს სოკრატიკუსს, ანტისთენეს და სხვა დანარჩენებს რომლებიც პირადად იცნობდნენ სოკრატეს. პლატონი, ბერძნული ტრადიციებიდან გამომდინარე, როგორც ჩანს, საკუთარ იდეებს, თეორიებსა და შესაძლოა პიროვნულ თვისებებსაც კი თავის მენტორს მიაწერდა. ასეთი მიდგომიდან გამომდინარე პრობლემების გამო, ინფორმაცია სოკრატეზე უნდა მივიჩნიოთ, როგორც სავარაუდო, მაგრამ არავითარ შემთხვევაში, როგორც სარწმუნო. ანტიკურ წყაროებზე დაყრდნობით, სოკრატეს მამა, სოფრონისკუსი, მოქანდაკე იყო, დედას ფენარეტი ერქვა. ჰყავდა მეუღლე, ქსანთიპე, ვისგანაც სამი ვაჟი ეყოლა. იმ დროის არსებული კულტურული რეალიების გათვალისწინებით ქსანთიპე კაპას, მძიმე ხასიათის მქონე ქალად მოიაზრებოდა. სოკრატე თავადაც აღნიშნავდა, რომ ქსანთიპესთან თანაცხოვრების წყალობით ის ნებისმიერი ხასიათის ადამიანთან შეძლებდა შეგუებას, ადარებს რა ამ თვისებას ველური ცხენების გამხედნის მოთმინებას. ამავე წყაროებიდან გამომდინარე, სოკრატეს შეხება ჰქონია სამხედრო მოქმედებებთან პოტიდეასთან, დელიუმსა და ამფიპოლისის ბრძოლებში. ერთგან მას დაჭრილი მეგობარი ალკიბიადე სიკვდილს გადაურჩენია. თუმცა სოკრატეს საბრძოლო მამაცობისთვის მინიჭებულ ჯილდოებსა და წოდებებზე უარი განუცხადებია, გამოუვლენია ხასიათის სიმტკიცე, რასაც მოწმობს ის ფაქტი, რომ მას ზამთარში ფეხშიშველსა და ლაბადის გარეშე უვლია. უცნობია, თუ რით ირჩენდა თავს სოკრატე ცხოვრებაში. ის არ მუშაობდა; ქსენოფონტის „ნადიმში“ სოკრატე ხაზგასმით აცხადებს, რომ იგი საკუთარ ბედს ფილოსოფიას უკავშირებს, და, რომ მისი აზრით, ფილოსოფია უმნიშვნელოვანესი ხელოვნება ან პროფესიაა. ძნელად სავარაუდოა, რომ მას ოჯახისგან რაიმე ქონება დარჩენოდა, ვინაიდან მამამისი ღარიბი მოქანდაკე-ხელოსანი იყო. პლატონის ჩანაწერებით, სოკრატე სწავლებისთვის ფულს არ იღებდა; თუმცა, ქსენოფონტის „ნადიმში“ ასევე ნახსენებია, რომ სოკრატეს მოსწავლეებისგან გასამრჯელო მიუღია, ხოლო არისტოფანე აღნიშნავს, რომ სოკრატეს სოფისტიკის საკუთარი სკოლა ჰქონდა. ასევე შესაძლოა, რომ სოკრატე მისი მოწყალე, გავლენიანი და მდიდარი მეგობრების ხარჯზე არსებობდა. == განაჩენი და სიკვდილი == thumb|300px|სოკრატეს სიკვდილი, [[ჟაკ-ლუი დავიდი, 1787.]] სოკრატეს ცხოვრება მოუწია ათენის პოლისის განვითარების უმაღლესი მწვერვალიდან დაღმასვლამდე გარდამავალ პერიოდში, სპარტელთა და მათ მოკავშირეთა მიერ პელოპონესის ომში ათენელთა დამარცხების შემდგომ. ამ პერიოდში, როდესაც ათენი ცდილობდა სამარცხვინო დამარცხების შემდგომ ძალების აღდგენას, ათენის არეოპაგს სამმა წამყვანმა სახალხო ფიგურამ მიმართა, რათა სოკრატე ურწმუნოებისა და ათენის ახალგაზრდობის ღმერთთა მოძულე იდეებით გარყვნისთვის გაესამართლებიათ. ძველი ბერძნების წარმოდგენით თითოეულ პოლისს ჰყავდა მფარველი ღვთაება. საყოველთაოდ მიჩნეულ იქნა, რომ ათენის პელოპონესის ომში დამარცხებით ათენა, ათენის მფარველი ქალღმერთი, მის მოქალაქეებს ურწმუნოებისთვის სჯიდა. სოკრატეს მსოფლხედველობა ღმერთთა განკითხვად მიიჩნეოდა, და არსებული პოლიტიკური სიტუაციის ფონზე ეს არასასურველი იყო. მოქალაქეთა აზრით ათენს არ სჭირდებოდა ათენასგან უფრო დიდი სასჯელი ერთი ადამიანი გამო, რომელიც მისა თუ სხვა ღმერთების განკითხვას ბედავდა. თუმცა პლატონის აპოლოგიაში სოკრატე დაჟინებით უარყოფს ამგვარ ბრალდებას. სასამართლო პროცესზე სოკრატე წაყენებული ბრალდებებით დამნაშავედ სცნეს და სიკვდილით დასჯის განაჩენი გამოუტანეს. აღსანიშნავია, რომ ციხეში ყოფნისას სოკრატეს გაქცევის ყველა შესაძლებლობა ჰქონდა, ვინაიდან მის თანამოაზრეებს მცველების მოქრთამვა შეეძლოთ. გაქცევისას სოკრატეს ადვილად შეეძლო სხვა ქალაქისთვის შეეფარებინა თავი. თუმცა, კრიტოსთან დიალოგში, სოკრატე ხელმძღვანელობს რა კანონის უზენაესობის იდეით, ამბობს რომ მისი ციხიდან გაქცევის შემთხვევაში იგი შექმნის კანონის დარღვევის პრეცედენტს, რომლითაც შეეძლებათ ხელმძღვანელობა პოლისის სხვა მოქალაქეებს. ციხიდან გაუქცევლობით სოკრატემ დაიცვა და თვალნათლივ აჩვენა ყველას კანონის უზენაესობის იდეა. (სოკრატე მიიჩნევდა, რომ ნამდვილ ფილოსოფოსს სიკვდილის არ უნდა შეშინებოდა და გაქცევა შესაძლოა აღქმულიყო სხვების მიერ, როგორც სიკვდილის შიში, რაც მის ფილოსოფიურ პოსტულატს ეწინააღმდეგებოდა. ამასთან, სოკრატე თავის თანამოაზრეებს არწმუნებდა, რომ ის სხვა ქალაქში ცხოვრებას ვერ შეძლებდა, მას იქ არ მიიღებდნენ. გარდა იმისა, რომ ის გაქცევით კანონს დაარღვევდა, თავის მეგობრებსაც კანონდარღვევის მონაწილედ გახდიდა. პლატონის აპოლოგიაში მოყვანილ სოკრატეს დაცვის სიტყვაში, სოკრატეს მიერ ათენელთა თავის მობეზრება იმით დაიწყო, როდესაც მისმა მეგობარმა ხერფონმა დელფოს სამისნოს ორაკულს ჰკითხა თუ სოკრატეზე ჭკვიანი ვინმე არსებობდა; რაზეც ორაკულმა უარყოფითი პასუხი გასცა. სოკრატეს აზრით ორაკულის სიტყვები ორაზროვანი იყო და სოკრატეზე უფრო ჭკვიანი ადამიანის პოვნას ისახავდა მიზნად. ათენის მოქალაქეებს იგი ცხოვრების ავკარგიანობაზე მათი ცოდნის შესახებ ეკითხებოდა. აღმოაჩინა რა, რომ საპირისპირო რწმენის მიუხედავად მათ არაფერი იცოდნენ, სოკრატემ დაასკვნა, რომ ის სხვებზე უფრო ჭკვიანი მხოლოდ იმიტომ იყო, რომ საკუთარი უმეცრება გაცნობიერებული ჰქონდა. სხვათა წარმოდგენა საკუთარ ცოდნაზე კი მცდარი იყო. == ფილოსოფია == thumb|350px|სოკრატეს ათენის სკოლა, [[რაფაელი.]] === სოკრატეს მეთოდი === დასავლეთის ფილოსოფიურ აზროვნებაში სოკრატეს უმნიშვნელოვანესი შენატანი გამოკითხვის მისეული დიალოგიკური მეთოდია, ცნობილი, როგორც სოკრატესეული მეთოდი, რომელსაც იგი იყენებდა ისეთი მთავარი მორალური კონცეფციების შეფასებისას, როგორიცაა „კარგი“ და „სამართალი“, ცნებები, რომელიც ხშირად გამოიყენება რაიმე ნამდვილი განსაზღვრების გარეშე. მეთოდი პირველად აღწერილი იყო პლატონის მიერ „სოკრატესეულ დიალოგებში“. ამის გამო, სოკრატეს მიიჩნევენ პოლიტიკური ფილოსოფიისა და ეთიკის, ანუ მორალური ფილოსოფიის მამად, უფრო მეტიც, საერთოდ დასავლური ფილოსოფიის მთავარი თემების ფუძემდებლად. ამ მეთოდით, შეკითხვათა სერია დაისმის, რათა გაირკვეს ადამიანის ან ადამიანთა ჯგუფის ქვეცნობიერი რწმენები და მათი ცოდნის ხარისხი. სოკრატესეული მეთოდი ჰიპოთეტური გამორიცხვის ნეგატიური მეთოდია, სადაც უკეთესი ჰიპოთეზები ჩნდება კონფლიქტური ჰიპოტეზების მუდმივი გამოვლენითა და გამორიცხვით. მისი მიზანია აიძულოს ადამიანი შეაფასოს საკუთარი შეხედულებები და მათი საფუძვლიანობა. === ფილოსოფიური შეხედულებები === სოკრატეს ფილოსოფიური შეხედულებების აღწერა საკმაოდ რთული საქმეა. ვინაიდან მას თავად არაფერი დაუწერია, ძირითადი დასაყრდნობი ქსენოფონტისა და პლატონის ხშირად ურთიერთგამომრიცხავი აღწერებია. დებატები თემაზე, სინამდვილეში სოკრატეს მოსაზრებანი პლატონს ეკუთვნის თუ არა, დღემდე აქტუალურია და ამის კონკრეტული დამასაბუთებელი წყარო არ არსებობს. ზოგიერთი მიიჩნევს, რომ სოკრატეს საერთოდ არ გააჩნდა რაიმე გარკვეული შეხედულება ან რწმენა და მისი მიზანი მხოლოდ შეფასება იყო. „სახელმწიფოში“ მოყვანილი ტევადი თეორიები მიჩნეულია თავად პლატონის მოსაზრებებად. სხვანი ამტკიცებენ, რომ სოკრატეს სინამდვილეში გააჩნდა საკუთარი პოზიცია, თუმცა ძნელია მასსა და პლატონს შორის საზღვრის გავლება, ვინაიდან თვით პლატონის დრამატული წერის სტილის ინტერპრეტაციაც კი თითქმის შეუძლებელია. მაშასადამე, ეს ფაქტი მხედველობაში უნდა ვიქონიოთ სოკრატესეული ნააზრევის ინტერპრეტაციის მცდელობისას. „დიალოგებიდან“ შეიძლება დავასკვნათ, რომ სოკრატეს მხოლოდ ორი მასწავლებელი ჰყოლია: პროდიკუსი, გრამატიკოსი, და დიოტიმა, ქალი მანტინეადან, რომელმაც მას ეროსის, ანუ სიყვარულის შესახებ ასწავლა. მისი ცოდნა სხვა თანამედროვე მოაზროვნეთა შესახებ, მაგ. პარმენიდე და ანაქსაგორა, ნათელია რამდენიმე დიალოგიდან და ისტორიული წყაროები ხშირად მათაც მოიხსენებენ, როგორც სოკრატეს მასწავლებლებს. თავად აპოლონიც შეიძლება მივიჩნიოთ მის მაწავლებლად, ვინაიდან, როგორც თავად ამტკიცებდა (პლატონის აპოლოგია) გამუდმებული საუბრის ჩვევა მისი ღვთისმორჩილების გამოხატულება იყო. === ცოდნა === სოკრატეს მიაკუთვნებენ გამოთქმას, რომ მისი ცოდნა საკუთარი უმეცრების აღიარებით შემოიფაგლება. მისი მრწამსით, ცუდის ქნა უმეცრების შედეგი იყო და ცუდისმქნელებს უკეთესი ცოდნა არ გააჩნდათ. ერთი რამ, რის ცოდნასაც სოკრატე ხშირად ხაზს უსვამდა იყო „სიყვარულის ხელოვნება“, რომელსაც ის უკავშირებდა „ცოდნის სიყვარულს“, ანუ ფილოსოფიას. მისი თქმით, ის მცოდნე კი არ იყო, არამედ მხოლოდ ესმოდა გზა, რომელიც ცოდნის მოყვარულს უნდა გაევლო მის მისაღებად. ამასთან საკამათოა, სჯეროდა თუ არა სოკრატეს, რომ ადამიანებს (ღმერთებისგან განსხვავებით) შესწევდათ უნარი, მცოდნეები გამხდარიყვნენ. მეორე მხრივ, მან მკვეთრი ზღვარი გაავლო ადამიანურ უმეცრებასა და იდეალურ ცოდნას შორის. „სიმპოზიუმსა“ და „რესპუბლიკა“-ში აღწერილია ცოდნამდე მისვლის მისეული მეთოდიკა. === მორალი === სოკრატეს სწამდა, რომ ადამიანთა ცხოვრების საუკეთესო გზა თვითგანვითარებაზე ყურადღების გამახვილება იყო და არა მატერიალურ კეთილდღეობაზე ზრუნვა. ის მოუწოდებდა სხვებს კონცენტრაცია მეგობრობასა და კომუნაზე მოეხდინათ, ვინაიდან, მისი აზრით, ეს იყო საუკეთესო საშუალება საერთო ეროვნული შეგრეძნების განვითარებისთვის. მისი მოქმედებაც ამის დასტურია: სოკრატემ მიიღო სასიკვდილო განაჩენი, მაშინ როდესაც ყველა მიიჩნევდა, რომ ის უბრალოდ დატოვებდა ათენს; სოკრატეს მიაჩნდა, რომ მას არ შეეძლო კომუნის ნების წინააღმდეგ მოქცეულიყო; ასევე, მისი რეპუტაცია სამხედრო მამაცობისთვის შეუფასებელი დარჩა. === პოლიტიკა === როგორც ხშირად მიიჩნევენ სოკრატეს სწამდა, რომ „იდეალები ეკუთვნის სამყაროს, რომლის გაგება მხოლოდ მცოდნე ადამიანს შეუძლია“, რაც იმას ნიშნავს, რომ მხოლოდ ფილოსოფოსი შეიძლება იყოს ადამიანი, რომელსაც მართვის მორალური უფლება აქვს. პლატონის თანახმად, სოკრატე საკმაოდ პირდაპირი იყო მმართველობის შესახებ საკუთარ მოსაზრებებში. ის ღიად ეწინააღმდეგებოდა დემოკრატიას, რომელიც მის ცხოვრებაში ათენს მართავდა. უფრო მეტიც, სოკრატე ეწინააღმდეგებოდა მმართველობის ნებისმიერ ფორმას, რომელიც არ შეესაბამებოდა ფილოსოფოსთა მიერ მართული წმინდა რესპუბლიკის მისეულ იდეალს. სოკრატეს ცხოვრების ბოლო წლებში ათენი გამუდმებული მწვავე პოლიტიკური დებატების ქვეშ იმყოფებოდა. შედეგად დემოკრატია გადაგდებულ იქნა ოცდაათი ტირანით ცნობილი ხუნტის მიერ, პლატონის ნათესავის, კრიტიასის მეთაურობით, რომელიც ასევე სოკრატეს სტუდენტი იყო. ტირანები ქალაქს ერთი წლის განმავლობაში მართავდნენ, რის შემდეგაც ათენის დმოკრატია აღდგენილ იქნა, ტირანთა ქმედებებისთვის კი ამნისტია გამოცხადდა. ზემოთ მოყვანილ არგუმენტს ბევრი უარყოფს. მოცემული თემა, თუ რა სწამდა სინამდვილეში სოკრატეს, უდიდესი ფილოსოფიური დებატების საგანია. ყველაზე ძლიერი არგუმენტი იმის დასამტკიცებლად, რომ სოკრატეს ფილოსოფოს მეფეთა იდეის არ სწამდა მისი პოლიტიკური პროცესებისგან სრული გამიჯვნა იყო. ის ხშირად ახსენებდა, რომ მას არ შეეძლო ერჩია ხალხისთვის როგორ უნდა ეცხოვრათ, მაშინ როდესაც თავად არ იყო გარკვეული ამაში. ფილოსოფოსი, მისი აზრით, ცოდნის მოყვარულია, და არა თვითმცოდნე. === მისტიციზმი === პლატონის დიალოგების კითხვისას, სოკრატე ხშირად ეხება მისტიურ მხარეს რეინკარნაციისა და მისტიური რელიგიების განხილვით; თუმცა, მიიჩნევენ, რომ ეს უფრო პლატონის მოსაზრებებია. მიუხედავად ამისა, ვინაიდან დარწმუნებული არა ვართ პლატონისა და სოკრატეს მსოფლმხეველობათა განსხვავებაში, ზემოთ ხსენებულის უარყოფა შეუძლებელია. ამასთან, არსებობს პარალელები ქსენოფონტის ნაშრომებშიც. ფილოსოფიური გზის მწვერვალზე, როგორც პლატონის სიმპოზიუმსა და რესპუბლიკაშია განხილული, მავანი აღწევს „სილამაზის ზღვას“ ანუ „კარგი“-ს ადგილსამყოფელს, განიცდის რა მისტიურ შთაგონებას; მხოლოდ მაშინ შეუძლია მას გახდეს მცოდნე. ამ განხილვის უდავოდ ყველაზე საინტერესო მხარეა სოკრატეს დამოკიდებულება „დემონზე“, როგორც მას ბერძნები უწოდებდნენ, ანუ ხმაზე, რომელიც მხოლოდ სოკრატეს ესაუბრებოდა ყოველთვის, როდესაც სოკრატე შეცდომის დაშვებას აპირებდა. სწორედ ეს დემონი იყო, რომელმაც სოკრატე პოლიტიკაში შესვლისგან იხსნა. ფედრუსის მიხედვით, სოკრატე მას ღვთიურ სიგიჟედ თვლიდა, ანუ სულიერი ავადმყოფობის ფორმად, რომელიც გვაძლევს პოეზიას, მისტიციზმს, სიყვარულსა და თვით ფილოსოფიასაც. ალტერნატიულად, დემონი შეიძლება განისაზღვროს, როგორც ინტუიცია; თუმცა ბერძნული სიტყვა აშკარად მიუთითებს სულზე ან არსებაზე, რომელსაც შეიძლება მფარველი ანგელოზი ვუწოდოთ, და როგორც ჩანს სოკრატე ამ დემონს პერსონალურ თვისებებსა და ხმას ანიჭებდა. == პროზაული წყაროები == პლატონი, ქსენოფონტი და არისტოტელე ძირითადი წყაროებია ისტორიულ სოკრატეზე; თუმცა, ქსენოფონტი და პლატონი მისი უშუალო მოწაფეები იყვნენ და მიიჩნევა, რომ მათ სოკრატე გაიდეალიზებული ჰყავთ. მიუხედავად ამისა, ეს სოკრატეს აღწერის ერთადერთი წყარეობია, რომელმაც ჩვენამდე მოაღწია. არისტოტელეც ხშირად მოიხსენიებს სოკრატეს თავის ნაშრომებში, თუმცა მხოლოდ გადაკვრით. === სოკრატეს დიალოგები === სოკრატეს დიალოგები არის პლატონისა და ქსენოფონტის მიერ დაწერილ დიალოგთა სერია სოკრატესა და მისი დროის სხვა ადამიანთა შორის, ან მსჯელობები სოკრატეს კონცეფციებზე მის მიმდევართა შორის. ბოლო მათგანს მიეკუთვნება პლატონის ფაედო. თუმცა პლატონის აპოლოგია სოკრატეს მიერ წარმოთქმული გასამართლებელი სიტყვაა, ისიც სოკრატესეულ დიალოგთა შორის მოიხსენება. პლატონის დიალოგები მოპასუხეთა სიტყვების პირდაპირი გადმოცემაა, მაშინ როდესაც ქსენოფონტის დიალოგები დაწერილია, როგორც ისტორია, რომელშიც აღწერილია დიალოგის კონტექსტი მოსაუბრეთა ციტატების თანხლებით. პლატონი საკუთარ იდეებს მოსაუბრის პირით არ აცხადებს, ის ამ იდეებს სოკრატესეული მეთოდით ხსნის. დიალოგთა უმრავლესობაში მოყვანილია პლატონის მიერ ამ მეთოდის გამოყენების ნიმუშები, თუმცა ამის ყველაზე სრულყოფილი ასახვა მხოლოდ ეუტიფროშია მოცემული. ამ დიალოგებში სოკრატესა და ეუტიფროს დისკუსია ეხება კითხვას „რას ნიშნავს რწმენა?“ პასუხის სრულყოფას. პლატონის დიალოგებში ცოდნა მოდის დამახსოვრების პროცესში. სული, მის სხეულში ინკარაციამდე, იდეათა სამყაროში იმყოფებოდა. აქ ის ხედავს საგნებს როგორც ისინი სინამდვილეში არიან, და განსხვავდებიან დედამიწაზე დანახულ თუ განცდილ აჩრდილებსა და ასლებზე. შეკითხვების პროცესით სულმა შესაძლოა გაიხსენოს იდეები მისი წმინდა სახით, აღწევს რა ამით ცოდნას. სოკრატეს იდეათა პლატონისეულ აღწერაზე დაყრდნობით გაურკვეველია თუ ამ იდეათაგან რომელი ეკუთვნოდა სინამდვილეში სოკრატეს (ან მის მეგობრებს), რაც ცნობილია, როგორც სოკრატეს პრობლემა. როგორც წესი, მიიჩნევენ, რომ პლატონის ადრეული ნამუშევრები უფრო ახლოა სოკრატესთან, ვიდრე მისი გვიანდელი შრომები, განსაკუთრებით კი ფაედო, რომელიც უფრო პლატონის ცნობიერებათა ნაყოფი უნდა იყოს. == დამატებითი ლიტერატურა და წყაროები == * პროექტი გუტენბერგის ელ. ტექსტები სოკრატეზე, მათ შორის: ** პლატონის დიალოგები ** ქსენოფინის წერილები, მათ შორის მემორაბილია და ჰელენიკა. ** არისტოფანეს სატირიული სპექტაკლები ** არისტოტელეს წერილები ** ვოლტერის „სოკრატე“ * სოკრატეს მეთოდის კვლევის პორტალი * სოკრატე სტენფორდის ფილოსოფიის ენციკლოპედიაში. * (ინგლ.) Greek Philosophers — Socrates, Plato, and Aristotle, C. C. W. Taylor, R. M. Hare, and Jonathan Barnes, Oxford University Press, NY, 1998. * (ინგლ.) Hanson, Victor Davis. Socrates Dies at Delium, 424 B. C., What If? 2, Robert Cowley, editor, G. P. Putnam’s Sons, NY, 2001. * (ინგლ.) Taylor, C. C. W. (2001). Socrates: A very short introduction. Oxford: Oxford University Press. == იხილეთ აგრეთვე == * ბერძნული ფილოსოფია == რესურსები ინტერნეტში == * სოკრატეს ფრესკა ეფესოს არქეოლოგიურ მუზეუმში ==სქოლიო== კატეგორია:ძველი ბერძენი ფილოსოფოსები კატეგორია:დაბადებული ძვ. წ. 470 კატეგორია:გარდაცვლილი ძვ. წ. 399 კატეგორია:გონების ფილოსოფოსები კატეგორია:დასავლური ფილოსოფია კატეგორია:ლიტერატურის ფილოსოფოსები კატეგორია:სოციალური ფილოსოფოსები კატეგორია:რელიგიის კრიტიკოსები კატეგორია:კულტურის კრიტიკოსები კატეგორია:ხელოვნების ფილოსოფოსები კატეგორია:კულტურის ფილოსოფოსები კატეგორია:განათლების ფილოსოფოსები კატეგორია:სიკვდილით დასჯილი ადამიანები", "url": "https://ka.wikipedia.org/wiki/სოკრატე", "length": 15166}
{"id": "7796", "title": "ცნებათა იურისპრუდენცია", "text": "ცნებათა იურისპრუდენცია — სამართლის მეცნიერების მიმდინარეობა, რომლის ძირითადი დებულების თანახმად, სამართალი ცნებათა სრულყოფილ სისტემას წარმოადგენს. ამ მიმდინარეობის მიმდევრების თავალსაზრისით შესაძლებელია ასეთი სისტემიდან ნებისმიერი სამართლებრივი პრობლემის გადაჭრა ლოგიკური ოპერაციების მეშვეობით. ცნებათა იურისპრუდენცია სამართლის მეცნიერების ერთ-ერთ უმნიშვნელოვანეს ამოცანად მიიჩნევს იურიდიული ნორმების და ცნებების კავშირების შეცნობას (სავინი). ეს კავშირები ისეთივე სახისაა როგორიც მათემატიკურ ცნებათა შორის კავშირები. როგორც სამი ერთმანეთთან გარკვეული სახით დაკავშირებული მონაკვეთი აუსცილებლად სამკუთხედს ქმნის, ისეთივე აუცილებლობით შეიძლება მარტივი იურიდიული ცნებებიდან და ახიომატური ცნებებიდან სამართლებრივი პრობლემების გადაწყვეტა. ცნებათა იურისპრუდენციის ერთ-ერთი ფუძემდებლის გეორგ ფრიდრიხ პუხტას თანახმად მეცნიერების ამოცანაა ნორმების და ცენებების ურთიერთდამოკიდებულების („ცნებათა გენოლოგიის“) გამოკვლევა. ამით მეცნიერება ესწრაფვის იურიდიული ცნებების და ნორმების სრულყოფილი პირამიდის შექმნას რომელიც იმდენად გამწვირვალე და ნათელი კავშირებისგან შედგება, რომ კონკრეტული იურიდიული პრობლემის გადაჭრა მხოლოდ მარტივი ლოგიკური ოპერაციების მეშვეობითაა შესაძლებელი. სხვაგვარად რომ ვთქვათ, ცნებათა პირამიდა ლოგიკურად სავალდებულო პასუხს იძლევა ნებისმიერ სამართლებრივ პრობლემაზე, რომელზეც არც „ხალხის სული“ (სამართლის ერთ-ერთი წყარო პუხტას აზრით) და არც კანონმდებელი არას გვეუბნება. ამდენად მეცნიერ იურისტების სამართალი წარმოგვიდგება, როგორც სამართლის კიდევ ერთი წყარო. ცნებათა იურისპრუდენციის წარმოშობა განპირობებული იყო საბუნებისმეტყველო მეცნიერებების შთამბეჭდავი წარმატებებით. სავინი მიიჩნევდა, რომ მათემატიკის და საბუნებისმეტყველო მეცნიერებების მეთოდოლოგიური სიზუსტე სამართლის მეცნიერებისთვისაც იდეალი უნდა გამხდარიყო. სავინიმ, პუხტამ და იერინგმა მართლაც მოახერხეს ცნებებზე ორიენტირებული სამართალმცოდნეობის დამკვიდრება გერმანულნოვან სივრცეში, რასაც ხელი შეუწყო მათმა შრომებმა რომი სამართლის შესახებ, რომლებშიც ისინი შეეცადნენ რომის სამართლის ერთიან სისტემად ჩამოყალიბებას. ცნებათა იურისპრუდენციის ხელშემწყობი ფაქტორი იყო ასევე სამართლებრივი პარტიკულარიზმი, რაც უპირველეს ყოვლისა კერძო სამართალში რომის სამართალზე დაფუძნებული ე.წ. მეცნიერული სამართლის საჭიროებას განაპირობებდა. XIX საუკუნის მეორე ნახევარში ცნებათა იურისპრუდენციამ თანდათანობით დათმო პოზიციები, რაშიც განსაკუთრებული წვლილი მიუძღვის იერინგს, რომელიც თავისი სამეცნიერო კარიერის დასაწყისში თვითონ იყო ცნებათა იურისპრუდენციის ერთ-ერთი მეხოტბე. თხულებებში რუდოლფ ფონ იერინგი „მიზანი სამართალში“ და „იურიდიული ცნებების ზეცაში“ იგი შეეცადა ეჩვენებინა ისეთი სამართალმცოდნეობის უსუსურობა, რომელიც მხოლოდ ცნებების მანიპულირებით ცდლობს ცოდნის მოპოვებას. ცნებათა იურისპრუდენციის ერთ-ერთ გამორჩეულ და გავლენიან კრიტიკოსად მიიჩნევა ასევე ინტერესთა იურისპრუდენციის ფუძემდებელის ფილიპ ჰეკი. მომდევნი ათწლეულებში ცნებათა იურისპრუდენცია გადაიქცა თანამდეროვე მეთოდოლოგიური მიმდინარეობების სამიზნედ და „საწკეპლავ ბიჭად“ (კლაუს როლი). დღეისათვის ტერმინს ცნებათა იურისპრუდენციას მხოლოდ უარზოფითი დატვირთვით იზენებენ, კერძოდ ამა თუ იმ იურიდიული თეორიის შეზღუდულობისა და უნაყოფობის ხაზგასმის მიზნით. ცნებათა იურისპრუდენციის გავრცელებული კრიტიკა შეიძლება მარტივად მომდევნო პუნქტებად ჩამოყალიბდეს: 1. მხოლოდ ცნებებით ოპერირებით შეუძლებელია ნორმების (ჯერარსული წინადადებების, „Soll-Sätze“) შექმნა. ცნებებიდან მხოლოდ იმის ამოღება შეიძლება, რაც თავიდანვე ჩადებული იქნა მათში. 2. ცნებათა იურისპრუდენცია უყურადღებოდ ტოვებს რეალურ პირობებს, რომელთა არსებობაც განაპირობებს სამართლის არსებობას და საჭიროებას, ასევე სამართლის ნორმების შინაარსს. ზოგიერთი თანამედროვე თეორეტიკოსი ცნებათა იურისპრუდენციის ამგვარ არადიფერეენციერბულ კრიტიკას გადაჭარბებულად მიიჩნევს. კლაუს როლის აზრით, ცნებათა იურისპრუდენციის კრიტიკოსები პუხტასა და სავინის იდეებს გარკვეულწილად არასწორად იგებენ. კერძოდ იგი აღნიშნავს, რომ ცნეაბათა ლოგიკის მიმართ მათი ოპტიმიყმი არასდროს ისეთი მძლავრი არ ყოფილა, როგორც თანამედროვე მეთოდოლოგიური სკოლები ამას სიამოვნებით - ხშირად მტრის სახის შექმნის მიზნით - ამტკიცებენ. == ლიტერატურა == * გ. ხუბუა, სამართლის თეორია, თბ., 2004. კატეგორია:იურისპრუდენცია", "url": "https://ka.wikipedia.org/wiki/ცნებათა_იურისპრუდენცია", "length": 3989}
{"id": "7803", "title": "გამარჯვების ორდენი", "text": "thumb|right|„გამარჯვების“ ორდენი „გამარჯვება“ ( „Победа“) — უმაღლესი სამხედრო ორდენი. დაწესებულია სსრკ უმაღლესი საბჭოს პრეზიდიუმის 1943 წლის 8 ნოემბრის ბრძანებულებით. „გამარჯვების“ ორდენით აჯილდოებენ საბჭოთა არმიის უფროს მეთაურთა შემადგენლობას ისეთი საბრძოლო ოპერაციების წარმატებით ჩატარებისათვის, რომელთა შედეგადაც ვითარება ძირეულად იცვლება საბჭოთა არმიის სასარგებლოდ. ორდენის ნიშანი პლატინისაგან მზადდება. ლალის ამოზნექილ ხუთქიმიან ვარსკვლავს გარს ბრილიანტები აქვს შემოვლებული. ქიმებს შორის სხივებიც ბრილიანტებითაა მოოჭვილი. ბრილიანტების საერთო წონა 16 კარატია. ორდენს მკერდის მარცხენა მხარეს ატარებენ. ლენტის ნიმუში და აღწერილობა დამტკიცებულია სსრკ უმაღლესი საბჭოს პრეზიდიუმის 1944 წლის 18 აგვისტოს ბრძანებულებით. ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/გამარჯვების_ორდენი", "length": 758}
{"id": "7805", "title": "ფარსმან I", "text": "|მმართველობის წლები= 35–70 |კორონაცია= |წინამორბედი= მითრიდატე II |მემკვიდრე= მითრიდატე II |სხვა წოდებები= |ვიცე-პრეზიდენტი= |პარტია= |დაბადების თარიღი= |დაბადების ადგილი= |გარდაცვალების თარიღი= |გარდაცვალების ადგილი= |ქორწინება= იამასასპი |შვილები= რადამისტიმითრიდატე II |დინასტია= ფარნავაზიანი |მამა= მითრიდატე I |დედა= |რელიგია=ქართული წარმართობა}} ფარსმან I — იბერიის მეფე 35-70 წლებში. მისი მეფობის დროს იბერია ძალიან გაძლიერდა და გაბატონდა სომხეთსა და კავკასიის ალბანეთზე. ==ისტორია== გამეფდა 35 წელს. ძმის, მითრიდატეს გამეფების მიზნით, რომის მხარდაჭერით სომხეთში ილაშქრა, ხელთ იგდო სომხეთის დედაქალაქი არტაშატი. ამის საპასუხოდ პართიის მეფე არტაბან III-ემ უფლისწული ოროდე გაგზავნა ლაშქრით იბერიელების წინააღმდეგ. ფარსმანმა თავსი ჯარი გააძლიერა დაქირავებული ალბანელებითა და სარმატებით, დაამარცხა პართიელები და მითრიდატე გაამეფა სომხეთში. გაიუს კალიგულას მმართველობის დროს რომაელებმა მითრიდატეს სომხეთის სამეფო ტახტი ჩამოართვეს; იმპერატორმა კლავდიუსმა 47 წელს სომხეთი კვლავ დაუბრუნა მითრიდატეს. სომხეთში მის ხელმეორედ გამეფებაში რომაელებთან ერთად იბერიის ჯარიც იღებდა მონაწილეობას. ფარსმანის ვაჟი რადამისტი ცნობილი იყო მისი ამბიციურობით და ხშირად გამოდიოდა მამის წინააღმდეგ, ამიტომ ფარსმანმა გადაწყვიტა, თავმოყვარე ვაჟი როგორმე თავიდან მოეშორებინა და სომხეთში გაემეფებინა. 51 წელს რომაელთა ინტერესების საწინააღმდეგოდ, ფარსმან I-მა ალყა შემოარტყა გარნისის ციხეში შემწყვდეულ მითრიდატეს და რომაელთა გარნიზონს და ხელთ იგდო გარნისი. ფარსმან I-მა მითრიდატე თავის ძეს რადამისტს მოაკვლევინა და სომხეთში რადამისტი გაამეფა. 52 წელს პართელთა შემოჭრის გამო რადამისტმა სომხეთში ფეხი ვერ მოიკიდა. იბერიელებმა უბრძოლველად მიატოვეს არტაშატი და ტიგრანაკერტი. მკაცრი ზამთრის გამო პართიელები გავიდნენ სომხეთიდან. ფარსმან I-მა სომხეთის დასაპყრობად კვლავ გაგზავნა რადამისტი. დროებითი წარმატების შემდეგ რადამისტი იძულებული გახდა დაეტოვებინა სომხეთი. საბოლოოდ 55 წელს ფარსმან I შეურიგდა პართიის გაბატონებას სომხეთში. სომხეთის დაკარგვის შემდეგ, 59 წელს, ანტირომაული მოღვაწეობის საბაბით ფარსმანმა მოაკვლევინა რადამისტი, რომელიც მას იბერიის სამეფო ტახტს ეცილებოდა. ამის შემდეგ ფარსმანის შესახებ არაფერია ცნობილი. 75 წელს ფარსმანი უკვე ცოცხალი აღარ იყო, რადგან იბერიის მეფედ იხსენიება მისი შვილი მითრიდატე II. ფარსმან I არც ლეონტი მროველთან და არც „მოქცევაჲ ქართლისაჲ“-ს ფარნავაზიან წარმართ მეფეთა სიაში შესული არ არის. == ლიტერატურა == * * ==რესურსები ინტერნეტში== ==სქოლიო== კატეგორია:იბერიის მეფეები კატეგორია:ფარნავაზიანები კატეგორია:ტირანის მკვლელები კატეგორია:შვილის მკვლელები", "url": "https://ka.wikipedia.org/wiki/ფარსმან_I", "length": 2459}
{"id": "7806", "title": "ბარტომ II", "text": "ბარტომ II, ბრატმან II, ბარტამი — ქართლის (იბერიის) მეფე მცხეთის ორმეფობის პერიოდში, მის ძმასთან, ქართამთან ერთად. თეიმურაზ ბატონიშვილის მიხედვით, „ბარტომმან იმეფა 28“, 44 წლიდან (44–72). ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/ბარტომ_II", "length": 248}
{"id": "7807", "title": "კანადიუსი", "text": "კანადიუსი (ლათ. Canadius) — რომაელი სარდალი, რომელმაც ძვ. წ. 36 წელს ფარსმან I-ის მეფობის დროს დალაშქრა იბერიის სამეფო და ეს უკანასკნელი რომის „მოკავშირე“ გახადა. კატეგორია:იბერიის სამეფო კატეგორია:ძვ. წ. I საუკუნის რომაელები", "url": "https://ka.wikipedia.org/wiki/კანადიუსი", "length": 225}
{"id": "7809", "title": "ფარსმან VI", "text": "ფარსმან VI — იბერიის მეფე 535–537 წლებში. მის დროს იბერია სასანიდური ირანის ქვეშევრდომი იყო, მისი სიკვდილის შემდეგ კი ირანის შაჰმა ხოსრო I ანუშირვანმა იბერიაში საბოლოოდ გააუქმა მეფობა და იბერია ირანის რიგითი პროვინცია გახდა. გადმოცემის მიხედვით სწორედ ფარსმან VI-ის დროს ჩამოვიდა საქართველოში ცამეტი ასურელი მამა. ==ლიტერატურა== == რესურსები ინტერნეტში == ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/ფარსმან_VI", "length": 417}
{"id": "7810", "title": "წითელი დროშის ორდენი", "text": "{| align=\"right\" border=\"1\" cellpadding=\"2\" ! style=\"background:#efefef;\" | წითელი დროშის ორდენი |- | align=\"center\" | 130px |- ! colspan=\"3\" style=\"background:#efefef;\" | მუარის ლენტა |- | align=\"center\" | 100px |- |} წითელი დროშის ორდენი () — სამხედრო ორდენი, რომელიც დააწესა სსრკ ცენტრალურმა აღმასრულებელმა კომიტეტის (ცაკი) პრეზიდიუმს 1924 წლის 1 აგვისტოს (რსფსრ-ში არსებობდა 1918-დან, სხვა საბჭოთა რესპუბლიკებში — 1920-1921 წლიდან). აჯილდოებენ საბჭოთა არმიისა და სამხედრო-საზღვაო ფლოტის რიგით მებრძოლებს, მეთაურებს, ჯარის ნაწილებსა და შენაერთებს, აგრეთვე სხვა მოქალაქეებს საბრძოლო საქმიანობის დროს გამოჩენილი განსაკუთრებული სიმამაცისა და თავდადებისათვის,საბჭოთა კავშირის მტრების წინააღმდეგ ბრძოლაში განსაკუთრებული წარჩინებისათვის; 1944-დან — გენერლებს, ოფიცრებსა და სერჟანტებს ნამსახურობისათვის. დაჯილდოებულ კოლექტივს „წითელდროშოვანი“ ეწოდება. ორდენის ნიშანი ოვალური ფორმისაა, მზადდება ვერცხლისაგან, ატარებენ მკერდის მარცხენა მხარეს, ოქტომბრის რევოლუციის ორდენის შემდეგ. ==საქართველოს სსრ== წითელი დროშის ორდენით დაჯილდოებული კოლექტივები: * 1945 — თბილისის 26 ბაქოელი კომისრის სახელობის სამთო-საარტილერიო სასწავლებელი. ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/წითელი_დროშის_ორდენი", "length": 1164}
{"id": "7811", "title": "დიაოხი", "text": "დიაოხი ასევე დაიაენი და ტაოხი — ქართველ ტომთა უძველესი სახელმწიფო, რომელიც წარმოიქმნა ძვ. წ. XII საუკუნეში შავი ზღვის სამხრეთ-აღმოსავლეთით და განადგურდა კიდევ ერთი ქართული სამეფოს კოლხას მიერ ძვ. წ. VIII საუკუნეში. დიაოხი მოიხსენიება ასურულ, ბერძნულ და ურარტულ წარწერებში. ==გეოგრაფია და ტოპონიმიკა== დიაოხი ასურეთის ჩრდილოეთითა და შავი ზღვის აღმოსავლეთით მდებარეობდა, ანუ თანამედროვე საქართველოს სამხრეთ-დასავლეთ ტერიტორიაზე. ასურელები ქვეყანას დაიაენს უწოდებენ, ხოლო ურარტუ დიაოხის სახელით მოიხსენიებს. ძვ. წ. V საუკუნეში ქსენოფონტი დიაოხის მკვიდრთა შთამომავლობას ტაოხების სახელით იხსენიებს. აქედან მომდინარეობს საქართველოს ერთ-ერთი ისტორიული მხარის – ტაოს – სახელწოდება. ==ისტორია== ===დაპირისპირება ასურეთთან=== დიაოხი ჩამოყალიბდა ძვ. წ. XII საუკუნეში ევფრატის ზემოთში. ამ პერიოდში მას უხდება დაპირისპირება ასურეთთან, კერძოდ, ტიგლათფილესერ I-თან (ძვ. წ. 1115-1077). ამას მოწმობს ძვ. წ. 1112 წლით დათარიღებული წარწერა, რომელშიც ტიგლათფილესერ I იხსენიებს „60 მეფის გაერთიანებას“ (ნაირის ქვეყნებს). სწორედ ეს გაერთიანება დაამარცხა ასურეთმა ძვ. წ. 1112 წელს და ჩრდილოეთის, ანუ შავ ზღვამდე სდია. ===დაპირისპირება ურარტუსთან=== მართალია ტიგლათფილესერის გარდაცვალების შემდეგ ასურეთი სუსტდება, მაგრამ დიაოხს ახალი მეტოქე უჩნდება ურარტუს სახით. ურარტუ საფრთხეს უქმნის, არა მარტო დიაოხის, არამედ ასურეთის სამეფოსაც, ამიტომ თუკი აქამდე ერთმანეთს ეომებოდნენ დიაოხის მეფე სიენი და ასურეთის მონარქი ტიგლათფილესერ I, ამჯერად მათმა შთამომავლებმა ასიამ და სალმანასარ III-მ კოალიცია შექმნეს და ერთობლივი ძალით დაუპირისპირდნენ ურარტუს. ძვ. წ. IX საუკუნის ბოლოს და VIII საუკუნის დასაწყისში ურარტუმ დაამარცხა ასურეთი და დიაოხი მარტოდმარტო აღმოჩნდა მის წინააღმდეგ. დიაოხი ჯერ მენუამ დაამარცხა და დახარკა. ამის შესახებ ნახსენებია მის ერთ-ერთი წარწერაში, სადაც მენუა უტუფურსს იხსენიებს, ხოლო დიაოხს ძლიერ ქვეყანას უწოდებს. ამავე უტუფურსს მოუხდა ბრძოლა მენუას ძის - არგიშთის წინააღმდეგ. მანაც დაამარცხა და დახარკა დიაოხი. ===დაპირისპირება კოლხასთან=== დასუსტებულ დიაოხს ამჯერად კოლხას წინააღმდეგ უხდება წასვლა, რომელიც დღევანდელი საქართველოს ტერიტორიაზე მდებარე ადრეკლასობრივი სახელმწიფოა. კოლხას არ გასჭირვებია ძლიერ დასუსტებული დიაოხის დამარცხება. ძვ. წ. VIII საუკუნეში დიაოხის ქვეყანამ არსებობა შეწყვიტა, იგი კოლხეთის სამეფომ გაანადგურა. აღნიშნულ ფაქტს ადასტურებს არგიშთი I-ს მემკვიდრის სარდურ II-ს წარწერა, რომელიც ამ ტერიტორიაზე ლაშქრობისას აღარ იხსენიებს დიაოხს, მის წარწერაში მხოლოდ კოლხა მოიხსენიება. ==ეკონომიკა== დიაოხში განვითარებული იყო ლითონების (განსაკუთრებით სპილენძის, აგრეთვე ოქრო-ვერცხლის) მოპოვება-დამუშავება. ასევე განითარებული იყო მესაქონლეობა. ==დიაოხის მეფეები== *სიენი — დაახლ. ძვ. წ. 1120 - ძვ. წ. 1100 წწ. *ასია — დაახლ. ძვ. წ. 850 - ძვ. წ. 825 წწ. *უტუფურსი — დაახლ. ძვ. წ. 810 - ძვ. წ. 770 წწ. ==იხილეთ აგრეთვე== *საქართველოს ისტორია *კოლხეთის სამეფო ==ლიტერატურა== *საქართველოს ისტორიის ნარკვევები, ტ. 1, თბილისი, 1970 * ქავთარაძე გ. „დაიაენი/დიაუხის ქვეყნის უძველესი «სამეფო ქალაქის» ლოკალიზაციისათვის“. ქართველური მემკვიდრეობა. IX, 2005. გვ. 371–381. ==სქოლიო== *", "url": "https://ka.wikipedia.org/wiki/დიაოხი", "length": 2973}
{"id": "7812", "title": "ზუა", "text": "ზუა — ურარტული წარწერების მიხედვით დიაოხის სამეფო ქალაქი. ზუსტი ადგილმდებარეობა უცნობია. ზოგიერთი მეცნიერის მტკიცებით სავარაუდოდ მდებარეობდა მდ. ჭოროხის აუზში, ან ცოტა აღმოსავლეთით ერზურუმი-ყარსის მახლობლად. ზუას ეტიმოლოგია უცნობია. ურარტუს მეფის, მენუას (ძვ. წ. 810–786 წწ.) კლდეზე ამოკვეთილი წარწერები იაზილითაშიდან (თანამედროვე ეშექ-ილიასი თურქეთი) იუწყება: მენუას დროს დიაოხის „სამეფო ქალაქის“ ეპითეტით მოხსენიებული ქალაქი შაშილუ არგიშთი I-ის დროს ურარტუს დაქვემდებარებაში გადადის, ხოლო დიაუხის „სამეფო ქალაქად“ უკვე ქალაქი – ზუა ჩანს. == ლიტერატურა == ==რესურსები ინტერნეტში== * გ. ქავთარაძე, სამხრეთ-დასავლეთი ამიერკავკასიის ისტორიული გეოგრაფიის ზოგიერთი საკითხი * С. Д. Гоготидзе Локализация «стран» Даиаэн-Диаоха ==სქოლიო== კატეგორია:დიაოხის სამეფო კატეგორია:საქართველოს ისტორიული ქალაქები", "url": "https://ka.wikipedia.org/wiki/ზუა", "length": 797}
{"id": "7814", "title": "სუვოროვის ორდენი", "text": "სუვოროვის ორდენი () — სამხედრო ორდენი ყოფილ საბჭოთა კავშირში, რომელიც დაწესდა სსრკ უმაღლესი საბჭოს პრეზიდიუმის 1942 წლის 29 ივლისის ბრძანებულებით. აჯილდოებდნენ მარშლებს, გენერლებსა და ოფიცრებს სანიმუშოდ ჩატარებული ბრძოლისა და ოპერაციებისათვის, რომელთა შედეგადაც მიღწეულ იქნა გამარჯვება. ორდენი 3 ხარისხისაა. ორდენის ნიშანი ხუთქიმიანი ვარსკვლავია. I ხარისხის სუვოროვის ორდენი მზადდებოდა პლატინისაგან, II — ოქროსაგან, III კი — ვერცხლისაგან. ატარებდნენ მკერდის მარჯვენა მხარეს. {| align=\"center\" border=\"1\" cellpadding=\"2\" ! style=\"background:#efefef;\" | I ხარისხი ! style=\"background:#efefef;\" | II ხარისხი ! style=\"background:#efefef;\" | IIII ხარისხი |- | align=\"center\" | 100px | align=\"center\" | 100px | align=\"center\" | 100px |- ! colspan=\"3\" style=\"background:#efefef;\" | მუარის ლენტა |- | align=\"center\" | Image:Order_suvorov1_rib.png | align=\"center\" | Image:Order_suvorov2_rib.png | align=\"center\" | Image:Order_suvorov3_rib.png |- |} ==იხილეთ აგრეთვე== * * ==ლიტერატურა== კატეგორია:სსრკ-ის ორდენები *", "url": "https://ka.wikipedia.org/wiki/სუვოროვის_ორდენი", "length": 1007}
{"id": "7829", "title": "კუტუზოვის ორდენი", "text": "კუტუზოვის ორდენი () — სამხედრო ორდენი. დააწესა სსრკ უმაღლესი საბჭოს პრეზიდიუმმა 1942 წლის 29 ივლისს. კუტუზოვის ორდენით აჯილდოებენ საბჭოთა არმიის მეთაურებს (მაგ. სარდლებს, შტაბის უფროსებს, დივიზიის, პოლკის, ბატალიონის მეთაურებს) ფრონტის, არმიისა თუ ცალკეული შენაერთის ოპერაციის გეგმის კარგად შემუშავებისა და განხორციელებისათვის. კუტუზოვის ორდენი 3 ხარისხისაა (III ხარისხისა დაწესდა 1943 წლის 8 თებერვალს). I ხარისხის ორდენი ოქროსია, II და III ხარისხისა — ვერცხლის. იბნევენ მკერდის მარჯვენა მხარეს. {| border=\"1\" align=\"center\" cellpadding=\"2\" ! style=\"background:#efefef;\" | I ხარისხი ! style=\"background:#efefef;\" | II ხარისხი ! style=\"background:#efefef;\" | IIII ხარისხი |- | align=\"center\" | 100px | align=\"center\" | 100px | align=\"center\" | 100px |- ! colspan=\"3\" style=\"background:#efefef;\" | მუარის ლენტა |- | align=\"center\" | center | align=\"center\" | center | align=\"center\" | center |- |} ==ლიტერატურა== კატეგორია:სსრკ-ის ორდენები კატეგორია:სამხედრო ორდენები *", "url": "https://ka.wikipedia.org/wiki/კუტუზოვის_ორდენი", "length": 968}
{"id": "7839", "title": "კენიგსბერგი", "text": "მინი|150პქ|კენიგსბერგის გერბი კენიგსბერგი () — აღმოსავლეთ პრუსიის პოლიტიკური, კულტურული და ეკონომიკური ცენტრი 1255–1945 წლებში. მეორე მსოფლიო ომის დამთავრების შემდეგ, როდესაც აღმოსავლეთ პრუსიის ჩრდილოეთი ნაწილი საბჭოთა კავშირს გადაეცა, კენიგსბერგის ნანგრევებზე აშენდა საბჭოთა ქალაქი კალინინგრადი. ==სურათები== Image:Image-Koenigsberg, Map by Merian-Erben 1652.jpg|კენიგსბერგი 1652 Image:Kaliningrad 05-2017 img09 Kant Island.jpg|კენიგსბერგი საკათედრო ტაძარი (XIV საუკუნე) ==რესურსები ინტერნეტში== * Kaliningrad Photo Gallery – Reisebilder aus Königsberg * The Film Königsberg is dead, France/Germany 2004 by Max & Gilbert * Territory's history from 1815 to 1945 * Interactive Map with photos of Königsberg and modern Kaliningrad * Site with 400+ side-by-side photos of 1939/2005 identical locations in Königsberg/Kaliningrad * Northeast Prussia 2000: Travel Photos კატეგორია:აღმოსავლეთი პრუსია კატეგორია:კალინინგრადი კატეგორია:გერმანია-საბჭოთა კავშირის ურთიერთობები კატეგორია:ჰანზა", "url": "https://ka.wikipedia.org/wiki/კენიგსბერგი", "length": 981}
{"id": "7840", "title": "მიუნხენი", "text": "მიუნხენი (, ) — ბავარიის თავისუფალი მხრის დედაქალაქი. 1,35 მილიონი მაცხოვრებლით მიუნხენი ბავარიის უდიდესი და გერმანიის სიდიდით მესამე ქალაქია ბერლინისა და ჰამბურგის შემდეგ. ითვლება ქვეყნის ერთ-ერთ უმნიშვნელოვანეს ეკონომიკურ, სატრანსპორტო და კულტურულ ცენტრად. მიუნხენს გააჩნია თავისუფალი ქალაქის სტატუსი და წარმოადგენს ზემო ბავარიის ადმინისტრაციულ ცენტრს. == ისტორია== მიუნხენის ადგილზე დასახლება VIII სუაკუნიდან იყო. 1158 წელს ბავარიის ჰერცოგმა ჰაინრიხ ლომმა მას ქალაქის უფლება უბოძა. XIII სუაკუნიდან 1871 წლამდე იყო ბავარიის დედაქალაქი. XVI საუკუნეში გახდა გერმანიის ერთ-ერთი უმნიშვნელოვანესი კულტურული ცენტრი. ოცდაათწლიანი ომის დროს ოკუპირებული იყო შვედების, ხოლო ესპანეთის მემკვიდრეობის ომის დროს ავსტრიის ჯარების მიერ. 1871 წლიდან ბავარიასთან ერთად შევიდა გერმანიის იმპერიაში. 1923 წლის ნოემბერში მიუნხენში მოეწყო ლუდის პუტჩი. 1933 წლამდე მიუნხენში იყო ნაცსტური პარტიის შტაბ-ბინა. 1938 წელს აქ მოაწერეს ხელი მიუნხენის შეთანხმებას. 1945-1949 წლებში შედიოდა გერმანიის ოკუპაციის ამერიკულ ზონაში. == ადმინისტრაციული დაყოფა == 1992/96 წლებში ქალაქის ახალი დაყოფის მიხედვით ქალაქი შემდეგ 25 რაიონად იყოფა: {| | width=\"220\" valign=\"top\" | * ალახ-უნთერმენცინგი * ძველი ქალაქი-ლეჰელი * აუბინგ-ლოხჰაზენ-ლანგვიდი * აი-ჰაიდჰაუზენი * მთა ლაიმზე * ბოგენჰაუზენი * ფელდმოხინგ-ჰაზენბერგლი * ჰადერნი * ლაიმი * ლუდვიგსფორშტადტ-იზარფორშტადტი * მაქსფორშტადტი * მილბერტჰოფენ-ამ ჰარტი * მოოზახი | width=\"220\" valign=\"top\" | * ნოიჰაუზენ-ნიმფენბურგი * ზემო გისინგი * პასინგი-ობერმენცინგი * რამერსდორფ-პერლახი * შვაბინგ-ფრაიმანი * შვაბინგ-ვესტი * შვანთალერის შემაღლება * ზენდინგი * ზენდინგ-დასავლეთ პარკი * თალკირხენ-ობერზენდლინგ-ფორსტენრიდ-ფუერსტენრიდ-ზოლნი * ტრუდერინგ-რიემი * ქვემო გისინგი-ჰარლახინგი |} == მოსახლეობა == მარცხნივ|thumb|270px| მიუნხენის მოსახლეობის ზრდის დინამიკა == სპორტი == left|thumb|250px|[[მიუნხენის ოლიმპიური სტადიონი]] მიუნხენში ჩატარებული ყველაზე დიდი სპორტული ღონისძიება იყო მიუნხენის ზაფხულის ოლიმპიადა 1972 წელს. ქალაქის ჩრდილოეთით მდებარეობს ზაფხულის 1972 წლის ოლიმპიადასთვის აშენებული ოლიმპიური პარკი. ==ისტორიული ძეგლები== ისტორიული ძეგლებიდან აღსანშნავია გვიანდელი გოთიკური ფრაუენკირზე (1466-1492), გვიანდელი რენესანსული სანქტ-მიხაელსკირზე (1583-1597), ბაროკოული თეატინერკირხე (1633-1767), ძველი რატუშა (1470), ნიმფენბურგის სასახლე (1663-1728), გლიპტოთეკა (1816-1830), ძველი პინაკოთეკა (1826-1836), ახალი რატუშა (1867-1908), ხელოვნების სახლი (1933-1937), XX საზაფულო ომიპიური თამაშების ნაგებობათა კომპლექსი (1968-1972). ==იხილეთ აგრეთვე== *გერმანიის დიდი ქალაქების სია ==ლიტერატურა== ==რესურსები ინტერნეტში== მიუნხენის ოფიციალური საიტი ==სქოლიო==", "url": "https://ka.wikipedia.org/wiki/მიუნხენი", "length": 2559}
{"id": "7843", "title": "მაუნტ-ვერნონი", "text": "right|thumb|250px|სახლის უკანა ხედი right|thumb|250px|სახლის წინა ხედი მაუნთ ვერნონი იყო ჯორჯ ვაშინგტონის სახლი. აშენებულია ხისგან, ნეოკლასიკურ, ჯოჯრჯიულ სტილში. სახლი მდებარეობს მაუნთ ვერნონთან ახლოს, ფერფაქსის ოლქში, მდ. პოტომაკის ნაპირებზე 1674 წელს ჯონ ვაშინგტონი და ნიკოლას სპენსერი, დასახლდნენ ამ ადგილას. როდესაც 1677 წელს ჯონ ვაშინგტონი გარდაიცვალა, მისმა ვაჟმა ლორენსმა, ჯორჯ ვაშინგტონის ბაბუამ, მემკვიდრეობით მიიღო, დაახლოებით იმის ნახევარი რასაც დღეს პლანტაცია წარმოადგენს. 1743 წელს ჯორჯ ვაშინგტონის ნახევარ ძმამ, ლორენს ვაშინგტონმა განაგრძო მისი წინაპრების დანატოვარის შენება. პლანტაციას სახელი ადმირალ ედვარდ ვერნონის პატივსაცემად დაერქვა, მისი ხელმძღვანელობის ქვეშ მსახურობდა ლორენსი, კარიბიაში ესპანელების წინააღმდეგ მოწყობილ ლაშქრობებში. ჯორჯმა ძალიან ბევრი რამე შეცვალა, პრაკტიკულად ოროჯერ გაზარდა სახლის ფართობი. ძირითად ფიზიკური სამუშაო მონებმა შეასრულეს. 1754 წელს, ლორენსის გარდაცვალებიდან 2 წლის შემდეგ, ჯორჯმა ტერიტორია მისი რძლისგან იჯარით აიღო, ხოლო 1761 წელს ენი ვაშინგტონის გარდაცვალების შემდეგ ჯორჯმა მემკვიდრეობით მიიღო ქონება. 1785–86 წლებში, ომის შემდეგ, ვაშინგტონი დაბრუნდა მაუნთ ვერნონში. შემდეგ, უკვე მისი პრეზიდენტობის დროს (1789–1797) ვაშინგტონმა თავის სახლში 434 დღე გაატარა, ხოლო პრეზიდენტობის შემდეგ, გარდაცვალების დღემდე იქ ცხოვრობდა. ამ პერიოდში მან თავისი მეოურნეობა ააღორძინა და ძალიან დიდი შემოსავალი მიიღო. left|thumb|150px|ვაშინგტონის აკლდამა მართა და ჯოჯრ ვაშინგტონები დაკრძალულები არიან მაოუნთ ვერნონის პლანტაციაზე, ისევე როგორც ოჯახის სხვა წევრები. ჯორჯ ვაშინგტონის სიკვდილის შემდეგ, პლანტაცია მემკვიდრეობით გადაეცემოდა მის შთამომავლებს. 1848 წელს, მას შემდეგ რაც, ჯონ აუგისტინ ვაშინგტონმა, ვერ მოახერხა ქონების მართვა, გადაწყვიტა მისი გაყიდვა. ვირჯინიის და აშშ–ის მთავრობებმა უარი განაცხადეს მის შესყიდვაზე. 1860 წელს, მაუნთ ვერნონის ქალთა კავშირმა, ენ პამელა კანინგჰემის თაოსნობით, შეისყიდა სახლი და მიწის ნაწილი, $200,000–ად. სამოქალაქო ომის დროს ეს ტერიტორია ორივე მებრძოლი მხარისთვის ნეიტრალური ზონა იყო. დღეს ის პოპულარული ღირსშესანიშნაობა, რომელსაც უამრავი ტურისტი სტუმრობს. == რესურსები ინტერნეტში == * Official website of Mount Vernon * National Historic Landmark: Mount Vernon * National Shrine: Bringing George Washington Back to Life * \"Life Portrait of George Washington\", broadcast from Mount Vernon კატეგორია:აშშ-ის ისტორიული ძეგლები", "url": "https://ka.wikipedia.org/wiki/მაუნტ-ვერნონი", "length": 2298}
{"id": "7846", "title": "კლაუს ვოვერაიტი", "text": "მინი|250პქ|კლაუს ვოვერაიტი, 2012 წელს კლაუს ვოვერაიტი (; დ. 1 ოქტომბერი 1953, ბერლინი, გერმანია) — გერმანელი პოლიტიკოსი (გსდპ) და 2001-2014 წლებში ბერლინის მმართველი ბურგომისტრი. ==რესურსები ინტერნეტში== *Konsequent Berlin (Personal website for British and French readers) *CityMayors.com profile *Interview with Klaus Wowereit in Exberliner magazine კატეგორია:გერმანელი პოლიტიკოსები კატეგორია:დაბადებული 1953 კატეგორია:დაბადებული 1 ოქტომბერი", "url": "https://ka.wikipedia.org/wiki/კლაუს_ვოვერაიტი", "length": 442}
{"id": "7866", "title": "ფრანგებისა და ინდიელების ომი", "text": "მინი|ომის რუკა ფრანგების და ინდიელების ომი — ამერიკული სახელი ცხრაწლიანი (1754–1763) ომისა, რომელიც მიმდინარეობდა დიდი ბრიტანეთის სამეფოსა და საფრანგეთს შორის. ომის შედეგად საფრანგეთმა მთელი თავისი სამფლობელოები დაკარგა ჩრდილოეთ ამერიკაში, გარდა რამდენიმე კარიბული კუნძულისა და ნიუფაუნდლენდის ორი კუნძულისა (სან-პიერი და მიკელონი). == მოკლე მიმოხილვა == ფრანგებისა და ინდიელების ომი დაიწყო ჩრდილოეთ ამერიკაში თუმცა შემდეგ ევროპაშიც გადავიდა. ბრიტანეთმა საფრანგეთს, ომი ოფიციალურად 1756 წელს გამოუცხადა, რითაც დაიწყო შვიდწლიანი ომი ევროპაში. ადგილობრივი ინდიელთა ტომები ორივე მხარეს იბრძოდნენ თუმცა უმეტესი მათგანი ფრანგების მხარეს იყო. მთავარი ბრძოლები რომლებიც ფრანგების გამარჯვებით დამთავრდა გაიმართა ფორტი-უილიამ-ჰენრისთან, ფორტ ტიცენდეროგასთან, ბრადოკის ლაშქრობის დამარცხება, ხოლო მთავარი ბრძოლები ბრიტანელების გამარჯვებით გაიმართა ლუისბურგთან, ფორტ ნიაგარასთან, ფორტ დუკენსთან, აბრაამის დაბლობზე და ბრძოლა მონრეალთან. 1760 წლის სექტემბერში პიერ ფრანსუა დე რიჟო, მარკიზ დე ვოდრეილ-კავანალმა, საფრანგეთის მეფის რწმუნებული ახალ საფრანგეთში, დანებდა იმ პირობით რომ თუ ფრანგი ეროვნების რომელიმე მცხოვრები გადაწყვეტდა კოლონიაში საცხოვრებლად დარჩენას, მათ უნდა ქონოდათ რწმენის თავისუფლება და არავის უნდა ეიძულებინა ისინი განდგომოდნენ რომის კათოლიკურ ეკლესიას, მათ უნდა შენარჩუნებოდათ თავისი ქონება და არავის შეეწუხებინა. ბრიტანელებმა ფრანგებს ამის გარანტია მისცეს და მათ დაჭრილ ჯარისკაცებს სამედიცინო დახმარებაც აღმოუჩინეს. ბრიტანელებმა თავისი ხომალდებით დააბრუნეს საფრანგეთის რეგულარული არმია სამშობლოში, იმ პირობით რომ ისინი მიმდინარე ომში მონაწილეობას აღარ მიიღებდნენ. ომი ოფიციალურად 1763 წლის 10 თებერვალს შეწყდა, მას შემდეგ რაც ხელი მოეწერა პარიზის ზავს. ამ ომის ბიტანელებისთვის წარმატებით დასრულებამ დასაბამი დაუდო ამერიკის რევოლუციას. კოლონისტებს აღარ სჭირდებოდათ ბრიტანელების დახმარება ფრანგებისაგან თავის დასაცავად. შესაბამისად მათ უარი თქვეს ჯარის გადასახადის გადახდაზე. == ბრძოლები და ლაშქრობები == * ჟიუმონვილ-გლენის პრძოლა (28 მაისი, 1754) * ნესესითის ბრძოლა (3 ივლისი, 1754) * ბოსეჟიურის ბრძოლა (16 ივნისი, 1755) * ბრადოკის ლაშქრობა (მონინგაჰელას ბრძოლა იგივე უილდერნესის ბრძოლა) (9 ივლისი, 1755) * ჯორჯის ტბის ბრძოლა (1755) * დიდი კაკაპონის ბრძოლა (18 აპრილი, 1756) * ფორტ-ოსვეგოს ბრძოლა (აგვისტო, 1756) * კითანინგის ლაშქრობა ( 8 სექტემბერი, 1756) * ფორტ-უილიამ-ჰენრის ბრძოლა ( 9 აგვისტო, 1757) * ლუისბურგის ბრძოლა (27 ივლისი, 1758) * ფორტ-ფრონტენაკის ბრძოლა (აგვისტო, 1758) * კარილონის ბრძოლა (8 ივლისი, 1758) * ფორტ-დიუკესნის ბრძოლა (14 სექტემბერი, 1758) * ფორტ-ლიჟონიერის ბრძოლა (12 ოქტომბერი, 1758) * ტიცონდეროგის ბრძოლა (1759) * ფორტ-ნიაგარის ბრძოლა (1759) * ბოპორის ბრძოლა (31 ივლისი, 1759) * აბრაამის ველების ბრძოლა (13 სექტემბერი, 1759) * სენ-ფუის ბრძოლა (28 აპრილი, 1760) * მონრეალის ბრძოლა (1760) == ლიტერატურა == *Eckert, Allan W. Wilderness Empire. Bantam Books, 1994, originally published 1969. ISBN 0-553-26488-5. Second volume in a series of historical narratives, with emphasis on Sir William Johnson. Academic historians often regard Eckert's books, which are written in the style of novels, to be unreliable, as they contain things like dialogue that is clearly fictional. *Parkman, Francis. Montcalm and Wolfe: The French and Indian War. Originally published 1884. New York: Da Capo, 1984. ISBN 0-306-81077-8. == რესურსები ინტერნეტში == *The French and Indian War Website *Historical Preservation Archive: Transcribed Articles & Documents *The War That Made America კატეგორია:ახალი ისტორიის ომები კატეგორია:XVIII საუკუნის ომები", "url": "https://ka.wikipedia.org/wiki/ფრანგებისა_და_ინდიელების_ომი", "length": 3460}
{"id": "7867", "title": "მუზეუმი", "text": "მინი|[[საქართველოს ეროვნული მუზეუმი]] მინი|[[ლუვრი|ლუვრის მუზეუმი]] მინი|[[ბრიტანეთის მუზეუმი]] მინი|[[ლუვრი|ლუვრის მუზეუმი]] მინი|[[უფიცი იტალიის ყველაზე მონახულებადი მუზეუმი]] მინი|[[ერმიტაჟი (სანქტ-პეტერბურგი)|ერმიტაჟი, სანქტ-პეტერბურგი]] მინი|[[რუსეთის ისტორიული მუზეუმი, მოსკოვი]] მუზეუმი (ბერძ. μουσείο[ν] - მუზათა ტაძარი) — საზოგადოების განვითარების სამსახურში მყოფი მუდმივი ინსტიტუტია და ღიაა ფართო საზოგადოებისთვის. მუზეუმი შესწავლის, განათლების მიზნით ან ვიზუალური სიამოვნებისთვის იძენს, ინახავს, იკვლევს და გამოჰფენს ადამიანთა შემოქმედებისა და მათი გარემოს აღმწერ ფაქტებზე არსებულ მნიშვნელოვან მასალას. მუზეუმები გალერიებისგან განსხვავებით, როგორც წესი, ფინანსური მოგებისთვის არ არსებობენ. მუზეუმი შეიძლება იყოს სამთავრობო, არასამთავრობო ან არამომგებიანი, და ასევე კერძო ან საოჯახო. == მუზეუმის სახეები == თანამედროვე მუზეუმები გარკვეულ ობიექტზე არიან კონცენტრირებული, და მათი უმრავლესობა შემდეგი კატეგორიებიდან ერთ-ერთს ეკუთვნის ხოლმე: სახვითი ხელოვნება, არქეოლოგია, ანთროპოლოგია, ეთნოლოგია, ისტორია, კულტურის ისტორია, მეცნიერება, ტექნოლოგია, ბუნებისმეტყველება. ამ კატეგორიებში შეიძლება უფრო სპეციალიზებული მუზეუმები არსებობდეს, მაგ. თანამედროვე ხელოვნების მუზეუმები, ადგილობრივი ისტორიის, ავიაციის ისტორიის, სასოფლო-სამეურნეო ან გეოლოგიის მუზეუმები. მათში, როგორც წესი, არის გამოფენილი ან შენახული მოცემული სფეროს მნიშვნელოვანი ნიმუშები. ეს ნიმუშები კატეგორიზებულია და რეგისტრირებულია მუზეუმის კოლექციაში ნიმუშის ნომრით და მის წარმოშობასა და მნიშვნელობაზე დეტალური ჩანაწერი არსებობს. ადამიანებს, რომლებსაც ეს კოლექციები და გამოფენები ევალებათ კურატორებს უწოდებენ. ღია-ცისქვეშა მუზეუმები აგროვებენ და თავიდან აგებენ ძველ შენობებს იმ დროისთვის შესაფერისი ბუნებრივი გარემოს შეხამებით. პირველი ასეთი გარე მუზეუმი იყო მეფე ოსკარ II-ის კოლექცია ოსლოსთან, ნორვეგია, რომელიც 1881 წელს გაიხსნა. 1891 წელს ართურ ჰაზელიუსმა სტოკჰოლმთან დააფუძნა ცნობილი სკანსენი, რომელიც შემდგომში მოდელი გახდა ამგვარი გარე მუზეუმებისთვის ჩრდილოეთ და დასავლეთ ევროპაში, მოგვიანებით კი დანარჩენ მსოფლიოში. გარე მუზეუმთა უმრავლესობა მდებარეობს ისეთ რეგიონებში, სადაც ისტორიულად ხის არქიტექტურა ბატონობდა, ამასთან ხის სტრუქტურების გადატანა შედარებით ადვილია მისი თავდაპირველი ღირებულების დაურღვევლად. საქართველოში ასეთი მუზეუმის მაგალითია თბილისის ეთნოგრაფიული მუზეუმი მდებარე ვაკის პარკში. შედარებით მოგვიანებით (პირველად საფრანგეთში) გაჩნდა ასევე ეკომუზეუმები. არსებობს ასევე მუზეუმ-ქალაქები (მაგ. მცხეთა) და ღია-ცისქვეშა მუზეუმები იმ ადგილას სადაც ადრე ისტორიული ქალაქები ფუქნციონირებდნენ. მაგ. ოლიმპიის არქეოლოგიური მუზეუმი ისტორიულ ქალაქ ოლიმპიის ადგილას საბერძნეთში. ზოგი მუზეუმი ახერხებს ისტორიული ქალაქების ნარჩენების შეგროვებას და მისგან ამ ქალაქის ფრაგმენტების ხელახლა აშენებას მუზეუმის ტერიტორიაზე. მაგ. პერგამონის მუზეუმი (ბერლინი) გერმანიაში. == შექმნის ისტორია == ადრეული მუზეუმები შეიქმნა როგორც სამეფო ან საგვაროვნო კოლექციები, სადაც მათ მფლობელობაში მყოფი ხელოვნების ნიმუშები შედიოდა. ასეთ გამოფენებს საკვირველებათა ოთახებს ან საინტერესო საგანთა კაბინეტებს უწოდებდნენ. მუზეუმები ღიაა ხალხისთვის და, როგორც წესი, შემსვლელთათვის მცირე გადასახადი არსებობს. ზოგიერთ მუზეუმში პერმანენტულად ან გარკვეულ დღეებში (მაგ. კვირადღეს) შესვლა უფასოა. მუზეუმის ექსპონატები კოლექციაში სხვადასხვა საშუალებით ჩნდება. თავად მუზეუმმა ან მასთან ასოცირებულმა ინსტიტუტმა შეიძლება ორგანიზება გაუკეთოს ექსპედიციებს მუზეუმისთვის მეტი მასალის ან დოკუმენტაციის მოსაპოვებლად. უფრო ხშირად კი, მუზეუმები შეისყიდიან ექსპონატებს, მიიღებენ გაცვლით, საჩუქრის ან ანდერძის საშუალებით. მაგალითად იმპრესიონისტთა ხელოვნებით სპეცილიზებულმა მუზეუმმა შესაძლოა საჩუქრად კუბისტური ნამუშევარი მიიღოს, რაც არ ჯდება მუზეუმის გამოფენების ჩარჩოებში, თუმცა მას შეუძლია ეს ნამუშევარი გამოიყენოს საკუთარი გამოფენების ფოკუსის ნამუშევრის მიღებაში (მაგ. გაყიდვით, გაცვლით, და ა.შ.). დიდ მუზეუმებს აქვთ შესყიდვების განყოფილება. ხშირად მუზეუმები თანამშრომლობენ ერთმანეთთან ერთობლივი გამოფენების მოსაწყობად, ან საკუთარი გამოფენებისთვის განსაკუთრებით მნიშვნელოვანი ექსპონატების სხვა მუზეუმებისგან სასესხებლად. ასეთი სპეციალური გამოფენები დროებითია და მასზე მოხვედრა გაცილებით ძვირი ჯდება, ვინაიდან მუზეუმებს შორის ამგვარი გარიგებები გარკვეულ ხარჯებთანაა დაკავშირებული. ბოლო დროს ინტერნეტის სწრაფ განვითარებასთან ერთად გაჩნდა მუზეუმის ახალი ტიპი — ვირტუალური მუზეუმები. ამგვარ მუზეუმებში „გამოფენილი“ ნამუშევრები ვირტუალურია, ხოლო მათ პატრონთა საკუთრებაში არცერთი ექსპონატი არ შედის. მუზეუმთა რაოდენობით წამყვანია ფინეთი. როგორც ამბობენ, ამ ქვეყნის ერთ სულ მოსახლეზე გაცილებით მეტი მუზეუმი მოდის, ვიდრე ნებისმიერ სხვა ქვეყანაში. == იხილეთ აგრეთვე == * ცნობილი მუზეუმები * მუზეუმების საერთაშორისო დღე == რესურსები ინტერნეტში == * International Council of Museums * VLmp directory of museums * კატეგორია:მუზეუმთმცოდნეობა *", "url": "https://ka.wikipedia.org/wiki/მუზეუმი", "length": 4658}
{"id": "7868", "title": "უშაკოვის ორდენი", "text": "მინი|მარჯვნივ|უშაკოვის ორდენი უშაკოვის ორდენი () — სამხედრო ორდენი ყოფილ საბჭოთა კავშირში. დააწესა სსრკ უმაღლესი საბჭოს პრეზიდიუმმა 1944 წლის 3 მარტს. უშაკოვის ორდენით აჯილდოებდნენ სამხედრო-საზღვაო ფლოტის ოფიცრებს დიდმნიშვნელოვანი საზღვაო ოპერაციების დამუშავებისა და ჩატარებისათვის. უშაკოვის ორდენი ხუთქიმიანი ვარსკვლავია, შუაში აქვს თედორე უშაკოვის რელიეფური გამოსახულება; ორი ხარისხისაა: I ხარისხის ორდენი მზადდება პლატინისა და ოქროსაგან, II ხარისხისა — ოქროსა და ვერცხლისაგან. ატარებდნენ მკერდის მარჯვენა მხარეს. სუვოროვის ორდენის შემდეგ. == ლიტერატურა == კატეგორია:სსრკ-ის ორდენები კატეგორია:სამხედრო ორდენები", "url": "https://ka.wikipedia.org/wiki/უშაკოვის_ორდენი", "length": 613}
{"id": "7870", "title": "ნახიმოვის ორდენი", "text": "thumb|ნახიმოვის ორდენი, I ხარისხი ნახიმოვის ორდენი () — სამხედრო ორდენი, რომელიც დააწესა სსრკ-ის უმაღლესი საბჭოს პრეზიდიუმმა 1944 წლის 3 მარტს. ნახიმოვის ორდენით აჯილდოებენ სამხედრო საზღვაო ფლოტის ოფიცრებს საზღვაო ოპერაციების წარმატებით ჩატარებისა და უზრუნველყოფისათვის; ნახიმოვის ორდენი ამობურცული ხუთქიმიანი ვარსკვლავია, მზადდება ვერცხლისაგან; აქვს I და ხარისხი, ატარებენ მკერდის მარჯვენა მხარეს, კუტუზოვის ორდენის შემდეგ. == ლიტერატურა == კატეგორია:სსრკ-ის ორდენები კატეგორია:სამხედრო ორდენები", "url": "https://ka.wikipedia.org/wiki/ნახიმოვის_ორდენი", "length": 496}
{"id": "7872", "title": "ბოგდან ხმელნიცკის ორდენი", "text": "thumb|right|ბოგდან ხმელნიცკის III ხარისხის თანამედროვე უკრაინული ორდენი ბოგდან ხმელნიცკის ორდენი (, ), საბჭოთა სამხედრო და მოგვიანებით უკრაინული ორდენი. დაწესებულია სსრკ-ის უმაღლესი საბჭოს პრეზიდიუმის 1943 წლის 10 ოქტომბრის ბრძანებულებით ბოგდან ხმელნიცკის პატივსაცემად. ბოგდან ხმელნიცკის ორდენით აჯილდოებენ საბჭოთა არმიისა და სამხედრო საზღვაო ფლოტის მეთაურებსა და მებრძოლებს, პარტიზანული რაზმების ხელმძღვანელებს და პარტიზანებს, რომლებმაც განსაკუთრებული სიმამაცე და გამბედაობა გამოიჩინეს სამშობლოსათვის ბრძოლაში. ორდენი ამოზნექილი ხუთქიმიანი ვარსკვლავია ბ. ხმელნიცკის რელიფური გამოსახულებით. აქვს სამი ხარისხი. პირველი ხარისხისა მზადდება ოქროსაგან, მეორე — ოქროსა და ვერცხლისგან , ხოლო მესამე - ვერცხლისგან. იბნევენ მკერდის მარჯვენა მხარეს. {| align=\"center\" border=\"1\" cellpadding=\"2\" ! style=\"background:#efefef;\" | I ხარისხი ! style=\"background:#efefef;\" | II ხარისხი ! style=\"background:#efefef;\" | III ხარისხი |- | align=\"center\" | 100px | align=\"center\" | | align=\"center\" | |- ! colspan=\"3\" style=\"background:#efefef;\" | მუარის ლენტა |- | align=\"center\" | center | align=\"center\" | center | align=\"center\" | center |- |} ==ლიტერატურა== * ქსე, ტ. 2, გვ. 438, თბ., 1977 კატეგორია:სსრკ-ის ორდენები კატეგორია:სამხედრო ორდენები კატეგორია:უკრაინული ორდენები", "url": "https://ka.wikipedia.org/wiki/ბოგდან_ხმელნიცკის_ორდენი", "length": 1257}
{"id": "7873", "title": "მუზეუმების სია", "text": "მუზეუმი (ბერძნ. μουσείο[ν] - მუზათა ტაძარი) — როგორც წესი, საზოგადოების განვითარების სამსახურში მყოფი მუდმივი ინსტიტუტი, ღია ფართო საზოგადოებისთვის. მუზეუმი შესწავლის, განათლების ან ვიზუალური სიამოვნების მიზნით იძენს, ინახავს, იკვლევს და გამოჰფენს ადამიანთა შემოქმედებისა და მათი გარემოს აღმწერ ფაქტებზე არსებულ მნიშვნელოვან მასალას. ==საქართველოს მუზეუმები== === საქართველოს ეროვნული მუზეუმი === საქართველოს ეროვნული მუზეუმის გაერთიანებაში შედიან შემდეგი მუზეუმები: * სიმონ ჯანაშიას სახელობის საქართველოს მუზეუმი * გიორგი ჩიტაიას სახელობის ეთნოგრაფიული მუზეუმი ღია ცის ქვეშ * შალვა ამირანაშვილის სახელობის საქართველოს ხელოვნების მუზეუმი * იოსებ გრიშაშვილის სახელობის თბილისის ისტორიის მუზეუმი – ქარვასლა * სამცხე-ჯავახეთის ისტორიული მუზეუმი * ოთარ ლორთქიფანიძის სახელობის ვანის არქეოლოგიური მუზეუმი * სვანეთის ისტორიულ-ეთნოგრაფიული მუზეუმი * სიღნაღის მუზეუმი * დმანისის ისტორიულ-არქიტექტურული მუზეუმ-ნაკრძალი * საბჭოთა ოკუპაციის მუზეუმი * ეროვნული გალერეა * ელენე ახვლედიანის სახლ-მუზეუმი * მოსე თოიძის სახლ-მუზეუმი * იაკობ ნიკოლაძის სახლ-მუზეუმი * უჩა ჯაფარიძის სახლ-მუზეუმი === სხვა მუზეუმები === * აბრეშუმის სახელმწიფო მუზეუმი * ქუთაისის სახელმწიფო ისტორიული მუზეუმი * ქუთაისის ზაქარია ფალიაშვილის მუზეუმი * ზაქარია ფალიაშვილის სახლ-მუზეუმი * ი. ბ სტალინის სახელმწიფო მუზეუმი * მირზა ფათალი ახუნდოვის აზერბაიჯანული კულტურის მუზეუმი * საქართველოს თეატრის, მუსიკის, კინოსა და ქორეოგრაფიის სახელმწიფო მუზეუმი * დადიანის საგვარეულო მუზეუმი (ზუგდიდი) * დავით ბააზოვის საქართველოს ებრაელთა ისტორიის მუზეუმი * თელავის ისტორიულ-ეთნოგრაფიული მუზეუმი * თბილისის არქეოლოგიური მუზეუმი * თბილისის ისტორიულ-ეთნოგრაფიული მუზეუმი * ალექსანდრე ჭავჭავაძის სახლ-მუზეუმი (წინანდალი) * ილია ჭავჭავაძის სახლ-მუზეუმი (ყვარელი) * ილია ჭავჭავაძის სახლ-მუზეუმი (საგურამო) * რუსთავის ისტორიული მუზეუმი * ფოტოგრაფიის ქართული მუზეუმი * ფულის მუზეუმი * ხაშურის სამუზეუმო გაერთიანება == მუზეუმები ქვეყნების მიხედვით == ===ავსტრია=== *ვენის ხელოვნების ისტორიის მუზეუმი ===აშშ=== *ამერიკის ბუნების ისტორიის მუზეუმი *ბრუკლინის მუზეუმი *გუგენჰაიმის მუზეუმი (ნიუ-იორკი) *ენდი უორჰოლის მუზეუმი (პიტსბურგი) *თანამედროვე ხელოვნების მუზეუმი (ნიუ-იორკი) *კუპერ-ჰიუიტის მუზეუმი (ნიუ-იორკი) *მეტროპოლიტენის ხელოვნების მუზეუმი (ნიუ-იორკი) *მიმდინარე ხელოვნების ახალი მუზეუმი *უიტნის ამერიკული ხელოვნების მუზეუმი *ფილადელფიის ხელოვნების მუზეუმი *ფრიკის კოლექცია (ნიუ-იორკი) *პენსილვანიის სახვითი ხელოვნების აკადემია *როდენის მუზეუმი (ფილადელფია) *სან-ფრანცისკოს თანამედროვე ხელოვნების მუზეუმი *ჩიკაგოს ხელოვნების ინსტიტუტი *ხელოვნების ეროვნული გალერეა (ვაშინგტონი) ===ბულგარეთი=== *ეროვნული სამხატვრო გალერეა (სოფია) ===ბრიტანეთი=== *ბრიტანეთის მუზეუმი (ლონდონი) *ვიქტორიისა და ალბერტის მუზეუმი *ტეიტი (ლონდონი) *ტეიტ მოდერნი (ლონდონი) *ხელოვნების სამეფო აკადემია (ლონდონი) *ეროვნული გალერეა (ლონდონი) ===გერმანია=== *ალტეს მუზეუმი (ბერლინი) *ახალი მუზეუმი (ბერლინი) *გერმანიის მუზეუმი (მიუნხენი) *პერგამონის მუზეუმი (ბერლინი) *ცვინგერის სასახლე (დრეზდენი) *ჰუმბოლდტის მუზეუმი (ბერლინი) ===ეგვიპტე=== *ეგვიპტის მუზეუმი (კაირო) ===ერაყი=== *ერაყის ეროვნული მუზეუმი (ბაღდადი) ===ესპანეთი=== *გუგენჰაიმის მუზეუმი (ბილბაო) *დედოფალი სოფიას ხელოვნების ეროვნული მუზეუმი (მადრიდი) *მიროს მუზეუმი (ბარსელონა) *მუზეო დელ პრადო (მადრიდი) *პიკასოს მუზეუმი (ბარსელონა) ===თურქეთი=== *აია-სოფიას მუზეუმი (სტამბოლი) *თოფქაფის მუზეუმი (სტამბოლი) ===იაპონია=== *კიოტოს ეროვნული მუზეუმი *მიჰოს მუზეუმი (შიგა) *ნარას ეროვნული მუზეუმი *ტოკიოს ეროვნული მუზეუმი ===ირანი=== *თეირანის თანამედროვე ხელოვნების მუზეუმი ===იტალია=== *ეროვნული არქეოლოგიური მუზეუმი (ნეაპოლი) *პიტის სასახლე *უფიცი (ფლორენცია) ===კატარი=== *ისლამური ხელოვნების მუზეუმი (დოჰა) ===მონაკო=== *ოკეანოგრაფიული მუზეუმი (მონაკო) ===პოლონეთი=== * ეროვნული მუზეუმი (ვარშავა) * ეროვნული მუზეუმი (კრაკოვი) ===რუსეთი=== *ანდრეი რუბლიოვის სახელობის ძველრუსული კულტურისა და ხელოვნების ცენტრალური მუზეუმი *ერმიტაჟი (სანქტ-პეტერბურგი) *პუშკინის მუზეუმი (მოსკოვი) *რუსული მუზეუმი (სანქტ-პეტერბურგი) *რუსეთის ისტორიული მუზეუმი *ტრეტიაკოვის გალერეა (მოსკოვი) ===საბერძნეთი=== *ათალოსის სტოა *აკროპოლისის მუზეუმი *ახალი აკროპოლისის მუზეუმი *ბიზანტიური და ქრისტიანული მუზეუმი (ათენი) *ეროვნული არქეოლოგიური მუზეუმი (ათენი) *ეროვნული გალერეა (ათენი) ===საფრანგეთი=== *დ'ორსეს მუზეუმი (პარიზი) *ლუვრის მუზეუმი (პარიზი) *პიკასოს მუზეუმი (პარიზი) *პომპიდუს ცენტრი (პარიზი) *როდენის მუზეუმი (პარიზი) *პალე დე ლა დეკუვერტი *პეტი პალე (პარიზი) ===უკრაინა=== *ვორონცოვის სასახლე (ალუპკა, ყირიმი) *ზაკარპატიის მხარეთმცოდნეობის მუზეუმი *ოდესის არქეოლოგიური მუზეუმი *უკრაინის ისტორიის ეროვნული მუზეუმი (კიევი) ===შვედეთი=== *ეროვნული მუზეუმი (შვედეთი) ===ჩეხეთი=== *ეროვნული გალერეა (პრაღა) ===ჩინეთი=== *სასახლის მუზეუმი (პეკინი) *შანხაის მუზეუმი == რესურსები ინტერნეტში == === საქართველოს მუზეუმები === * საქართველოს ეროვნული მუზეუმი * საქართველოს ეროვნული მუზეუმი – ინფორმაცია ვიზიტორებისათვის * საქართველოს მუზეუმები === მსოფლიოს მუზეუმები === * მუზეუმების საიტების ჩამონათვალი * Museums around the World * 16 Top Museums of the World; World`s Best Museums * Famous Museums of the World * Most Famous Art Museums around the World * The Fine Arts Museums * Famous museums by countries - Archaeology * კატეგორია:მუზეუმთა სიები", "url": "https://ka.wikipedia.org/wiki/მუზეუმების_სია", "length": 5110}
{"id": "7881", "title": "ალექსანდრე ნეველის ორდენი (საბჭოთა)", "text": "thumb|ალექსანდრე ნეველის ორდენი (საბჭოთა) ალექსანდრე ნეველის ორდენი () — საბჭოთა სამხედრო ორდენი; დაწესებულია სსრკ-ის უმაღლესი საბჭოს პრეზიდიუმის 1942 წლის 29 ივლისის ბრძანებულებით რუსი მხედართმთავრის ალექსანდრე ნეველის პატივისცამად. ამ ორდენით აჯილდოებენ საბჭოთა არმიის მეთაურთა შემადგენლობას ბრძოლაში გამოჩენილი მამაცობისა და უნარიანი სარდლობისათვის. ალექსანდრე ნეველის ორდენი ვერცხლის ამოზნექილი, ლალისფრად მომინაქრებული ხუთქიმიანი ვარსკვლავია. შუაში ალექსანდრე ნეველის რელიეფური გამოსახულება აქვს. იბნევენ მკერდის მარჯვენა მხარეს. ==ლიტერატურა== == რესურსები ინტერნეტში == * Указ Президиума Верховного Совета СССР «Об учреждении военных орденов: Ордена Суворова, первой, второй и третьей степени, Ордена Кутузова, первой и второй степени и Ордена Александра Невского» от 29 июля 1942 года // Ведомости Верховного Совета Союза Советских Социалистических Республик : газета. — 1942. — 5 августа (№ 30 (189)). — С. 1. კატეგორია:სსრკ-ის ორდენები კატეგორია:სამხედრო ორდენები", "url": "https://ka.wikipedia.org/wiki/ალექსანდრე_ნეველის_ორდენი_(საბჭოთა)", "length": 973}
{"id": "7883", "title": "ნიურნბერგი", "text": "ზღვის დონიდან |დასახლების ცენტრის სიმაღლე= 302 |მოსახლეობა =505,664 |აღწერის წელი = 2010 |სიმჭიდროვე = 2,713 |აგლომერაცია = |ეროვნული შემადგენლობა = |დროის სარტყელი = +1 |DST = 2 |სატელეფონო კოდი =089 |საფოსტო ინდექსი = 90000 - 90491 |საავტომობილო კოდი=N |საიტი = http://www.nuernberg.de |კატეგორია ვიკისაწყობში = Nürnberg |add1n= |add1= }} ნიურნბერგი () — ქალაქი გერმანიაში. მდებარეობს ბავარიის ცენტრალურ ნაწილში. მდინარე პეგნიცზე. ნიურნბერგი ბავარიის მეორე ქალაქია მოსახლეობის რაოდენობის მიხედვით მიუნხენის შემდეგ და მე-14 გერმანიაში. ფრანკონიის ეკონომიური, პოლიტიკური და კულტურული ცენტრი. ფიურთთან, შვაბახთან და ერლანგენთან ერთად ქმნის ნიურნბერგის აგლომერაციას. ==ცნობილი ადამიანები== *ჰანს ზაქსი ― პოეტი *ფრიდრიხ კრეს ფონ კრესენშტაინი ― გენერალი ==იხილეთ აგრეთვე== *გერმანიის დიდი ქალაქების სია ==რესურსები ინტერნეტში== *English website of the city *49 digitised objects on Nuremberg კატეგორია:გერმანიის ქალაქები", "url": "https://ka.wikipedia.org/wiki/ნიურნბერგი", "length": 916}
{"id": "7885", "title": "ერნსტ რემი", "text": "225px|მინი|ერნსტ რემი ერნსტ იულიუს გიუნტერ რემი (, ; დ. 28 ნოემბერი, 1887, მიუნხენი, გერმანიის იმპერია — გ. 1 ივლისი, 1934, მიუნხენი, მესამე რაიხი) — გერმანელი სამხედრო მოღვაწე და ნაცისტური პარტიის ერთ-ერთი დამაარსებელი წევრი. ადოლფ ჰიტლერის ერთ-ერთი ახლო მეგობარი და Sturmabteilung-ის თანადამაარსებელი, მოგვიანებით კი მისი ხემძღვანელიც. 1934 წლის 1 ივლისს, გრძელის დანების ღამის დროს მოკლეს რაიხსკანცლერ ჰიტლერის ბრძანებით. == ადრეული ცხოვრება == ერნსტ რემი დაიბადა გერმანიის იმპერიის ქალაქ მიუნხენში. იყო ემილი და იულის რემის მესამე შვილი. იულიუს რემს, რომელიც რკინიგზის მოხელე იყო, აღწერდნენ როგორც „არასასიამოვნო კაცს“. რემი, ოჯახის სხვა წევრებისგან განსხვავებით, 1906 წლის 23 ივლისს, კადეტი რემი ჩაირიცხა ბავარიის სამეფო ქვეითი ჯარის X პოლკში, ხოლო 1908 წლის 12 მარტს ოფიცერის წოდება მიიღო. პირველი მსოფლიო ომის პირველ თვეებში სერიოზულად დაიჭრა ლოთარინგიის კანოთის ტყეში, რის გამოც მთელი ცხოვრების განმავლობაში ნაიარევი დარჩა. 1915 წლის აპრილში რემმა მიიღო პირველი ლეიტენანტის წოდება. 1916 წლის 23 ივნისს ვერდენში, თიამონტში მდებარე ფორტიფიკაციაზე შეტევის დროს მძიმედ დაიჯრა გულმკერდში, რის გამოც დანარჩენი ომი გაატარა საფრანგეთში და რუმინეთში, როგორც შტატის ოფიცერმა. დაჭრამდე სამი დღით ადრე, 1916 წლის 20 ივნისს რემს რკინის ჯვრის I ხარისხი მიენიჭა, ხოლო 1917 წლის აპრილში მიიღო კაპიტნის წოდება. 1918 წლის ოქტომბერში რემს ესპანური გრიპი შეეყარა. გრიპმა მილიონობით ადამიანი შეიწირა, თუმცა, რემი გადარჩა და ხანგრძლივი მკურნალობოს შემდეგ მწყობრში ჩადგა. 1918 წლის 11 ნოემბერს პირველი მსოფლიო ომი დასრულდა, თუმცა, რემმა გააგრძელა სამხედრო კარიერა და რაიხსვერის ადიუტანტად დაიწყო მუშაობა. როგორც ფრაიკორის წევრი, მონაწილეობდა ბავარიის საბჭოთა რესპუბლიკის ლიკვიდაციაში. 1919 წელს რემი გაწევრიანდა გერმანელ მუშათა პარტიაში (DAP), რომელიც 1920 წელს „ნაციონალ-სოციალისტური გერმანული მუშათა პარტია“ გახდა. მალევე იგი შეხვდა ადოლფ ჰიტლერს, თავის პოლიტიკურ მომხრეს და მომავალ ახლო მეგობარს. მონაწილეობა მიიღო ნაცისტების მიერ მოწყობილ სახელმწიფო გადატრიალებაშიც (ლუდის პუტჩი), რომლის დროსაც უძღვებოდა Reichskriegsflagge-ს. მისი ხემძღვანელობის ქვეშ ნაცისტებს სამხედრო სამინისტრო 16 საათის განმავლობაში ჰქონდათ ოკუპირებული. ლუდის პუტჩი წარუმატებელი გამოდგა, რის გამოც მისი ორგანიზატორები, მათ შორის რემიც, დააპატიმრეს და 1924 წლის თებერვალში სახელმწიფო ღალატის ბრალდებით გაასამართლეს. რემს ციხეში ერთი წელი და სამი თვე უნდა გაეტარებინა, თუმცა, მას გაუმართლა და იგი პირობითად გაანთავისუფლეს.. ნაცისტების ლიდერს, ადოლფ ჰიტლერს, ხუთწლიანი პატიმრობა მიუსაჯეს, თუმცა, მან ციხეში მხოლოდ 9 თვე გაატარა. ამ ცხრა თვეში ჰიტლერმა დაწერა თავისი ავტობიოგრაფიული წიგნი „ჩემი ბრძოლა“ (Mein Kampf'). == სქოლიო == კატეგორია:გერმანელი პოლიტიკოსები კატეგორია:დაბადებული 28 ნოემბერი კატეგორია:დაბადებული 1887 კატეგორია:გარდაცვლილი 1 ივლისი კატეგორია:გარდაცვლილი 1934 კატეგორია:ნაცისტები კატეგორია:გრძელი დანების ღამეს მოკლულები კატეგორია:რეპრესირებულები", "url": "https://ka.wikipedia.org/wiki/ერნსტ_რემი", "length": 2824}
{"id": "7886", "title": "ფერდინანდ ფონ ბრედო", "text": "მინი|ფერდინანდ ფონ ბრედო ფერდინანდ ფონ ბრედო (; დ. 16 მაისი, 1884 — გ. 30 ივნისი 1934, ბერლინი, მესამე რაიხი) — გერმანელი სამხედრო და პოლიტიკური მოღვაწე, რაიხსვერის გენერალ-მაიორი და სამხედრო დაზვერვის ხელმძღვანელი. გენერალ-მაიორი ფონ ბრედო გენერალ კურტ ფონ შლეიხერთან ერთად ჰიტლერის ხელისუფლების მოწინააღმდეგე იყო. ვაიმარის რესპუბლიკის ბოლო დღეებში იგი სამხედრო დაზვერვას ხელმძღვანელობდა. გრძელი დანების ღამის დროს იგი ფიურერის მოწინააღმდეგეთა სასიკვდილოდ დასაჯელთა სიაში მოხვდა. 1934 წლის 30 ივნისს გრძელი დანების ღამეს ბრედო Schutzstaffel-ის წევრებმა მოკლეს. == იხილეთ აგრეთვე == * გრძელი დანების ღამე == ლიტერატურა == * Dermot Bradley (Hrsg.), Karl-Friedrich Hildebrand, Markus Rövekamp: Die Generale des Heeres 1921–1945. Die militärischen Werdegänge der Generale, sowie der Ärzte, Veterinäre, Intendanten, Richter und Ministerialbeamten im Generalsrang. Band 2: v. Blanckensee–v. Czettritz und Neuhauß. Biblio Verlag. Osnabrück 1993. ISBN 3-7648-2422-0. S. 242–243. * Irene Strenge: Ferdinand von Bredow. Notizen vom 20.2.1933 bis 31.12.1933. Tägliche Aufzeichnungen vom 1.1.1934 bis 28.6.1934 (Zeitgeschichtliche Forschungen Band 39). Verlag Duncker & Humblot, Berlin 2009, ISBN 978-3-428-12960-7. კატეგორია:გერმანელი სამხედრო მოღვაწეები კატეგორია:დაბადებული 16 მაისი კატეგორია:დაბადებული 1884 კატეგორია:გარდაცვლილი 30 ივნისი კატეგორია:გარდაცვლილი 1934 კატეგორია:გრძელი დანების ღამეს მოკლულები", "url": "https://ka.wikipedia.org/wiki/ფერდინანდ_ფონ_ბრედო", "length": 1400}
{"id": "7887", "title": "კურტ ფონ შლაიხერი", "text": "| გარდაცვალების ადგილი= ნოიბაბელსბერგი, გერმანია | მოქალაქეობა = | ეროვნება = | საარჩევნო ოლქი = | მეუღლე = | პროფესია = ჯარისკაცი (გენერალი) | რელიგია = | პარტია = უპარტიო | რიგი = გერმანიის კანცლერი | რიგი2 = გერმანიის თავდაცვის მინისტრი | თანამდებობა დაიკავა2 = 1 ივნისი, 1932 | თანამდებობა დატოვა2= 28 იანვარი, 1933 | წინამორბედი2 = | მემკვიდრე2 = | პრეზიდენტი2= | ვიცე-პრეზიდენტი2 = | პრემიერ-მინისტრი2= | რიგი3 = | თანამდებობა დაიკავა3 = | თანამდებობა დატოვა3 = | წინამორბედი3 = | მემკვიდრე3 = | პრეზიდენტი3 = | კანცლერი3= | პრემიერ-მინისტრი3= | რიგი4 = | თანამდებობა დაიკავა4 = | თანამდებობა დატოვა4 = | წინამორბედი4 = | მემკვიდრე4 = | პრეზიდენტი4 = | პრემიერ-მინისტრი4= }} კურტ ფონ შლაიხერი (; დ. 4 ივლისი, 1882 — გ. 30 ივნისი, 1934) — გერმანელი სამხედრო და სახელმწიფო მოღვაწე, გენერალ-ლეიტენანტი და ვაიმარის რესპუბლიკის რაიხსკანცლერი 1932-1933 წლებში. 1934 წლის 30 ივნისს - „გრძელი დანების ღამეს“ - კურტ ფონ შლაიხერი მოკლულ იქნა „სს“-ელების მიერ. == ლიტერატურა == * Graml, Hermann: Zwischen Stresemann und Hitler. Die Außenpolitik der Präsidialkabinette Brüning, Papen und Schleicher, 2001. * Pyta, Wolfram: Verfassungsumbau, Staatsnotstand und Querfront. In: Ders.: Gestaltungskraft des Politischen. 1998, p.&nbsp;173–197. * Strenge, Irene: Kurt von Schleicher. Politik im Reichswehrministerium am Ende der Weimarer Republik. Duncker und Humblot, Berlin 2006, . კატეგორია:ვაიმარის რესპუბლიკა კატეგორია:გერმანელი სამხედრო მოღვაწეები კატეგორია:გერმანიის კანცლერები კატეგორია:გერმანიის რაიხსკანცლერები კატეგორია:გერმანელი პოლიტიკოსები კატეგორია:დაბადებული 4 ივლისი კატეგორია:დაბადებული 1882 კატეგორია:გარდაცვლილი 30 ივნისი კატეგორია:გარდაცვლილი 1934 კატეგორია:გრძელი დანების ღამეს მოკლულები კატეგორია:რეპრესირებულები", "url": "https://ka.wikipedia.org/wiki/კურტ_ფონ_შლაიხერი", "length": 1723}
{"id": "7894", "title": "ვერნერ ფონ ფრიჩი", "text": "thumbnail|180px|ვერნერ ბარონი ფონ ფრიჩი ბარონი ვერნერ ფონ ფრიჩი (; დ. 4 აგვისტო, 1880, ბენრათი, გერმანია — გ. 22 სექტემბერი, 1939, ვარშავა, პოლონეთი) — გერმანელი სამხედრო მოღვაწე, გერმანიის საიმპერატორო კარის, რაიხსვერის და ვერმახტის ოფიცერი, გენერალ-პოლკოვნიკი. == ბიოგრაფია == * 1880 — 4 აგვისტო: გენერალ-ლეიტენანტ გეორგ ბარონ ფონ ფრიჩს და მის მეუღლეს ადელჰაიდს (დაბ. ფონ ბოდელშვინგი; გერმ. von Bodelschwingh) შეეძინათ ვაჟი ვერნერი. * 1898 — ბარონი ფონ ფრიჩი შევიდა პრუსიულ საარტილერიო პოლკში. * 1900 — მიენიჭა ლეიტენანტის სამხედრო წოდება. * 1907-1910 — სწავლობდა ბერლინის სამხედრო აკადემიაში. * 1913 — გადაყვანილ იქნა დიდ გენერალურ შტაბში. * 1914-1918 — პირველი მსოფლიო ომის განმავლობაში იგი მსახურობდა სხვადასხვა თანამდებობებზე გენერალურ შტაბის ოფიცრად. * 1919 — ომის დამტავრების შემდეგ შევიდა ახლად დაარსებულ რაიხსვერში და მსახურობდა რაიხსვერის მთავარსარდალ ჰანს ფონ ზეექტთან. მონაწილეობას იღებს არმიის ახლად ჩამოყალიბების საქმეში. * 1922 — მიენიჭა ობერლეიტენანტის წოდება და გადაყვანილ იქნა ულმში განყოფილების უფროსის თანამდებობაზე. * 1927 — ვერნერ ფონ ფრიჩი დაინიშნა შეიარაღებული ძალების სახმელეთო ჯარების განყოფილების უფროსის თანამდებობაზე. * 1932 — დაინიშნა „III სამხედრო ოლქის“ (ბერლინი) მთავარსარდლად. * 1934 — მიენიჭა გენერლის სამხედრო წოდება და პაულ ფონ ჰინდენბურგმა იგი სახმელეთო ჯარების უფროსად დანიშნა. ფრიჩი ხელმძღვანელობდა არმიის შეიარაღების და მოდერნიზების საქმიანობას. * 1936 — მიენიჭა გენერალ-პოლკოვნიკის სამხედრო წოდება. * 1937 — 5 ნოემბერი: ადოლფ ჰიტლერის მიერ შემოთავაზებულ სამხედრო გეგმას ბარონი ფონ ფრიჩი და ვერმახტის გენერლები კრიტიკით შეხვდნენ. ეს იყო პროფესიონალური კრიტიკა. * 1938 — იანვარი: ვერნერ ფონ ბლომბერგის კომპლოტის დროს ჰიტლერმა ფრიჩის ჩამოცილების და არმიის მთავარსარდლის პოსტის ხელში ჩაგდების საშუალება დაინახა. გიორინგისა და ჰაიდრიხის შეთითხნილი საბუთებით ვერნერ ბარონ ფონ ფრიჩს ბრალი დასდეს ჰომოსექსუალიზმში და ვერმახტის რიგებიდან გარიცხეს. 4 თებერვალი: ფრიჩი გადაყენებულ იქნა სახმელეთო ჯარების მთავარსარდლის თანამდებობიდან. მარტი: სამხედრო სასამრთლომ ბარონი ფონ ფრიჩი ყველა ბრალდებიდან გაათავისუფლა და ვალთერ ფონ ბრაუხიჩის ზეწოლის შემდეგ იგი დაინიშნა საარტილერიო პოლკის მეთაურად. * 1939 — მეორე მსოფლიო ომის დასაწყისისთანავე იგი მონაწილეობდა პოლონეთის კამპანიაში და 22 სექტემბერს ვარსავასთან ბრძოლაში დაეცა. თვითმხილველთა სიტყვებით იგი ბრძოლაში სიკვდილს ეძებდა. კატეგორია:გერმანელი სამხედრო მოღვაწეები კატეგორია:ვერმახტის ოფიცრები კატეგორია:დაბადებული 4 აგვისტო კატეგორია:დაბადებული 1880 კატეგორია:გარდაცვლილი 22 სექტემბერი კატეგორია:გარდაცვლილი 1939", "url": "https://ka.wikipedia.org/wiki/ვერნერ_ფონ_ფრიჩი", "length": 2492}
{"id": "7898", "title": "ფარსმან II ქველი", "text": "thumb|right|305 px|ფარსმან ქველი მარადიულ ქალაქ [[რომი|რომში.]] ფარსმან II ქველი () — იბერიის მეფე II საუკუნის 30–50-იან წლებში. ფარსმანი ალანებისა და ჩრდილოეთის სხვა ტომთა დახმარებით ყოველგვარი შენიღბვის გარეშე ებრძოდა რომის იმპერიას და ცდილობდა მის განდევნას კოლხეთის სამეფოდან და სხვა მეზობელი ადგილებიდან. იმპერატორ ადრიანეს (117–138) ბიოგრაფი დეტალურად აღწერს ქართლთან რომის დაძაბულ ურთიერთობას. მისი მონათხრობიდან ჩანს, რომ მეფე ფარსმან II საკმაოდ ძლიერი იყო და იგი რომისაგან გარკვეულ დათმობებსაც კი ღებულობდა. იმპერატორ ანტონინუს პიუსის (138–161) დროს კი ურთიერთობა რომსა და ქართლს შორის გაუმჯობესდა. ფარსმან II ჩავიდა რომში, სადაც მას დიდი შეხვედრა მოუწყვეს და პატივისცემის ნიშნად ცენტრალურ მოედანზე დაუდგეს ცხენოსანი ფარსმანის ქანდაკება. დიონ კასიოსის აზრით, ურთიერთობის გაუმჯობესების მიზეზი იყო იმპერატორის მიერ იბერიის შორს გაწეული საზღვრების ცნობა. ქართული მატიანეების მიხედვით ფარსმან ქველს თანამეფე ჰყავდა. „მოქცევაჲ ქართლისაჲ“ ამ თანამეფეს იცნობს ფარსმან ავაზის სახელით, ლეონტი მროველი კი – მირდატის. ორმეფობის პერიოდის იბერიის მეხუთე მეფე, სატახტო ქალაქით არმაზი, მირდატთან ერთად. პავლე ინგოროყვას მიხედვით: ფარსმან III ქველი. მის თანა-მეფეა (არმაზელი პიტიახში): ფარსმან-ავაზ || ფარნავაზ, 130-იან – 140-იან წლებში. უილიამ უდუარდ დევიდ ალენის მიხედვით მეფობდა 116–140 წლებში. მას სიმამაცისა და ვაჟკაცობისთვის ქველი ეწოდა. ქართლის ცხოვრება ფარსმანს შემდეგი სახით აღწერს: გაცილებით მყარი ისტორიული წარსულის მქონე თანამედროვე კლასიკური ავტორები, ყურადღებას ამახვილებენ ფარსმანის გართულებულ ურთიერთობებზე რომთან. მან უარი განაცხადა 129 წელს ხლებოდა და ხარკი გადაეხადა იმპერატორ ადრიანესთვის. ავგუსტუსების ცხოვრების აღმწერელი ერთ-ერთი ავტორის, აელიუს სპარტიანუსის () მიხედვით: შემდეგ ფარსმანი გაემგზავრა აღმოსავლეთს და დაარწმუნა ალანები თავს დასხმოდნენ მეზობელ რომაულ პროვინციებს, მის სამეფოზე უსაფრთხოდ გავლის მეშვეობით, მიუხედავად იმისა, რომ აღმოსავლეთის ქვეყნების მეეფეებს შორის იმპერატორმა მას მისცა ძვირფასი საჩუქრები, საბრძოლო სპილოს ჩათვლით. ამ გამაღიზიანებელი საქციელის გამო ადრიანემ შემოსა თავისი 300 დამნაშავე მებრძოლი ოქროთი მოქარგული მოსასხამებით, რომელიც შედიოდა ფარსმანის მიმართ გაკეთებულ ძღვენში და გაგზავნა ისინი საბრძოლო ველზე. სპარტიანუსის მიხედვით: thumb|left|305 px|ფარსმან II მოხსენიებული [[სერაფიტას სტელაზე.]] thumb|right|305 px|ფრაგმენტი ფასტი ოსტიენსის წყაროდან, რომელშიც ნახსენებია ფარსმანის ვიზიტი რომში. ფარსმანის მაღალი დონის ვიზიტის შესახებ ადრიანეს მემკვიდრე, ანტონინუს პიუსის მმართველობისას. დიონ კასიოსის მიხედვით, ფარსმანი ჩავიდა რომში, როგორც ანტონინუს პიუსის სტუმარი, თავის ცოლთან და ვაჟთან ერთად, დიდებულების თანხლებით, სადაც მათ განსაკუთრებული პატივით ელოდნენ. ისინი მიპატიჟებულნი იყვნენ მსხვერპლშეწირვის რიტუალზე კაპიტოლიუმში, ცხენოსან ქანდაკებასთან, ბელონას ტაძარში. იმპერატორი აღნიშნავდა მისი იმპერიის ტერიტორიების გაფართოებას. ზემოხსენებული ფარსმანის შვილიშვილია ფარსმან III. ეს ვიზიტი დაფიქსირებულია ფასტი ოსტიენსესის ჩანაწერებში. ქართლის ცხოვრება მიხედვით ფარსმანი მოწამლულ იქნა მზარეულისგან, რომელიც დაქირავებული იყო პართელის მიერ. ==ბიოგრაფია== ფარსმან ქველს განუზომელი ენერგია და დიდი პოლიტიკური შორსმჭვრეტელობა დასჭირდა, რათა ქართლის სამეფო წინა აზიასა და სამხრეთ კავკასიაში ერთ-ერთ ძლიერ სახელმწიფოდ ექცია. მემკვიდრეობით ფარსმანს დანაწევრებული, დაუძლურებული სახელმწიფო ერგო. ქართლის სამეფოში ამ დროს ორმეფობაა. ქვეყანა შუაზეა გაყოფილი. ერთი მეფე მტკვრის მარჯვენა ნაპირზე ზის და მის რეზიდენციას არმაზციხე წარმოადგენს. არმაზელი მეფის მფლობელობაში შედიოდა ქართლის სამხრეთი პროვინციები, ხუნანიდან მტკვრის სათავემდე და კლარჯეთი. ხოლო მეორე მეფე მტკვრის მარცხენა სანაპიროს განაგებს და მცხეთაში ზის. მის მფლობელობაში მოქცეულია ქალაქი მცხეთა, ყოველი ქართლი მტკვრის ჩრდილოეთით, ჰერეთიდან ეგრისამდე. მიუხედავად ორმეფობისა, ხანგრძლივი დროის განმავლობაში, ქართლში მშვიდობიანი პოლიტიკური ვითარება სუფევდა. როგორც „ქართლის ცხოვრება“ მოგვითხრობს, არმაზსა და მცხეთაში მსხდომი მეფეები თუ მოყვრობდნენ ვინმეს, ერთად მოყვრობდნენ და თუ მტრობდნენ ვინმეს, ერთად მტრობდნენ. II საუკუნის 20-იანი წლებისთვის ქართლში მშვიდობიანი პოლიტიკური ვითარება კარდინალურად იცვლება. ამ დროისთვის არმაზში მეფედ ზის ფარსმან ქველი, ხოლო მცხეთაში - მირდატი. ისინი თითქმის ერთდროულად გამეფდნენ, თავიდან მათი ურთიერთობა საკმაოდ კეთილგანწყობილი იყო. მაგრამ დროთა განმავლობაში ფარსმანსა და მირდატს შორის განხეთქილებამ იჩინა თავი. „ქართლის ცხოვრებაში“ ვკითხულობთ, რომ მირდატმა ცოლად შეირთო სპარსთა მეფის ნათესავი, სპარსთა შეგონებით გადაემტერა ფარსმანს და მისი მოკვლა განიზრახა. მირდატმა ფარსმან ქველი მეჯლისზე მიიწვია, სადაც საკუთარი განზრახვა უნდა შეესრულებინა. ფარსმანს შეთქმულების შესახებ დროულად შეატყობინეს. მას შემდეგ ფარსმანი და მირდატი ერთმანეთის მოსისხლე მტრები გახდნენ. ამის შემდეგ „ქართლის ცხოვრებაში“ მოთხრობილია მირდატისა და ფარსმანის დაპირისპირება. მირდატს ზურგს სპარსელები უმაგრებდნენ. მათ ვერაფერი გააწყეს ქართლის მეფის – ფარსმან II-ის წინააღმდეგ და ბოლოს საკუთარ მზარეულს მოაწამვლინეს იგი. ასეთია “ქართლის ცხოვრებაში” აღწერილი ფარსმან ქველის მეფობის ტრაგიკული ისტორია. ქართული წყაროს ცნობებთან შედარებით განსხვავებულ სურათს გვიხატავენ რომაელი ისტორიკოსები (დიონ კასიოსი, ელიუს სპარტიანე). მათთან ფარსმან II-ის მთავარი მოწინააღმდეგე სპარსეთი კი არ არის, არამედ რომის იმპერია. უცხოელ ავტორთა ცნობებით ისიც ირკვევა, რომ ამ დროს ქართლის სამეფოს საზღვრები სამხრეთით და სამხრეთ-დასავლეთით კარგა შორს გადაიჭიმა. ერთი რამ საერთო აქვთ ქართულ და რომაულ წყაროებს - ორივე შემთხვევაში, ფარსმან ქველის პერიოდის ქართლის სამეფო რეგიონში ძლიერ პოლიტიკურ ერთეულს წარმოადგენს, რომელსაც ანგარიშს უწევს როგორც რომის იმპერია, ასევე პართიის სახელმწიფო. ფარსმან ქველის მეფობა II საუკუნის 20-50-იან წლებზე მოდის. რომის იმპერია თავისი სიძლიერის ზენიტშია. რამდენიმეწლიანი დაპირისპირება პართიასთან იმით დასრულდა, რომ მახლობელ აზიაში მეტ-ნაკლებად მყარი სასაზღვრო ზოლი ჩამოყალიბდა. პართიის სახელმწიფოშიც სტაბილური ვითარება სუფევდა და შიდაპოლიტიკური დაპირისპირება წინა წლებთან შედარებით მწვავედ აღარ მიმდინარეობდა. ბუნებრივია, ასეთ დროს როგორც პართია, ისე რომი შეეცდებოდნენ, თავისი გავლენა განევრცოთ კავკასიაზე, სადაც მათ ყველაზე მნიშვნელოვან მოწინააღმდეგეს ქართლის სამეფო წარმოადგენდა. თავის მხრივ, ქართლის მეფე ფარსმან II ცდილობდა პართიისა თუ რომის გავლენისგან გათავისუფლებასა და დამოუკიდებელი საგარეო პოლიტიკის წარმოებას. ამის დასადასტურებლად გამოდგება ელიუს სპარტიანეს ცნობა, რომელშიც მოთხრობილია რომისა და ქართლის სამეფოს დიპლომატიურ ომზე. 130 წლისთვის რომის იმპერატორ ადრიანეს აღმოსავლეთში ყოფნის დროს მან ქართლის მეფეს ელჩები გამოუგზავნა, ძვირფასი ძღვენი აახლა და მასთან გამოცხადება სთხოვა. რომაელი ისტორიკოსის თქმით, იმპერატორს ფარსმანისთვის მრავალ საჩუქართან ერთად საბრძოლო სპილო და ორმოცდაათკაციანი კოჰორტა მიურთმევია. ქართლის მეფემაც, საპასუხოდ, მდიდარი ძღვენით გაისტუმრა ელჩები, მაგრამ იმპერატორის მთავარი მოთხოვნა უყურადღებოდ დატოვა. ფარსმან ქველი არ წარდგა იმპერატორ ადრიანეს წინაშე. ამან კი ამაყი ადრიანეს საშინელი რისხვა გამოიწვია. მასთან იმყოფებოდნენ აღმოსავლეთის ქვეყნების მეფეები, ქართლის სამეფოს გამგებელი ფარსმანი კი ქედმაღლურად უარს აცხადებდა რომის იმპერატორთან გამოცხადებაზე. საერთოდ, ადრიანე გამოირჩეოდა ამპარტავნობით. წყაროები იმასაც მოგვითხრობენ, რომ იმპერატორი ისე მიისწრაფვოდა ამქვეყნიური დიდების მოსაპოვებლად, რომ საკუთარი ბიოგრაფია თავად დაწერა და შემდეგ სხვებს გამოაქვეყნებინა. ასეთ დროს ქართლის მეფის გადაწყვეტილება რომსა და მის გამგებელს ყველას თვალში ამცირებდა. ისე გამოდიოდა, ადრიანე თავად ეხვეწებოდა ფარსმან ქველს ჩამოსვლას. ამიტომაც, იმპერატორმა მიიღო გადაწყვეტილება, რომელმაც კიდევ უფრო გაართულა რომისა და ქართლის ურთიერთობა. ადრიანემ ქართლის მეფის მიერ გამოგზავნილი ოქროს მოსასხამები არენაზე გამოსულ სამას დამნაშავეს ჩააცვა. როგორც ჩანს, ამ საქციელმა ფარსმანის გულისწყრომა გამოიწვია. ამის შემდეგ ქართლის მეფის პოლიტიკა პირდაპირ იყო მიმართული რომის იმპერიის წინააღმდეგ. შესაძლებელია ამავე პერიოდში დაემორჩილებინა ფარსმან ქველს ძიდრიტების ტომი. ფლავიუს არიანეს ცნობით რომ დაახლოებით 131 წლისთვის შავი ზღვის გასწვრივ მისი საინსპექციო მოგზაურობისას ძიდრიტების ტომი ფარსმანის უზენაესობას ცნობდნენ. ქართლის მეფის გავლენა II საუკუნის დასაწყისისთვის კლარჯეთამდე წვდებოდა. არიანეს მიხედვით კი კლარჯეთიდან ზღვამდე ზოლი ფარსმან ქველის დროს ქართლის გავლენის ქვეშ მოქცეულა. აშკარაა, რომ ქართლის მიერ ზღვაზე გასასვლელის მოპოვება მის მიერ დამოუკიდებელი საგარეო პოლიტიკის წარმოების შედეგად მოხდა. ძიდრიტების მოსაზღვრე ტომები ამ დროს რომის გავლენის ქვეშ იყვნენ მოქცეული და მათი მეფეები „ტახტს იმპერატორისგან იღებდნენ“. ასეთ ვითარებაში ფარსმანის მიერ ზღვისპირა ზოლზე მცხოვრები ტომის დამორჩილება ანტირომაული პოლიტიკის რეალური გამოძახილი უნდა იყოს. შემდგომში ქართლსა და რომს შორის ურთიერთობა კიდევ უფრო დაიძაბა. II საუკუნის 30-იანი წლების დასაწყისში ფარსმანმა კავშირი გააბა ჩრდილოეთ კავკასიაში მცხოვრებ ალანთა ტომთან და მათი დახმარებით შეეცადა პართიისა და რომის სამფლობელოებისთვის საგრძნობი პრობლემების შექმნას. 135-136 წლებში ფარსმანმა ჩრდილოეთ კავკასიის გადმოსასვლელები გააღო და ალანები წინა აზიას შეუსია. ამ ლაშქრობის მასშტაბები საკმაოდ დიდი იყო. მან მოიცვა ალბანეთი, მიდია, სომხეთი და კაპადოკია. ისტორიკოს დიონ კასიოსის ცნობით, პართიის მეფე ვოლოგეს II იძულებული გახდა, ალანები საჩუქრებით მოესყიდა, ხოლო კაპადოკიის რომაელმა მმართველმა ფლავიუს არიანემ სამხედრო სამზადისით შეაშინა მოწინააღმდეგე და უკუაქცია. ამ უკანასკნელის მიერ განხორციელებული ღონისძიებები იმდენად მნიშვნელოვანი იყო, რომ სებასტოპოლისში 137 წელს ამოკვეთილ წარწერაში არიანეს მიერ ალანთა ლაშქრობის მოგერიება საგანგებოდაა აღნიშნული. ქართლის მეფის ამ ქმედებამ დიდი საერთაშორისო რეზონანსი გამოიწვია. ვინაიდან სომხეთი, ეგრისი და ქართლი იმ დროს რომის გავლენის სფეროში მოისაზრებოდა, პართიის მეფემ ოფიციალური პროტესტით მიმართა რომის იმპერატორს ფარსმანის საქციელის გამო. ადრიანემ სენატის სხდომა მოიწვია, რომელზედაც ფარსმანის საკითხი განიხილა. ამ სხდომას ვოლოგეს II-ის ელჩებიც დაესწრნენ. 138 წელს იმპერატორი ადრიანე გარდაიცვალა და მისი ადგილი ანტონინუს პიუსმა (138-161) დაიკავა. ახალი იმპერატორის მმართველობისას რომსა და ქართლს შორის ურთიერთობა მნიშვნელოვნად დათბა. ამის გამოძახილი უნდა იყოს ფარსმან ქველის რომში ვიზიტიც, რომელიც 141-144 წლებში (ისტორიოგრაფიაში ამ ვიზიტის განსხვავებული თარიღებიც გვხვდება) უნდა გამართულიყო. ქართლის მეფის რომში ჩასვლის მნიშვნელობაზე მეტყველებს ის ფაქტი, რომ ამის შესახებ მოთხრობილია რომში ყოველწლიურად აღწერილ ამბების ნუსხაში, რომელიც მარმარილოს ფირფიტაზე იწერებოდა და ძველი რომის ნავსადგურებისა თუ ქალაქების შესასვლელებთან იდგმებოდა. ერთ-ერთი ასეთი ფირფიტის ფრაგმენტი აღმოჩნდა მდინარე ტიბრის შესართავთან. მასში აღნიშნულია „ფარსმანის, იბერთა მეფისა“ და მისი ოჯახის რომში სტუმრობა. წარწერაში მოიხსენიებოდა ქართლის მეფის ვაჟისა და დედოფლის სახელებიც, თუმცაღა მათგან მხოლოდ რამდენიმე ასოა დღემდე შემორჩენილი. დიონ კასიოსის ცნობით კი ანტონინე პიუსმა „გაუდიდა მას სამფლობელო, ნება დართო კაპიტოლიუმში მსხვერპლი შეეწირა, მისი ცხენოსანი ქანდაკება ენიალიონზე (მარსის მოედანზე) დაადგმევინა და უყურებდა ფარასმანეს, მისი ვაჟისა და სხვა წარჩინებულ იბერთა სამხედრო ვარჯიშობას“. რომის იმპერიასთან დამყარებული მშვიდობიანობის მიუხედავად, ქართლის სამეფოსთვის საგარეო საფრთხის პრობლემა არ მოხსნილა. ამჯერად ფარსმან II-ს პართიასთან დაეძაბა ურთიერთობა. ძნელია თქმა, რა იყო ამის მიზეზი. „ქართლის ცხოვრების“ მიხედვით, ფარსმანს სიცოცხლის ბოლოს დაპირისპირება ჰქონდა პართიელთა (ქართული წყაროს მიხედვით, სპარსელთა) სამხედრო ძალით ზურგგამაგრებულ მირდატთან. როგორც ჩანს, პართიამ მიზანს ვერ მიაღწია. სწორედ ამიტომაც პართიელებმა მზაკვრული გეგმა შეიმუშავეს, მათ ფარსმან ქველს მკვლელი მიუჩინეს მზარეულის სახით. ამ უკანასკნელმა დავალება პირნათლად შეასრულა. ფარსმან ქველის სიკვდილი დიდი ტრაგედია იყო ქვეყნისთვის. ლეონტი მროველი მოგვითხრობს, როგორ იგლოვა ქართველმა ერმა სახელოვანი მეფე: „მაშინ იქმნა გლოვა და ტირილი, და ტყება ყოველთა ზედა ქართველთა წარჩინებულითგან, ვიდრე გლახადმდე. და იტყებდეს ყოველნი თავთა თუისთა ყოველთა შინა ქალაქთა და დაბნებთა, რამეთუ დასხდიან მგოსანნი გლოვისანი, და შეკრბიან ყოველნი და ახსენებდიან სიმხნესა და სიქველესა, და სიშვენიერესა და სახიერებასა ფარსმან ქუელისასა“. ფარსმანის გარდაცვალების შემდეგ ქართლის სამეფოში პოლიტიკური ვითარება კვლავ დაიძაბა. მეფის ოჯახი იძულებული გახდა, რომის იმპერიის კონტროლის ქვეშ მყოფი ტერიტორიისთვის შეეფარებინა თავი. რამდენიმე წლის შემდეგ მოხერხდა ფარსმანის ვაჟის, ადამის გამეფება, მაგრამ ამ დროს ქართლის სამეფოს სიძლიერე უკვე შერყეული იყო. მის დროს იბერიის სამეფომ უდიდეს ძლიერებას მიაღწია. მეფობის დასაწყისშივე დაახლ. 125 წელს ფარსმანმა ილაშქრა ალბანეთსა და კაბადოკიაში, 130 წლისთვის კი მას უკვე მთელი სამხრეთ კავკასია ემორჩილებოდა; სომხეთის სამეფო იბერიის ვასალი გახდა - რამაც ძლიერ გაანაწყენა რომი. რომის იმპერატორმა ადრიანემ ფარსმანს მკაცრი წერილით რომში გამოცხადება უბრძანა. ფარსმანმა ცივი უარი სტკიცა. ადრიანემ იბერიასთან ომი ვერ გაბედა და ფარსმანს ძღვნად ორმოცდაათი ლეგიონერი და საბრძოლო სპილო გამოუგზავნა. მალე ურთიერთობა რომსა და იბერიას შორის კიდევ უფრო გაუმჯობესდა - 144 წელს რომის ახალი იმპერატორის ანტონინუს პიუსის მიწვევით ფარსმან II ოჯახითურთ რომში სტუმრად ჩადის. გაფორმდა ხელშეკრულება რომის და იბერიის მოკავშირეობისა. ფარსმანის ამალამ მხედრული ჯირითი მოაწყო კოლოსეუმში. ანტონინუს პიუსის ბრძანებით მარსის მინდორზე ცხენზე ამხედრებული ფარსმანის ქანდაკება დადგეს. რომმა სცნო იბერიის ჰეგემონია სამხრეთ კავკასიაში. იბერიის გაძლიერებით უკმაყოფილო იყო პართია. დაახლ. 150-155 წლებში პართიის მეფე ვოლოგეზ III-მ ორჯერ ილაშქრა იბერიის წინააღმდეგ, ფარსმან II-მ ორჯერვე სასტიკად დაამარცხა და უკუაგდო მტერი. მალე ფარსმან ქველი იმდენად გაძლიერდა რომ თვითონ ილაშქრა პართიის წინააღმდეგ. მან დაამარცა ვოლოგეზ III და მისი დედაქალაქი ქტეზიფონიც კი აიღო. ვოლოგეზმა დიდი ძღვენისა და მუდმივი მშვიდობის აღთქმით დაიხსნა თავისი ქვეყანა. დაახლოებით 160-იან წლებში ფარსმან ქველი გარდაიცვალა, როგორც ისტორიული გადმოცემა გვაუწყებს იგი მოწამლა პართიელების მიერ მოსყიდულმა მზარეულმა. ==ლიტერატურა== * საქართველოს ისტორია, ტ. I, თბ., 2012 * ჯ. სამუშია, ჟურნალი „ისტორიანი“, 2012 წლის ოქტომბრის ნომერი #10/22 ==სქოლიო== კატეგორია:იბერიის მეფეები კატეგორია:ფარნავაზიანები კატეგორია:მოწამვლით გარდაცვლილები", "url": "https://ka.wikipedia.org/wiki/ფარსმან_II_ქველი", "length": 13615}
{"id": "7899", "title": "ფარსმან III", "text": "ფარსმან III — ქართლის (იბერიის) მეფე III ს-ის დასაწყისში. ლეონტი მროველის მიხედვით მეფე ღადამის ძე. მამის გარდაცვალებისას იგი 1 წლის იყო და, ფაქტობრივად, ქვეყნის გამგებელი გახდა მისი დედა ღადანა. სრულწლოვანების მიღწევის შემდეგ ფარსმანი გამეფდა და ეყოლა ძე ამაზასპი. ==ლიტერატურა== ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/ფარსმან_III", "length": 342}
{"id": "7900", "title": "ამაზასპ II", "text": "ამაზასპ II, ამზასპ II — ქართლის (იბერიის) მეფე III ს-ის 40-იან წწ-ში. მას ქართული წყაროების გარდა იხსენიებს შაბურ I-ის (242–272 წწ.) ქააბა-ი-ზარდოშტის დიდი წარწერა, როგორც მეფეს, რომელმაც ძალაუფლება მიიღო შაბურის დროს; ე. ი. ამაზასპი არის შაბურ I-ის თანამედროვე. წარწერის მიხედვით ამაზასპი იყო არა იარაღით დამორჩილებული მმართველი, არამედ ირანის მბრძანებლის ერთ-ერთი ყველაზე უფრო გავლენიანი მოკავშირე. ამაზასპის ირანულ ორიენტაციაზე საუბრობს ლეონტი მროველიც, რომლის მიხედვით ამაზასპმა „შეიყვარა სპარსელები“. ამაზასპის დროს ქართლი ძლიერი სახელმწიფო იყო. ქართლის ცხოვრებაში ვრცლად არის მოთხრობილი ქართლში შეჭრილ ალანებთან მისი ბრძოლის ამბავი. ამაზასპი დაუპირისპირდა ფარსმან III-ის გაძლიერებულ დიდებულებს და მათი ალაგმვა მოინდომა. ამაზასპს განუდგნენ კლარჯეთის, ოძრხის, ეგრისის, წუნდის და სხვა ერისთავები. ამაზასპი ქართველთა და მათ დასახმარებლად მოსული სპარსელების ლაშქრით შეებრძოლა რომაელებს, სომხებს და განდგომილ ერისთავებს და ბრძოლაში დაიღუპა. მის ნაცვლად გამეფდა რევ I მართალი, რომელიც სერგი გორგაძის აზრით იყო არშაკუნიანების დინასტიის წარმომადგენელი. ==ლიტერატურა== * ==სქოლიო== კატეგორია:იბერიის მეფეები კატეგორია:ფარნავაზიანები", "url": "https://ka.wikipedia.org/wiki/ამაზასპ_II", "length": 1128}
{"id": "7901", "title": "რევ I მართალი", "text": "რევ I მართალი, რევ I, რევ მართალი — ქართლის (იბერიის) მეფე III ს-ის II ნახევარში. ლეონტი მროველის მიხედვით რევი მფარველობდა ქრისტიანობას. მან აკრძალა ზოგიერთი წარმართული ჩვეულება, განსაკუთრებით ისეთები, რომლებიც ადამიანთა მსხვერპლშეწირვას გულისხმობდა. ამის გამო მას „რევ მართალი“ უწოდეს.სერგი გორგაძის აზრით რევ I იყო არშაკუნიანების დინასტიის წარმომადგენელი და ქართლის მეფედ მიიწვიეს ამაზასპ II-სთან დაპირისპირებულმა ერისთავებმა. ==ლიტერატურა== *ინგოროყვა, პ. თხზულებათა კრებული, ტ. 4. თბილისი, 1978 ==სქოლიო== კატეგორია:იბერიის მეფეები კატეგორია:არშაკუნიანების დინასტია", "url": "https://ka.wikipedia.org/wiki/რევ_I_მართალი", "length": 570}
{"id": "7902", "title": "რადამისტი", "text": "რადამისტი — ქართველი უფლისწული, სომხეთის მეფე 51-53 და 54-55 წლებში. უფროსი ძე მეფე ფარსმან I-სა. == ბიოგრაფია == მარცხნივ|მინი|280x280პქ|სომხეთის სამეფო რადამისტი თვალადი და ტანადი ჭაბუკი იყო და იგი, სამშობლოში თავისი ღონით იყო განთქმული. რადამისტი ცნობილი იყო მისი ამბიციურობით და ხშირად გამოდიოდა მამის წინააღმდეგ, ამიტომ ფარსმან I-მა გადაწყვიტა, თავმოყვარე ვაჟი როგორმე თავიდან მოეშორებინა და ჩააგონა მას: „წადი, თუ გინდა, სომხეთი დაიპყარიო.“ ფარსმანმა ამგვარად დაარწმუნა თავისი ვაჟი ებრძოლა სომხეთთან და მის მმართველ მეფე მითრიდატესთან, რომელიც მისი ბიძა იყო. რადამისტი წავიდა მითრიდატესთან თითქოს იმიტომ, რომ თავის მამასთან და დედინაცვალთან ვერ რიგდებოდა. მითრიდატემ ძმისწული შვილივით მიიღო. ამასობაში ფარასმანმა ომის საბაბი გამოიგონა იმით, რომ გაიხსენა, როცა ალბანელთა მეფეს ებრძოდა და დახმარებას რომაელებს სთხოვდა, მისი ძმა შეეწინააღმდეგა და ახლა ამის გამო შურს იძიებდა. ფარასმანემ თავის შვილს მისცა დიდი იბერიული ლაშქარი, რომელმაც უეცარი შემოსევის შედეგად აიძულა მითრიდატე თავი შეეფარებინა გარნის ციხესიმაგრეში, რომელსაც რომაელთა ჯარი იცავდა. ქართველთა ჯარმა ციხე პირდაპირი შეტევით ვერ აიღო და მას ალყა შემოარტყა. რადამისტმა ერთი რომაელი ჯარისკაცი მოისყიდა და მისი დახმარებით ბიძას დაზავებას ურჩევდა. რადამისტმა ბიძას შეახსენა მათი ნათესავური კავშირი, მამის ასაკი და წერდა, იბერები მშვიდობის მომხრეები არიანო და მას ხელშეკრულების დადება სთხოვა. ფარსმანმა საიდუმლო გზავნილებით ურჩია შვილს რაც შეიძლება მალე აეღო ციხე. მალე მოსყიდული რომაელები აჯანყდნენ და გამოაცხადეს, ციხის დაცვა არ შეგვიძლიაო. მითრიდატე დათანხმდა თავის ძმისშვილს დანებებაზე დასთანხმდა და ციხე დატოვა და მივიდა მასთან მოსალაპარაკებლად. მას ძმისწულმა შეჰფიცა, რომ არანაირ ზიანს არ მიაყენებდა არც ხმლით და არც შხამით. მან ბიძა წაიყვანა ახლომდებარე ტყეში და დაარწმუნა, ის რომ მსხვერპლს სწირავდა იბერიულ ღმერთებს მშვიდობის დასადასტურებლად. თუმცა მალევე მოტყუებით მითრიდატე დაატყვევეს და ბორკილები დაადეს. რადამისტმა გაიხსენა მისი დაპირება, ამიტომ ბიძის მოსაკლავად არც ხმალი გამოიყენა და არც შხამი, არამედ ბიძა მიწაზე დააწვინა და მძიმე ტანსაცმლისა და ბუმბულის ქვეშ გაგუდა. მოგვიანებით მითრიდატეს შვილები ასევე დახოცეს მისი ბრძანებით იმის გამო, რომ მამის სიკვდილის გამო ცრემლები დაღვარეს. რადამისტი სომხეთის მეფე გახდა 51 წელს. მაგრამ მალე პართიის მეფე ვალარშიმ გადაწყვიტა სომხეთის დაპყრობა და იქ მისი ძმის თრდატ I-ის გამეფება. მან დიდი ჯარები გაგზავნა სომხეთში 51 წლს, საბოლოოდ რადამისტი და იბერები განდევნეს 53 წელს. მაგრამ ზამთრის მძიმე ეპიდემიამ და საშინელმა ჭირმა აიძულა პართიელები წასულიყვნენ სომხეთიდან, რამაც საშუალება მისცა რადამისტს დარუნებულიყო, რომელიც ახლა უფრო სასტიკი იყო ვიდრე ოდესმე. რადამისტი სიმკაცრით ეპყრობოდა სომხებს და უყურებდა მათ, როგორც მეამბოხეებს, რომლებსაც შეეძლოთ მისი მიტოვება, როდესაც ამის შანსი მიეცემოდათ. ასეთმა ქცევამ სომხები მოთმინებიდან გამოიყვანა და შეიარაღებულმა და გაშმაგებულმა ბრბომ მის სასახლეს ალყა შემოარტყა. რადამისტი გაიქცა და როგორც ტაციტუსი გადმოგვცემს, რადამისტის ცოლი ზენობია ფეხმძიმედ ყოფილა და ცხენზე ჯდომა უჭირდა. როდესაც საშიშროება შეიქმნა, რომ მდევარნი მათ შეიპყრობდნენ, რადამისტმა ხანჯლით განგმირა ცოლი და მდინარე არაქსში გადააგდო, თვითონ კი ქართლში დაბრუნდა. პართიელებმა ასევე გადაიბირეს აქამდე იბერიის გავლენის ქვეშ მყოფი ალბანეთის სამეფო. ასეთი სამარცხვინო პოლიტიკური მარცხის გამო ფარსმან I-მა რადამისტი სიკვდილით დასაჯა.რადამისტის ისტორია ასახულია გეორგ ფრიდრიხ ჰენდელის ოპერაში „რადამისტი“. == გალერეა == მარცხნივ|მინი|რადამისტი დედოფალ ზენობიას მდინარეში აგდებს.ავტორი ფრანსუა ჩიფლარტი. მინი|238x238პქ|რადამისტი დაჭრილ ზენობიას აგდებს მდინარე არაქსში, ავტორი ფრანჩესკო ალბერი,1812 წ. ცენტრი|მინი|რადამისტი და ზენობია, ავტორი ჟან-ჟოზეფ ტაილასონი. ==ლიტერატურა== * ჯავახიშვილი., ი. ქართველი ერის ისტორია, წიგნი პირველი, თბ., 1979. — თავი IV, გვ.4–5.l * ტაციტიუსი, წიგნი XII ინგლისურ ენაზე. * Crévier, Jean-Baptiste Louis (1814) L'Histoire des empereurs des Romains. * Bunson, Matthew (2009) Encyclopedia of the Roman Empire. * Toumanoff, Cyril (1969), Chronology of the early Kings of Iberia, Vol. 25. * Suny, Grigor Ronald (1994), The Making of the Georgian Nation: 2nd edition, Indiana University Press. * Rawlinson, George (2012) The Seven Great Monarchies Of The Ancient Eastern World. * Cantù, Cesare (1847) Historia universal * Tomlins, Frederick (1844) A Universal History of the Nations of Antiquity == სქოლიო == კატეგორია:სომხეთის მეფეები კატეგორია:იბერიის სამეფო კატეგორია:ფარნავაზიანები კატეგორია:მეფის მკვლელები კატეგორია:სიკვდილით დასჯილი მონარქები კატეგორია:ქართველები სომხეთში კატეგორია:ტახტის მემკვიდრეები რომლებმაც ვერ შეძლეს ტახტზე ასვლა კატეგორია:გარდაცვლილი 58 კატეგორია:დის მკვლელები კატეგორია:ბიძის მკვლელები კატეგორია:უზურპატორები კატეგორია:სიკვდილით დასჯილი ქართველები", "url": "https://ka.wikipedia.org/wiki/რადამისტი", "length": 4623}
{"id": "7903", "title": "ზენობია (სომხეთი)", "text": "thumb|ზენობიას პოულობენ არაქსის პირას, 1634, [[ნიკოლა პუსენი.]] thumb|„[[რადამისტი და ზენობია“, ლ. საბატელი, 1803]] ზენობია — ქართველი პრინცესა, ქართლის მეფის ფარსმან I-ის ვაჟის რადამისტის ბიძაშვილი და შემდგომ მეუღლე (I საუკუნის 60-იანი წლები) და სომხეთის დედოფალი. რომაელი ისტორიკოსის ტაციტუსის ცნობით, როდესაც სომხეთში გამეფებულ რადამისტს აუჯანყდნენ და იგი სამშობლოსაკენ გაიქცა, ფეხმძიმე ზენობიამ ვერ გაუძლო ცხენზე ჯდომას და სთხოვა რადამისტს მოეკლა იგი, რათა მტრებს ხელში არ ჩავარდნოდა. დიდი მუდარის შემდეგ რადამისტმა შეუსრულა თხოვნა, დაჭრა და მდინარე არაქსში გადააგდო, ცოცხალ-მკვდარი ზენობია მწყემსებმა იპოვეს, გადაარჩინეს და სომხეთში გამეფებულ ტირიდატეს მიჰგვარეს ქალაქ არტაქსატაში. ==ლიტერატურა== *Karlhans Abel : Zenobia 1). In: Paulys Realencyclopädie der classischen Altertumswissenschaft (RE). Band X A, Stuttgart 1972, Sp. 1. *Bernhard Kytzler: Frauen der Antike. Von Aspasia bis Zenobia. Artemis, München & Zürich 2000, ISBN 3-7608-1224-4, S. 176. კატეგორია:იბერიის სამეფო კატეგორია:ფარნავაზიანები კატეგორია:ქართველები სომხეთში", "url": "https://ka.wikipedia.org/wiki/ზენობია_(სომხეთი)", "length": 1038}
{"id": "7905", "title": "რეხის ბრძოლა", "text": "რეხის ბრძოლა — 76 წელს ფარსმან I-ის მცირეწლოვანი ვაჟის მირდატის მომხრეებმა ეგრისის და რომაელთა ჯარების დახმარებით დაამარცხეს იბერიის მეფე მირდატ IV. ეს უკანასკნელი ამ ბრძოლაში უნდა დაღუპულიყო, რადგან უკვე იმავე წელს იბერიის ტახტზე მირდატ V ზის. კატეგორია:იბერიის სამეფო კატეგორია:საქართველოს ბრძოლები კატეგორია:I საუკუნის ბრძოლები", "url": "https://ka.wikipedia.org/wiki/რეხის_ბრძოლა", "length": 330}
{"id": "7910", "title": "ტეიტ მოდერნი (ლონდონი)", "text": "thumb|280px|ტეიტ მოდერნი ათასწლეულის ხიდიდან ტეიტ მოდერნი (Tate Modern) — თანამედროვე ხელოვნების ბრიტანეთის ახალი ეროვნული მუზეუმი ლონდონში, მდ. თემზის პირას, წმ. პავლეს კათედრალის მოპირდაპირედ. ტეიტ ბრიტანეთის, ტეიტ ლივერპულისა და ტეიტ სენტ-აივსის მუზეუმებთან ერთად იგი ტეიტ გალერეის ნაწილია. მუზეუმი მოთავსებულია ყოფილ სანაპირო ელექტროსადგურის შენობაში, რომლის პროექტი თავდაპირველად სერ გაილს გილბერტ სკოტმა შექმნა ორ ეტაპად 1947 და 1963 წლებში. ელექტროსადგური 1981 წელს დაიხურა. შენობის კონვერტაცია არქიტექტურულმა ფირმამ \"ჰერცოგ & დე მიურონ\" მოახდინა და მისი სიმაღლე 99 მეტრია. 2000 წლის 12 მაისს გახსნის დღიდან ეს მუზეუმი ლონდონელთა და მის სტუმართა ყველაზე პოპულარული ადგილი გახდა. პერმანენტულ გამოფენებზე შესვლა უფასოა. 2005 წელს გალერეამ გაფართოების მშენებლობა დაიწყო, რომელიც 60%-ით გაზრდის საგამოფენო ფართს, და რომელიც 2012 წლისთვის უნდა დასრულდეს. ეს მშენებლობაც \"ჰერცოგ & დე მიურონ\"-ის დაპროექტებულია. გალერეები მოთავსებულია შენობის მესამე, მეოთხე და მეხუთე სართულებზე. თემატურად გაშლილი გამოფენები გალერეის პერმანენტული კოლექციიდან მოთავსებულია მესამე და მეხუთე სართულებზე, ხოლო დროებითი ან სპეციალური გამოფენები ეწყობა მეოთხე სართულზე. შენობის მთავარი ჰოლიც, რომელშიც ადრე ელსადგურის ტურბინა მდებარეობდა, დროებით გამოფენებს ეთმობა ხოლმე. thumb|left|250px|ტურბინის ჰოლი, რაჩელ ვაიტრედის პროექტი \"სანაპირო\" 2005 ტურბინის ჰოლში გამოფენილია თანამედროვე ხელოვანთა პეცილურად დაფინანსებული ნამუშევრები ყოველი წლის ოქტომბერსა და მარტში გამოფენათა სერიაში სახელწოდებით \"იუნილევერ\". სერია თავდაპირველად ხუთ წელზე იყო გათვლილი, თუმცა მისი პოპულარობის გამო ის 2008 წლამდე გაგრძელდა. გალერეაში მოხვედრა შეიძლება ლონდონის ათასწლეულის ხიდის გადაკვეთით, რომელიც მას წმ. პავლეს კათედრალთან აერთებს. ახლომდებარე მეტროს სადგურია \"საუზვარკი\", თუმცა სადგური \"ბლექფრაირსი\" და ამავე სახელწოდების ხიდით ფეხით გადახვლა ხშირად უფრო მოხერხებულია. აქვეა ასევე ნავთმისადგომი, რომელსაც \"ბენქსაიდ პიერი\" ჰქვია, რომლითაც დოკლანდსში და გრინვიჩში შეგიძლია მოხვდეთ რეგულარული სანაოსნო სერვისით, ან ასევე ტეიტ-ტუ-ტაიტ სერვისით, რომელიც ტეიტ მოდერნსა და ტეიტ ბრიტანეთს აერთებს \"ლონდონ აი\"-ს მეშვეობით. == იხილეთ აგრეთვე == * ტეიტ გალერეა * მსოფლიოს ცნობილი მუზეუმები ==რესურსები ინტერნეტში== * ტეიტ მოდერნის ოფიციალური საიტი * გალერეის გეგმა კატეგორია:გაერთიანებული სამეფოს მუზეუმები კატეგორია:ლონდონი", "url": "https://ka.wikipedia.org/wiki/ტეიტ_მოდერნი_(ლონდონი)", "length": 2276}
{"id": "7914", "title": "პერგამონის მუზეუმი", "text": "right|310px|პერგამონმუზეუმი მინი|300px|right|პერგამონის მუზეუმის ფასადი პერგამონის მუზეუმი (გერმ. Pergamonmuseum) ერთ-ერთი მთავარი მუზეუმია ბერლინის მუზეუმთა კუნძულზე. მისი შექმნა დაიგეგმა ალფრედ მესელისა და ლუდვიგ ჰოფმანის მიერ და მშენებლობა 1910-1930 წლებში განხორციელდა. მასში მოთავსებულია პირვანდელი სახისა და ზომის რეკონსტრუირებული მონუმენტური შენობები, როგორიციაა პერგამონის საკურთხეველი, მილეტის ბაზრის კარიბჭე, იშთარის კარიბჭე და ყველა მათგანი შედგება ფილებისგან, რომლებიც თავდაპირველი გათხრების ადგილებიდან გადმოიტანეს. მუზეუმი დაყოფილია ანტიკურ კოლექციად, ახლო აღმოსავლეთის მუზეუმად და ისლამური ხელოვნების მუზეუმად. მას ყოველწლიურად დაახლოებით 850.000 ადამიანი სტუმრობს. == წარმოშობის ისტორია == thumb|რომაული საფლავის ქვა ბერლინის მუზეუმის კუნძულზე, კაიზერ-ვილჰელმ-მუზეუმის გახსნის პროცეში გაირკვა, რომ მისი ფართი არ იყო საკმაო მუზეუმის საცავებში არსებული ხელოვნების ნიმუშებისა და გერმანელთა გათხრებით მოპოვებული არქეულოგიური განძის გამოსაფენად. ეს გათხრები წარმოებულ იქნა ბაბილონში, ურუქში, ასურეთში, მილეტოსში, პრიენსა და ეგვიპტეში, და ამ ადგილებიდან მოტანილი ექსპონატების გამოფენა ვერ ხერხდებოდა. 1907 წელს, ვილჰელმ ფონ ბოდე, კაიზერ-ვილჰელმ-მუზეუმის დირექტორი, გეგმავს იქვე ახალი მუზეუმის აგებას ძველი არქიტექტურის, გერმანიის პოსტ-ანტიკურობის ხელოვნებისა და ახლო-აღმოსავლეთის და ისლამის ხელოვნების ნიმუშების მოსათავსებლად. მისი სიკვდილის შემდგომ 1909 წელს მშენებლობის პროექტს ლუდვიგ ჰოფმანი ხელმძღვანელობდა. მშენებლობა საბოლოოდ 1910 წელს დაიწყო და პირველი მსოფლიო ომისა (1918) და დიდი ინფლაციის (1920-იანი წლები) პერიოდში გრძელდებოდა. 1930 წელს შენობა, რომელშიც სამი მუზეუმი შედიოდა, გაიხსნა. პერგამონის მუზეუმი სასტიკად დაზიანდა ბერლინზე საჰაერო თავდასხმის დროს მეორე მსოფლიო ომის ბოლოს. ექსპონატების დიდი ნაწილი გადანახულ იქნა, ხოლო უძრავი ობიექტები კი კედელში ჩაიტანეს, ყველა დანარჩენი ნიმუში 1945 წელს წითელი არმიის შემოსვლის დროს გაიტანეს იოსებ სტალინის გამარჯვების მუზეუმისთვის. გატანილი სიმდიდრის ნაწილი 1958 წელს დააბრუნეს აღმოსავლეთ გერმანიაში. კოლექციის ერთი ნაწილი დღესაც პუშკინის მუზეუმსა და ერმიტაჟში ინახება, მოსკოვსა და სანქტ-პეტერბურგში. == გამოფენები == thumb|right|300px|პერგამონის საკურთხეველი thumb|300px|იშთარის კარიბჭე მუზეუმში გამოფენილი უმნიშვნელოვანესი ექსპონატებია: * პერგამონის საკურთხეველი * მილეტის ბაზრის კარიბჭე * იშთარის კარიბჭე და ბაბილონის პროცესიის ქუჩა * მშათას ფასადი === ანტიკური კოლექცია === კოლექციის საწყისებს ბრანდენბურგის კურფიურსტთან მივყავართ, რომელიც ანტიკურ საგნებს აგროვებდა; ამ კოლექციის პირველი ნიმუშები მან რომაელი არქოლოგისგან შეისყიდა 1698 წელს. მისი ნაწილი მოსახლეობისთვის მისაწვდომი გახდა 1830 წელს, როცა ძველი მუზეუმი გაიხსნა. კოლექცია მნიშვნელოვნად გაიზარდა ოლიმპიის, სამოსის, პერგამონის, მილეტუსის, პრიენის და დიდიმას გათხრების შედეგად. ამ გათხრებით მოპოვებული კოლექცია პერგამონისა და ძველმა მუზეუმებმა გაიყვეს. კოლექციაში შედის სკულპტურები არქაულიდან ელინისტურ პერიოდამდე და ასევე ბერძნული და რომაული ანტიკური ხელოვნების ნიმუშები: არქიტექტურა, სკულპტურები, ინცრუსტაციები, მოზაიკა, ბრინჯაო და სამკაულები. მთავარი გამოფენებია პერგამონის საკურთხეველი (ძვ.წ. მე-2 საუკუნე), 113 მეტრი სიგრძის სკულპტურული ფრიზით, რომელზეც ღმერთთა და გიგანტთა ბრძოლაა გამოსახული, და მილეტის კარიბჭე რომის ანტიკური ხანიდან. მეორე მსოფლიო ომის შემდეგ გარმანიის გაყოფის შედეგად კოლექციასაც იგივე ბედი ეწია. პერგამონის მუზეუმი ხელმეორედ გაიხსნა 1959 წელს აღმოსავლეთ ბერლინში, ხოლო ის რაც დასავლეთ ბერლნში დარჩა გამოფენილია შარლოტენბურგის სასახლეში 1995 წლიდან. === ისლამური ხელოვნების მუზეუმი === როცა მუზეუმი ბოდე გაიხსნა 1904 წელს, მასში ისხლამური ხელოვნების განყოფილება შეიქმნა, რომელიც მოგვიანებით (1930) პერგამონის მუზეუმში გადავიდა. ესპანეთიდან ინდოეთამდე მაჰმადიანი ხალხების მიერ მე-8 და მე-9 საუკუნებში შექმნილი ხელოვნების ნიმუშების გარდა, ყველაზე მიმზიდველი მშეთას ფასადია, რომელიც პრე-ისლამური ხანის უდაბნოს ციხეხიმაგრეს ეკუთვნის. ეს იყო ოსმალეთის სულთანის აბდულჰამიდ II-ის გერმანიის იმპერატორ ვილჰელმ II-თვის მიძღვნილი საჩუქარი. ფასადის ნაწილი ჯერაც ამმანშია, იორდანია. === ახლო აღმოსავლეთის მუზეუმი === 300px|thumb|მშათას ფასადი ახლო აღმოსავლეთის მუზეუმში გამოფენილია გერმანელი არქეოლოგების მიერ ასურეთის, შუმერული და ბაბილონური კულტურის რეგიონებში ნაპოვნი ობიექტები. დამატებით აქვეა ისტორიული შენობები, რელიეფები და ნაკლებად მნიშვნელოვანი ექსპონატები და სამკაულები. მთავარი დისპლეი ეკუთვნის იშთარის კარიბჭეს და ბაბილონის პროცესიის ქუჩას, ნაბუქოდონოსორ II-ის სამეფო ოთახის ფასადთან ერთად. == მუზეუმის კუნძულის სამომავლო გეგმები == მუზეუმის კუნძულის მთავარი გეგმა პერგამონის მუზეუმის გაფართოებაა, რომელიც მუზეუმთა კომპლექსის ცენტრი უნდა გახდეს. ის შეუერთდება ახალ მუზეუმს, ბოდეს მუზეუმსა და ძველ ეროვნულ გალერეას. 2000 წელს ჩატარებულ არქიტექტურულ კონკურში გაიმარჯვა ოსვალდ მატიას უნგერსმა, კიოლნიდან. მუზეუმის კომპლექსი მისეული გეგმის მიხედვით გადაკეთდება, რომლის მიხედვით დიდი ცვლილებები უნდა მოხდეს 1930 წლის შემდეგ ხელშეუხებელ შენობათა წყობასა და ფორმებში. ამჟამინდელი შესასვლელი შენობა შეცვლის ერენჰოფის შენობას, ხოლო შემაღლებული არქეოლოგიური პრომენადი კი ერთმანეთთან დააკავშირებს ყველა შენობას. მშენებლობის დაწყება დაგეგმილია 2005 წლისთვის და უნდა დასრულდეს 2010-ში. == იხილეთ აგრეთვე == * სხვა ცნობილი მუზეუმები == რესურსები ინტერნეტში == * პერგამონმუზეუმის ოფიციალური საიტი * kulturberlin.de - პერგამონმუზეუმი კატეგორია:გერმანიის მუზეუმები", "url": "https://ka.wikipedia.org/wiki/პერგამონის_მუზეუმი", "length": 5203}
{"id": "7924", "title": "კიოლნი", "text": "კიოლნი, კელნი (, 1919 წლამდე აგრეთვე - Cöln) — სიდიდით მეოთხე ქალაქი გერმანიაში. ჩრდილოეთ რაინ-ვესტფალიის უდიდესი ქალაქი და ერთ-ერთი უმნიშვნელოვანესი შიდა საკონტინეტო პორტი ევროპაში. კიოლნი ითვლება ერთ-ერთ უდიდეს საუნივერსიტეტო ქალაქად, სადაც სტუდენტთა რაოდენობა (85.183) მოსახლეობის 8,5 % შეადგენს. კიოლნი რაინლანდის ეკონომიკური, კულტურული და ისტორიული ცენტრია. თავისი 175 515 (17,2 %) უცხოელი მოსახლით კიოლნი ითვლება მულტიკულტურული საზოგადოების ცენტრად. ბერლინის შემდეგ აქ სიდიდით მეორე თურქული დიასპორაა მსოფლიოში. ==იხილეთ აგრეთვე== *გერმანიის დიდი ქალაქების სია ==რესურსები ინტერნეტში== * www.cologne-tourism.com * Cologne Tourism at koeln.de * City of Cologne * KölnWiki, the city-wiki of Cologne * Colonia 3D, a reconstruction of Roman Cologne ==სქოლიო== კატეგორია:ჩრდილოეთი რაინ-ვესტფალიის ქალაქები", "url": "https://ka.wikipedia.org/wiki/კიოლნი", "length": 806}
{"id": "7925", "title": "პიკასოს მუზეუმი (პარიზი)", "text": "thumb|260px|მუზეუმის ხედი ბაღიდან პიკასოს მუზეუმი () — მუზეუმი პარიზში. მდებარეობს სასტუმრო სალში (Hotel Sale) თორინის ქუჩაზე, მარეს უბანში. შენობა, რომელშიც მუზემის კოლექციაა მოთავსებული აშენებულია 1656-59 წლებში გრაფ პიერ ობერ დე ფონტენესათვის რომელიც ე.წ. მარილის გადასახადით გამდიდრებულა (შენობის სახელი „მარილიანს“ ნიშნავს). მისი არქიტექტორი ყოფილა ჟან ბულიე, აგრეთვე ცნობილი როგორც ჟან დე ბურგესი, და მარეს უბანში ერთ-ერთ ყველაზე შესანიშნავ ისტორიულ შენობად ითვლება. ==შენობა== შენობამ მფლობელი გაყიდვითა და მემკვიდრეობით რამდენიმეჯერ შეიცვალა. მფლობელთა შორის იყვნენ: ვენეციის რესპუბლიკის საელჩო (1671); მარშალი დე ვილრუა; რევოლუციის დროს ექსპროპრირებულ იქნა; 1851 წელს გადაკეთდა სკოლად რომელშიც ბალზაკი სწავლობდა; ასევე მასში სახლობდა მუნიციპალური ხელოვნების მეცნიერებათა სკოლა. 1964 წელს პარიზის ქალაქის მმართველობამ შეიძინა, ხოლო 1968-ში ისტორიული მონუმენტის სტატუსი მიენიჭა. შენობას აღდგენითი სამუშაოები ჩაუტარდა 1974-80 წლებში. სასტუმრო სალი პიკასოს მუზეუმისთვის შეირჩა დიდი საზოგადოებრივი დებატების შედეგად. ინტერიერის დიზაინისთვის კონკურსი ჩატარდა, რის შედეგადაც როლან სიმონეს პროექტის მიხედვით შენობის ინტერიერი მის პირვანდელ სახეს იბრუნებს. ==კოლექცია== 1968 წელს საფრანგეთში მიღებულ იქნა კანონი, რომელიც მემკვიდრეებს საშუალებას აძლევს მემკვიდრეობის გადასახადის ფულის ნაცვლად ხელოვნების ნიმუშებით დაფარვას. ხელოვნების ნიმუში განსაკუთრებით მნიშვნელოვანი უნდა იყოს, როგორც საფრანგეთის კულტურული დანატოვარი. კანონი ცნობილია, როგორც “დაცია” და მხოლოდ განსაკუთრებულ შემთხვევებში დაიშვება. ეროვნული მუზეუმების კურატორმა დომინიკ ბოზომ შეარჩია იმ ნამუშევართა სია, რომელიც დაცია შეიძლება გამხდარიყო. ეს სია რატიფიცირებულ იქნა 1979 წელს. ის შეიცავდა ყველა ტექნიკისა და პერიოდის ნამუშევრებს, და განსაკუთრებით იშვიათია სკულპტურათა ბრწყინვალე კოლექციით. ჟაკლინ პიკასოს გარდაცვალების შემდეგ (1986), მისმა ქალიშვილმა ახალი დაცია შემოიტანა. ამ კოლექციას შემდგომში კიდევ რამდენიმე ნამუშევარი დაემატა შესყიდვებისა და საჩექრების სახით. პიკასოს უთქვამს - “მე ვარ პიკასოს უდიდესი კოლექციონერი მსოფლიოში”. გარდაცვალებამდე (1973) მან საკუთარი ნამუშევრების (მონახაზებიდან დასრულებული ნახატების ჩათვლით) უდიდესი კოლექცია მოაგროვა. მასში ასევე შედიოდა სხვა ავტორთა მისეული კოლექცია, რომელშიც იყვნენ სეზანი, დეგა, რუსო, სიურატი და მატისი. ასევე იბერიული ბრინჯაო და პრიმიტიული ხელოვნების კარგი კოლექცია. მუზეუმის თვალსაჩინო ნაწილია პიკასოს ნამუშევრები, რომელიც მან მისი 70-ე წლისთავის შემდეგ შეასრულა. მუზეუმმა დიდი შრომა გასწია მასში არსებულ ნამუშევრებზე დეტალური ინფორმაციის მოსაპოვებლად. აქვე იხილავთ პიკასოს თანამედროვე კარიკატურისტის ნამუშევრებს, რომელიც პიკასოს მუშაობის პროცესს აღწერდა 1950-იან წლებში. რამდენიმე ოთახი თემატურ პრეზენტაციებს ეთმობა, თუმცა ძირითადად მუზეუმში ნამუშევრები ქრონოლოგიურად არის მოწყობილი. ფეწერული ნამუშევრების, მონახაზების, სკულპტურებისა და ანაბეჭდების გარდა აქ არის ფოტოები, მანუსკრიპტები, საგაზეთო ამონაჭრები დამატებითი კონტექსტუალური ინფორმაციისთვის. მეორე სართული სპეციალურ გამოფენებს ეთმობა ხოლმე. მესამე სართულზე ბიბლიოთეკა, დოკუმენტაცია, კურატორის ოფისი და კვლევისთვის განკუთვნილი საარქივო განყოფილებაა. ==იხილეთ აგრეთვე== *პიკასო, პაბლო *პიკასოს მუზეუმი (ბარსელონა) ==რესურსები ინტერნეტში == *პიკასოს ეროვნული მუზეუმის საიტი კატეგორია:საფრანგეთის მუზეუმები", "url": "https://ka.wikipedia.org/wiki/პიკასოს_მუზეუმი_(პარიზი)", "length": 3187}
{"id": "7926", "title": "იენი დალმანი", "text": "მინი|დალმანი [[2002 წელს]] იენი მარია დალმან-რაიკონენი ( დ. 27 ოქტომბერი, 1981, პიიკიო, ფინეთი) — კიმი რაიკონენის მეუღლე. 2000 წელს იგი გახდა „მის ფინეთი“ და „მის სკანდინავია“. 2004 წლის 31 ივლისს დაქორწინდა კიმი რაიკონენზე ქ. ჰამეენლინაში == რესურსები ინტერნეტში == * Miss Scandinavia Jenni Dahlman. კატეგორია:ფინელი მოდელები კატეგორია:დაბადებული 1981 კატეგორია:დაბადებული 27 ოქტომბერი", "url": "https://ka.wikipedia.org/wiki/იენი_დალმანი", "length": 386}
{"id": "7928", "title": "პომპიდუს ცენტრი (პარიზი)", "text": "მინი|გამოფენის ნაწილი მინი|[[პაბლო პიკასოს ნამუშევრები პომპიდუს ცენტრში]] ჟორჟ პომპიდუს ხელოვნებისა და კულტურის ეროვნული ცენტრი (Centre national d'art et de culture Georges-Pompidou) (აშენდა 1971-77 წლებში) - მდებარე ბობურგის მოედანთან (ლე ჰალსა და მარეს უბნებთან), პარიზი. დიზაინი ეკუთვნის რენცო პიანოს, რიჩარდ როჯერსსა და ჯიანფრანკო ფრანჩინის. მასში მოთავსებულია საზოგადოებრივი ბიბლიოთეკა (Bibliothèque publique d'information) და თანამედროვე ხელოვნების ეროვნული მუზეუმი (Musée National d'Art Moderne). წარმოდგენილია მხატვრული მიმდინარეობები ფოვიზმი, კუბიზმი, სიურეალიზმი და აბსტრაქტული ექსპრესიონიზმი. მუზეუმში 50.000 ხელოვნების ნიმუშია დაცული (ფერწერული ტილოები, სკულპტურები, ნახაზები და ფოტოები) და მათგან მხოლოდ 2000-მდე ნამუშევარია სახალხოდ გამოფენილი. მისი მდებარეობის გამო ცენტრი ცნობილია აგრეთვე, როგორც ბობურგი. ცენტრის ბრუტალისტური არქიტექტურა შესაძლოა აღმაფრენის წყარო ყოფილიყო იმავე სახელწოდების ბორგის კუბისთვის. == არქიტექტურა == შენობის არქიტექტურა ძალიან გამორჩეულია: ზოგიერთი კრიტიკოსი მას “ქალაქის ცენტრში ჩადგმულ ნავთობგადამმუშავებელ ქარხანას” ამსგავსებს. მისი ძირითადი დამახასიათებელი თვისება გარე ფერადი მილსადენებია. ფერს გარკვეული მნიშვნელობა აქვს: ჰაერის კონდიციონირების მილები ლურჯია, წყლის გაყვანილობისა - მწვანე, ხოლო ელქტრობისა კი - ყვითელი. ესკალატორები წითელია. თეთრი მილები მიწისქვეშა ზონის ვენტილაციისთვისაა. პომპიდუს ცენტრის შენობის ჩონჩხის დამაკავშირებელი ლითონის სვეტებიც კი გარეთაა გამოტანილი. არქიტექტორის მიზანი იყო შენობის დამხმარე ელემენტების (ელექტრობა, წყალი, მისთ.) შენობის ჩონჩხის გარეთ გატანა იყო და შედეგად, შენობის “უკუღმა” მოტრიალება. ასეთი წყობა შენობის სასარგებლო ფართის მაქსიმალურად გამოყენების საშუალებას იძლევა, ანუ უფრო მეტი ადგილი რჩება ექსპონატთა გამოსაფენად. შენობის ამგვარი იდეა ეყრდნობოდა სედრიკ პრაისის “მხიარული სასახლის” პროექტს (1964). ცენტრს სახელი ჟორჟ პომპიდუს პატივსაცემად დაერქვა, რომელიც საფრანგეთის პრეზიდენტი იყო 1969-1974 წლბეში და დამთვალიერებელთათვის 1977 წლის 31 იანვარს გაიხსნა. ჟორჟ პომპიდუს მოედანი მუზეუმის წინ ცნობილია ქუჩის მსახიობთა (მიმიკოსთა და ჟუნგლიორთა) საყვარელ ადვილად. სახალხო ტრანსპორტი: მეტრო პომპიდუ, ლე ჰალი, საგარეუბნო მატარებელი შატელე-ლე-ჰალი. == თანამედროვე ხელოვნების მუზეუმი == შენობაში განთავსებული Musée National d'Art Moderne - საფრანგეთის ეროვნული თანამედროვე ხელოვნების მუზეუმი მდებარეობს ცენტრის მეოთხე და მეხუთე სართულებზე. ორგანიზაციულად ის უკავშირდება აკუსტიკის/მუსიკის კვლევისა და კოორდინაციის ინსტიტუტს (IRCAM), რომელიც იქვე მდებარეობს. მუზეუმს მნიშვნელოვანი საერთაშორისო კოლექცია აქვს თანამედროვე ხელოვნების ავტორთაგან - კანდინსკი, მატისი, მირო, პიკასო და მისთ. აქ წარმოდგენილ ხელოვნების მიმდინარეობათა შორის არის ფოვიზმი, კუბიზმი, სიურრეალიზმი და აბსტრაქტული ექსპრესიონიზმი. მუზეუმში 50 000-მდე ხელოვნების ნიმუშია (მათ შორის ფეწერული ტილოები, ქანდაკებები, გრაფიკა და ფოტომასალა), რომელთა შორის 2000-მდე ნიმუში საგამოფენო დარბაზებშია წარმოდგენილი. ამავე შენობაში მდებარეობს ინდუსტრიული დიზაინის ცენტრი, რომელიც მოიცავს მე-20 საუკუნის არქიტექტურასა და დიზაინს. მუზეუმი პერიოდულად წარმოდგენილია დროებითი თემატური ექსპოზიციები. == იხილეთ აგრეთვე== * პომპიდუს ცენტრის ოფიციალური საიტი * პომპიდუს ცენტრის ფოტოსურათები კატეგორია:პარიზის არქიტექტურა კატეგორია:საფრანგეთის მუზეუმები", "url": "https://ka.wikipedia.org/wiki/პომპიდუს_ცენტრი_(პარიზი)", "length": 3187}
{"id": "7930", "title": "რენცო პიანო", "text": "რენცო პიანო (; დ. 14 სექტემბერი, 1937, გენუა, იტალია) — იტალიელი არქიტექტორი. == ბიოგრაფია == დაიბადა გენუაში, იტალია და დღემდე აქვე აქვს სახლიც და სახელოსნო. განათლება მიიღო და შემდგომში ასწავლიდა მილანის პოლიტექნიკურ ინსტიტუტში. 1965-1970 წლებში მუშაობდა ლუის კანთან. 1971-1977 წლებში კი რიჩარდ როჯერსთან, მათი ყველაზე ცნობილი ერთობლივი ნამუშევარია ჟორჟ პომპიდუს ცენტრი პარიზში (1977). მისი პროექტით აშენდა მენილის კოლექციის მუზეუმი ჰიუსტონში (1986), მე-20 საუკუნის ერთ-ერთი ყველაზე შთამბეჭდავი საინჟინრო გადაწყვეტა კანსაის საერთაშორისო აეროპორტისა, ოსაკა (1988), და პოტსდამერ პლატცის დაიმლერ-ბენცის ნაწილის რეკონსტრუქცია ბერლინში. 2002 წელს დასრულდა ხელოვნების ნიმუშად აღიარებული სამუსიკო აუდიტორიუმი პარკო დელა მუსიკა (3 ჰოლით რომელშიც 2800, 1200 და 700 მაყურებელი თავსდება ღია ამფითეატრითა და გარშემო პარკით) რომში, რომელიც ევროპაში ამ ტიპის უდიდესი სამუსიკო დარბაზი გახდა. 2003 წელს სან ჯიოვანი ტორონდოში დასრულდა მისი პროექტით პადრე პიოს პილგრიმაჟის ეკლესიის მშენებლობა. მისი დიზაინით აიგო ბერნში, შვეიცარია, ადგილობრივი მხატვრის პოლ კლეესთვის მიძღვნილი მუზეუმი. მასვე ეკუთვნის ფეხბურთის სტადიონების, ხიდების, ლაინერებისა და ავტომობილების პროექტები. მისი ერთ-ერთი ბოლო პროექტია ლონდონ-ბრიჯ-ტაუერის ცათამბჯენი ლონდონში. რენცო პიანოს 1998 წელს მიღებული აქვს პრიცკერის არქიტექტურული პრიზი და არის იუნესკოს კეთილი ნების ელჩი. ==ლიტერატურა== * * * == რესურსები ინტერნეტში == * რენცო პიანოს ოფიციალური საიტი * პრიცკერის არქიტექტურული პრიზის ბიო * რენცო პიანოს პროფილი და არქიტექტურული ნიმუშები ==სქოლიო== კატეგორია:იტალიელი არქიტექტორები კატეგორია:დაბადებული 1937 კატეგორია:დაბადებული 14 სექტემბერი", "url": "https://ka.wikipedia.org/wiki/რენცო_პიანო", "length": 1599}
{"id": "7931", "title": "თანამედროვე ხელოვნების მუზეუმი (ნიუ-იორკი)", "text": "thumb|350პქ|მუზეუმის ხედი ბაღიდან თანამედროვე ხელოვნების მუზეუმი (Museum of Modern Art - MoMA) მდებარეობს მიდთაუნ მანჰეტენზე, ნიუ-იორკში. მუზეუმი ხშირად მეტროპოლიტენის ხელოვნების მუზეუმის მოპაექრედ განიხილება. მომა თავდაპირველად დააპროექტა მოდერნისტმა არქიტექტორმა ედვარდ დურელ სტოუნმა და პირველად დამთვალიერებელთათვის გაიხსნა 1929 წლის 7 ნოემბერს. ითვლება რა თანამედროვე ხელოვნების ნიმუშთა საუკეთესო კოლექციად მსოფლიოში, მის მთავარ ღირსშესანიშნაობად ითვლება: * ვინსენტ ვან გოგის “ვარსკვლავებიანი ღამე”, * პაბლო პიკასოს “ავინიონის დიაცები” * სალვადორ დალის “მეხსიერების ჟინიანობა”, * პიტ მონდრიანის “ბროდვეის ბუგი-ვუგი”, * კლოდ მონეს “წყლის ლილიების” ტრიპტიხი * ანრი მატისის “ცეკვა” * პოლ სეზანის “მობანავე” * ფრიდა კალოს “ავტო-პორტრეტი მოკვეცილი თმით” აქვე ასევე იხილავთ წამყვანი ამერიკელი მხატვრების ჯექსონ პოლოკის, ჯასპერ ჯონსის, ედვარდ ჰოპერის, ენდი უორჰოლის, ჩაკ კლოზის და რალფ ბეკშის ნამუშევრებს. მომას მსოფლიოში სახელგანთქმული მხატრვული ფოტოგრაფიის კოლექცია აქვს. აქვეა ასევე მნიშვნელოვანი დიზაინის კოლქეციები, მათ შორის პოლ ლასცლოს ნამუშევრები. მომას მიდთაუნის შენობამ მნიშვნელოვანი რეკონსტრუქცია განიცადა 21-ე საუკუნის დასაწყისში. დაიხურა რა 2002 წლის 21 მაისს, 2004 წლის 20 ნოემბერს გაიხსნა იაპონელი არქიტექტორის იოშიო ტანიგუჩის განახლებული პროექტით. ამ პერიოდში მომას კოლექციის ნაწილი გამოფენილი იყო ყოფილ ჭიკარტების ქარხანაში ლონგ-აილენდ სიტიში, ქუინსში. მომას ხელახალ გახსნას მოსახლეობის უკმაყოფილება მოჰყვა შესვლის ფასის $12-დან $20-მდე გაზრდის გამო. ამგვარად მომა ნიუ-იორკში ყველაზე ძვირი მუზეუმია, თუმცა პარასკევს ნაშუადღევს 4 სთ-ის შემდეგ “გადაიხადეთ რამდენიც გსურთ” პოლიტიკა მოქმედებს და შესაძლებელია უფასოდ მოხვედრაც თუ რიგმა დღის ბოლომდე მოგიწიათ. == აქ გამოფენილ ზოგიერთ ნამუშევართა გალერეა == Image:Henri Rousseau 010.jpg|ანრი რუსო, „მძინარე ბოშა“, 1897 Image:VanGogh-starry night.jpg|ვინსენტ ვან გოგი, „ვარსკვლავებიანი ღამე“, 1889 Image:Paul_Gauguin_-_Te_aa_no_areois_-_Google_Art_Project.jpg|პოლ გოგენი, „არეოის თესლი“, 1892 Image:Mondrian broadway boogie-woogie.gif|პიტ მონდრიანი, „ბროდვეის ბუგი ვუგი“, 1942–1943 == რესურსები ინტერნეტში == * ოფიციალური საიტი. * მოდერნი: მომა . კატეგორია:ნიუ-იორკის მუზეუმები კატეგორია:მანჰეტენი", "url": "https://ka.wikipedia.org/wiki/თანამედროვე_ხელოვნების_მუზეუმი_(ნიუ-იორკი)", "length": 2153}
{"id": "7941", "title": "რომის მეფეების სია", "text": "*რომულუსი - ძვ. წ. 753-717 *ნუმა პომპილიუსი - ძვ. წ. 716-674 *ტულუს ჰოსტილიუსი - ძვ. წ. 674-641 *ანკუს მარციუსი - ძვ. წ. 641-617 *ლუციუს ტარკვინიუს პრისკუსი - ძვ. წ. 616-579 *სერვიუს ტულიუსი - ძვ. წ. 578-535 *ლუციუს ტარკვინიუს სუპერბუსი - ძვ. წ. 535-510 კატეგორია:რომის მეფეები კატეგორია:მმართველთა სიები", "url": "https://ka.wikipedia.org/wiki/რომის_მეფეების_სია", "length": 304}
{"id": "7943", "title": "აცტეკების მბრძანებელთა სია", "text": "* ლეგენდარული დამაარსებელი ტენოჩი {| style=\"text-align:center; width:100%\" class=\"wikitable\" ! ტლატოანი !! width=100px | სურათი !! დაბადება !! გარდაცვალება |- | აკამაპიჩტლი1376 – 1395 || 100px || ოპოჩტლი იცაჰუაცინისა და ატოტოსლი I-ის ვაჟი || 1395 |- | ჰუიცილიჰუიტლი22 იანვარი 1396 – 1417 || 100px || აკამაპიჩტლისა და ტესკატლან მიაჰუაცინის ვაჟი || 1417 |- | ჩიმალპოპოკა21 ივლისი1417 – 1427 || 100px || ჰუიცილიჰუიტლისა და აიაუკიჰუატლის ვაჟი || 1427 |- | იცკოატლი22 ივნისი1427 – 1440 || 100px || აკამაპიჩტლისა და ასცაპოცალკოელი ქალის ვაჟი || 1440 |- | მონტესუმა I ილჰუიკამინა22 მაისი1440 – 1469 || 100px || ჰუიცილიჰუიტლისა და მიაჰუაქსიჰუიტლის ვაჟი || 1469 |- | აშაიაკატლი2 აგვისტო1469 – 1481 || 100px || ტესოსომოჩტლისა და ატოტოსლი II-ის ვაჟი || 1481 |- | ტისოკი2 ივნისი(1481) – 1486 || 100px || ტესოსომოჩტლისა და ატოტოსლის ვაჟი || 1486 |- | აჰუიცოტლი15 აპრილი 1486 – 1502 || 100px || ტესოსომოკისა და ატოტოსლი II-ის ვაჟი || 1502 |- | მონტესუმა II ხოკოიოცინი14 აპრილი1502 – 1520 || 100px || აშაიაკატლის ვაჟი || 1520 |- | კუიტლაუაკი16 სექტემბერი 1520 || 100px || აშაიაკატლისა და იცტაპალაპანელი აზნაური ქალის ვაჟი || 3 დეკემბერი, 1520 |- | კუაუტემოკითებერვალი 1521 – 1525 || 100px || აჰუიცოტლის ვაჟი || 27 თებერვალი, 1525 |} == იხილეთ აგრეთვე == * აცტეკები *", "url": "https://ka.wikipedia.org/wiki/აცტეკების_მბრძანებელთა_სია", "length": 1251}
{"id": "7944", "title": "ტისოკი", "text": "thumb|150px|ტისოკი ტისოკი () (დ. 1436 – გ. 1486) - იყო 1481 წლის 30 ოქტომბრიდან 1486 წლამდე აცტეკთა ქალაქის ტენოჩტიტლანის (ამჟ. მეხიკო) მბრძანებელი. მოწამლულ იქნა აცტეკი არისტოკრატების მიერ. მისი მმართველობის დროს იქნა დაწყებული ტენოჩტიტლანის დიდი ტაძრის მშენებლობა, რომელიც ომის ღმერთ ჰუიცილოპოჩტლის ეძღვნებოდა. კატეგორია:აცტეკების მბრძანებლები კატეგორია:დაბადებული 1436 კატეგორია:გარდაცვლილი 1486", "url": "https://ka.wikipedia.org/wiki/ტისოკი", "length": 398}
{"id": "7947", "title": "ჩიმალპოპოკა", "text": "thumb|150px|ჩიმალპოპოკა ჩიმალპოპოკა () (დ. 1404 – გ. 1427, მეხიკო) — 1417-1427 წლებში იყო აცტეკთა ქალაქ ტენოჩტიტლანის მესამე ტლატოანი. მისი მმართველობის დროს ტენოჩტიტლანი ემორჩილებოდა ქალაქ ასკაპოცალკოს, რომელსაც ჩიმოლპოპოკას პაპა ტესოსომოკი მართავდა. ეს კავშირი და მეხიკების პოზიცია საზოგადოდ უფრო გაძლიერდა, როდესაც ტენოჩტიტლანმა მხარი დაუჭირა ტესოსომოკს ტეხკოკოს მბრძანებლის იხტლილხოჩიტლის წინააღმდეგ ომში 1418 წელს. ერთგულებისათვის ტეხკოკო ტენოჩტიტლანს გადაეცა, როგორც მოხარკე და 1426 წელს ტესოსომოკი დაეხმარა ჩიმალპოპოკას ახალი აკვედუკის მშენებლობისას. ასაკაპოცალკოსთან ურთიერთობა დაიძაბა, როდესაც ტესოსომოკის სიკვდილის შემდეგ ტახტზე ავიდა ჩიმალპოპოკას ბიძა მახტლა, რომელიც ტენოჩტიტლანის ტახტზეც აცხადებდა პრეტენზიას. 1427 წელს გამართულ ბრძოლაში ჩიმალპოპოკა დატყვევებულ იქნა და გალიაში იქნა ჩასმული. იგი იძულებულ იყო თავი მოეკლა. მისი სიკვდილის შემდეგ ტახტზე ავიდა ბიძამისი იცკოატლი. კატეგორია:აცტეკების მბრძანებლები კატეგორია:დაბადებული 1404 კატეგორია:გარდაცვლილი 1427", "url": "https://ka.wikipedia.org/wiki/ჩიმალპოპოკა", "length": 974}
{"id": "7948", "title": "ტლატოანი", "text": "ტლატოანი (მრავ. ტლატოკი) () — აცტეკების მეთაური. ნაჰუატლის ენაზე იგი ნიშნავს მოლაპარაკეს. აცტეკთა რწმენით ტლატოაკს პირდაპირი კავშირი ჰქონდა ღმერთებთან. მას არ ჰქონდა უფლება აბსოლუტური მმართველი ყოფილიყო, თუმცა შეეძლო არისტოკრათთა რჩევის მიღება ან უარყოფა. მას უფლება ჰქონდა გადაეცა ტახტი მემკვიდრეობით, მაგრამ არა პირდაპირ მემკვიდრეზე - ვაჟზე. ტლატოკები როგორც წესი, წარმოუდგენელ ფუფუნებაში ცხოვრობდნენ და პოლიგამიას მისდევდნენ. ჰუეი ტლატოანი — „დიდი მოლაპარაკე“ აცტეკებში იმპერატორთა ტიტული იყო. ==იხილეთ აგრეთვე== * აცტეკების მბრძანებელთა სია ==ლიტერატურა== * * *", "url": "https://ka.wikipedia.org/wiki/ტლატოანი", "length": 565}
{"id": "7957", "title": "მართა ვაშინგტონი", "text": "მინი|მართა ვაშინგტონი დენდრიჯი, მართა პარკ-ქასთის ვაშინგტონი (ინგლ. Martha Dandridge Parke-Custis Washington) (დ. 2 ივნისი, 1731, უილიამსბურგი, ვირჯინია — გ. 22 მაისი, 1802, მაუნტ-ვერნონი, ვირჯინია), ამერიკის შეერთებული შტატების პირველი ლედი, მისი მეუღლე იყო ამერიკის პირველი პრეზიდენტი ჯორჯ ვაშინგტონი. ==ბიოგრაფია== მართა დაიბადა 1731 წლის ივნისს, უილიამსბურგთან (ვირჯინია) ახლოს, ვირჯინიელი პლანტატორის ჯონ დენდრიჯის ოჯახში. 18 წლის ასაკში დაქორწინდა მდიდარ, მასზე 20 წლით უფროს დენიელ პარკ-ქასთისზე. მათ ჰყავდათ ოთხი შვილი, რომელთაგანაც მხოლოდ ორმა მიაღწია ზრდასრულ ასაკს. 1757 წელს დენიელ ქასთისი გარდაიცვალა. მისი მეუღლის გარდაცვალებიდან ორი წლის შემდეგ, 1759 წლის 6 იანვარს, მართა დენბრიჯი ცოლად გაჰყვა პოლკოვნიკ ჯორჯ ვაშინგტონს. დაქორწინების შემდეგ ისინი ცხოვრობდნენ ვაშინგტონის სახლში მაუნთ ვერნონში. მათ თანაცხოვრებისას საერთო შვილი არ ჰყოლიათ. მართა დენდრიჯი წინააღმდეგი იყო ჯორჯ ვაშინგტონის გაპრეზიდენტებისა და ინაუგურაციასაც კი არ დასწრებია, თუმცა შემდეგ მან ნათლად შეასრულა ყველა ის მოვალეობა, რომელიც ამერიკის შეერთებული შტატების პირველ ლედის ეკისრებოდა. მართა ვაშინგტონი გარდაიცვალა მაუნთ ვერნონში, იგი დაკრძალეს 1802 წლის 22 მაისს. 1831 წელს იგი გადაასვენეს აკლდამაში თავისი მეუღლის გვერდით. მარჯვნივ|მინი|მართა დენდრიჯი საფოსტო მარკაზე 1902 წელს მართა დენდრიჯი გახდა პირველი ქალი, რომელიც ამერიკის შეერთებული შტატების საფოსტო მარკაზე გამოისახა. ==ლიტერატურა== * ==რესურსები ინტერნეტში== * Martha Washington letters (primary sources) * Martha Washington at the White House (biography) * Martha Washington at the National First Ladies Library (biography) * Martha Washington (George Washington's Mount Vernon) * *Martha Washington at C-SPAN's First Ladies: Influence & Image ==სქოლიო== კატეგორია:აშშ-ის პირველი ქალბატონები კატეგორია:დაბადებული 2 ივნისი კატეგორია:დაბადებული 1731 კატეგორია:გარდაცვლილი 22 მაისი კატეგორია:გარდაცვლილი 1802", "url": "https://ka.wikipedia.org/wiki/მართა_ვაშინგტონი", "length": 1852}
{"id": "7962", "title": "რიჩარდ როჯერსი", "text": "მინიატიურა thumb|200px|right|ათასწლეულის თაღი, ლონდონი thumb|200px|right|ლოიდსის შენობა, ლონდონი რიჩარდ ჯორჯ როჯერსი, ბარონი როჯერს რივერსაიდისა (დ. 23 ივლისი, 1933, ფლორენცია — გ. 18 დეკემბერი, 2021, ლონდონი) — ბრიტანელი არქიტექტორი ცნობილი მოდერნისტული და ფუნქციონალისტური პროექტებით. დაიბადა ფლორენციაში, განათლება მიიღო ჯერ არქიტექტურის სკოლის არქიტექტურულ ასოციაციაში, ლონდონი, შემდეგ კი იელის უნივერსიტეტში, რომელიც 1962 წელს დაამთავრა. ლონდონში დაბრუნებისთანავე მან იელის თანაკურსელ ნორმან ფოსტერთან არქიტექტურულ პრაქტიკას მიჰყო ხელი; მეუღლეებთან ერთად მათ საერთო ფირმა „ტიმ 4“ (Team 4) ჩამოაყალიბეს. მაღალტექნოლოგიური ინდუსტრიული პროექტებით მათ სწრაფად მოიხვეჭეს სახელი. 1967 წელს ჯგუფი გაიყო და როჯერსი შეუამხანაგდა რენცო პიანოს, მათ ერთობლივი პროექტით პომპიდუს ცენტრის კონკურსზე გაიმარჯვეს 1971 წელს. ეს შენობა დამფუძნებელი იყო როჯერსის დამახასიათებელი სტილისა, რომელშიც შენობის დამხამრე ატრიბუტები (წყალი, გათბობის მილები, კიბეები) ექსტერიერზეა გამოტანილი ინტერიერში სივრცის გამოსათავისუფლებლად. დღეს ეს შენობა პარიზის ღირსშესანიშნაობად ითვლება, თუმცა გახსნის დროს კრიტიკოსემბა ამგავარ უკუღმა სტილს “ბოველიზმი” (ინგ. Bowel - კუჭნაწლავი) შეარქვეს. მისი ყველაზე ცნობილი ნამუშევრებია: * პომპიდუს ცენტრი, პარიზი (1972-78) * ლოიდსის შენობა, ლონდონი (1979-84) * ევროპის ადამიანთა უფლებების სასამართლო (1984) * ათასწლეულის თაღი, ლონდონი (1999) * უელსის ეროვნული ასამბლეა, კარდიფი (დაუმთავრებელი) როჯერსი ათასწლეულის თაღის პროექტის ყველაზე აქტიური ლობისტი იყო და მას შემდეგ მისი რეპუტაცია საკმაოდ შეირყა. თუმცა კვლავაც მიიჩნევა ერთ-ერთ უმთავრეს საერთაშორისო არქიტეტორად, თაღის შემდეგ ის ნაკლებ მნიშვნელოვან პროექტებს ახორციელებს. რამდენიმე წლის დამუშავების შემდეგ მისი „ნიუკასლი-თაინზე“ რეგენერაციის ამბიციური გეგმა უარყოფილ იქნა. როჯერსი პოლიტიკურად აქტიური ლეიბორისტია და 2000 წელს დაწერა ბრიტანეთის მთავრობის „ურბანული რენესანსის“ თეთრი ფურცელი. როჯერსი ამჟამად დიდი ლონდონის სამმართველოს არქიტექტურისა და ურბანიზმის პანელის თავმჯდომარეა. მისი მეორე მეუღლე რუთ როჯერსი რივერ კაფეს თანამფლობელია და ასევე ავტორია იტალიური სამზარეულოს წიგნების პოპულარული სერიისა. == რესურსები ინტერნეტში == * რიჩარდ როჯერსის ოფიციალური საიტი == სქოლიო == კატეგორია:ბრიტანელი არქიტექტორები კატეგორია:დაბადებული 23 ივლისი კატეგორია:დაბადებული 1933 კატეგორია:გარდაცვლილი 18 დეკემბერი კატეგორია:გარდაცვლილი 2021 კატეგორია:ბაკალავრი-რაინდები კატეგორია:პრიცკერის პრემიის ლაურეატები კატეგორია:იმპერატორის პრემიის კავალრები კატეგორია:იელის უნივერსიტეტის კურსდამთავრებულები", "url": "https://ka.wikipedia.org/wiki/რიჩარდ_როჯერსი", "length": 2452}
{"id": "7963", "title": "ჩიკაგოს ხელოვნების ინსტიტუტი", "text": "მინი|300პქ|შესასვლელი მიჩიგანის გამზირიდან ჩიკაგოს ხელოვნების ინსტიტუტი (Art Institute of Chicago) წამყვანი ხელოვნების მუზეუმი და სკოლაა აშშ-ში, ცნობილი ასევე იმპრესიონისტთა და ამერიკული ხელოვნების მინუშთა ვრცელი კოლექციით. მდებარეობს გრანტ პარკის დასავლეთით, მიჩიგანის გამზირის 111-ში, ჩიკაგო, ილინოისი. == ისტორია == === ჩიკაგოს დიზაინის აკადემია === 1866 წელს 35 ხელოვანთა ჯგუფმა დააფუძნა ჩიკაგოს დიზაინის აკადემია სტუდიაში დიარბორნის ქუჩაზე, რომლის მიზანი უფასო სკოლა იყო საკუთარი ხელოვნების გალერეით. ორგანიზაციას საფუძვლად დაედო ევროპული ხელოვნების აკადემიების სისტემა, მათ შორის ბრიტანეთის სამეფო აკადემია, აკადემიკოსებითა და მათი მოადგილეებით. აკადემიამ ქარტია 1867 წელს მიიღო. ყოველდღიური გაკვეთილები დაიწყო 1868 წელს და თვეში $10 ღირდა. აკადემიის წარმატებამ მათ შესაძლებლობა მისცა სკოლისთვის ახალი 5-სართულიანი შენობა აეგოთ ადამსის ქუჩის 66-ში, რომელიც 1870 წლის 22 ნოემბერს გაიხსნა. თუმცა, ერთი წლის შემდეგ ჩიკაგოს დიდმა ხანძარმა შენობა დანარჩენ ჩიკაგოსთან ერთად გაანადგურა და აკადემია მძიმე მატერიალურ მდგომარეობაში ჩააგდო. === ჩიკაგოს სახვითი ხელოვნების აკადემია === დანაკარგის მიუხედავად საქმიანობის ნაქირავებ შენობაში გაგრძელების მცდელობა უშედეგოდ დასრულდა. 1878 წლისთვის აკადემიის ვალმა $10.000-ს მიაღწია. წევრები ცდილობდნენ ადვილობრივ ბიზნესმენებთან გარიგებით აკადემია სავალალო მდგომარეობიდან დაეხსნათ, თუმცა ბოლოს ხელი ჩაიქნიეს და 1879 წელს ახალი ორგანიზაცია სახელწოდებით ჩიკაგოს სახვითი ხელოვნების აკადემია დააფუძნეს. იგივე წელს ჩიკაგოს დიზაინის აკადემია ბანკროტად გამოცხადდა და მისი ქონება სახვითი ხელოვნების აკადემიამ შეისყიდა აუქციონზე. === ჩიკაგოს ხელოვნების ინსტიტუტი === 1882 წელს ჩიკაგოს სახვითი ხელოვნების აკადემიამ სახელი გადაირქვა და დღემდე ჩიკაგოს ხელოვნების ინსტიტუტი ჰქვია. იმავე წელს $45.000-ად მათ მიწის ნაკვეთი შენობებითურთ შეისყიდეს მიჩიგანისა და ვან-ბურენის გამზირების კუთხეში. არსებული შენობა გაქირავებულ იქნა, ხოლო მის უკან სკოლისთვის ახალი სახლის მშენებლობა დაიწყო. 1892-93 წლებში მსოფლიო კოლუმბიური ექსპოზიციისთვის ხელოვნების ინსტიტუტმა ქალაქის მმართველობაზე ზეწოლით მიაღწია იმას, რომ ექსპოზიციისთვის მიჩიგანის ტბის სანაპიროზე სპეციალურად აგებული შენობა შემდეგ ინსტიტუტისთვის გადაეცათ. მშენებლობის ღირებულება ნაწილობრივ მიჩიგან/ვან-ბურენის საკუთრების გაყიდვის ამონაგებით დაიფარა. 1893 წლის 31 ოქტომბერს ინსტიტუტი ახალ შენობაში გადავიდა. == ხელოვნების ინსტიტუტი დღეს == ჩიკაგოს ხელოვნების ინსტიტუტი დღეს მსოფლიო კლასის მუზეუმი და აღიარებული დამოუკიდებელი სახვითი ხელოვნების სკოლაა. === სკოლა === ჩიკაგოს სახვითი ხელოვნების სკოლა ვიზუალური და მასთან მონათესავე ხელოვნებების პროფესიული კოლეჯია. აკრედიტაცია მიიღო 1936 წელს კოლეჯთა და სკოლათა ჩრდილო-ცენტრალური ასოციაციისგან, ხოლო 1944 წლიდან (ქარტიის წევრი) ხელოვნებისა და დიზაინის სკოლების ეროვნული ასოციაციისგან. სკოლის ჩიკაგოს ცენტრში მდებარე კამპუსი ხუთი შენობისგან შედგება. შეძენის ქრონოლოგიის მიხედვით ესენია: * 180 სამხრეთ კოლუმბუსი (აუდიტორიუმები, განყოფილებათა ოფისები, სტუდიები, ბეთი რაიმერის გალერეა) * 37 სამხრეთ ვაბაში (აუდიტორიუმები, მთავარი ადმინისტრაციული ოფისები) * 112 სამხრეთ მიჩიგანი (აუდიტორიუმები, განყოფილებათა ოფისები, სტუდიები, სპეციალურ წვეულებათა დარბაზი) * 7 დასავლეთ მედისონი (სტუდენტთა რეზიდენციები) * 162 ჩრდილოეთ შტატი (სტუდენტთა რეზიდენციები, ჯინ სისკელის ფილმის ცენტრი) === ცნობილი კურსდამთავრებულები === * თომას ჰარტ ბენტონი, მხატვარი * ჯონ ჩემბერლენი, სკულპტორი * უოლტ დისნეი, ანიმატორი, დისნეის დამფუძნებელი * ლეონ გოლაბი, მხატვარი * ჰიუ ჰეფნერი, პლეიბოის დამფუძნებელი * ჯეფ კუნსი, სკულპტორი * ჯოან მიტჩელი, მხატვარი * ელიზაბეთ მიურეი, მხატვარი * ჯორჯია ო'კიფი, მხატვარი * კლეის ოლდენბურგი, სკულპტორი * დევიდ სედარისი, მწერალი, იუმორისტი * მარკ ტობი, მხატვარი * ორსონ ველესი, კინორეჟისორი * გრანტ ვუდი, მხატვარი * ვენ იდუო, ჩინელი პოეტი, მეცნიერი === მუზეუმი === მინი|right|300პქ|კვირა ნაშუადღევი ლა გრანდ-ჟატის კუნძულზე, სიურა ამჟამად მუზეუმი ყველაზე მეტად განთქმულია იმპრესიონისტთა და ამერიკელ ხელოვანთა კოლექციებით, მათ შორისაა: კლოდ მონეს „თივის ზვინები“, ჟორჟ სიურას „კვირა ნაშუადღევი ლა გრანდ ჟატის კუნძულზე“, გრანტ ვუდის „ამერიკული გოთიკა“ და ედვარდ ჰოპერის „ბუები“. თუმცა მუზეუმს გაცილებით მეტი ფერწერული ტილო აქვს. სარდაფში მოთავსებულია თორნის ოთახები, რომელშიც ამერიკული და ევროპული არქიტექტურისა და ავეჯის სტილების ზუსტი მინიატურებია. მთავარ სართულზე ჯორჯ ჰარდინგის შუასაუკუნეების პერიოდის იარაღისა და საჭურველის კოლექციაა. ინსტიტუტის განთქმულ მიჩიგანის გამზირის დასავლეთ შესასვლელს იცავს ედვარდ კიმის შექმნილი ორი ბრინჯაოს ლომის სკულპტურა. ჩიკაგოს სპორტული კლუბების პლეიოფების დროს ამ ლომებს ხშირად კლუბის უნიფორმა აცვია. აღმოსავლეთ შესასვლელის კარებში ჩიკაგოს სააქციო ბირჟის სავაჭრო ოთახის რეკონსტრუქციაა. ლუი სულივანის 1894 წლის დაპროექტებული ბირჟა 1972 წელს დაშლილ იქნა. ოთახის გადარჩენილი ნაწილები ხელოვნების ინსტიტუტში მოიტანეს და აღადგინეს. ხელოვნების ინსტიტუტის აღმოსავლეთ გასასვლელში ასევე იხილავთ ყოფილი სააქციო ბირჟის შესასვლელს, პრეზერვაციონისტების მიერ გადარჩენილი ძველი ჩიკაგოს ერთადერთი ღირსშესანიშნაობა. == რესურსები ინტერნეტში == * ჩიკაგოს ხელოვნების ინსტიტუტის საიტი * ხელვნების ინსტიტუტის კოლექციები * ჩიკაგოს ხელვნების ინსტიტუტის სკოლა * სხვა ცნობილი მუზეუმები კატეგორია:ილინოისის მუზეუმები კატეგორია:1879 წელს დაარსებული მუზეუმები", "url": "https://ka.wikipedia.org/wiki/ჩიკაგოს_ხელოვნების_ინსტიტუტი", "length": 5087}
{"id": "7964", "title": "რკინის ჯვარი (ორდენი)", "text": "მინი|რკინის ჯვარი რკინის ჯვარი () — გერმანული სამხედრო ორდენი, რომელიც დააარსა პრუსიის მეფემ ფრიდრიხ ვილჰელმ III-მა 1813 წლის 10 მარტს. == ფორმა და ისტორიული წარმომავლობა == ორდენის ფორმის ნიმუშად აღებულ იქნა გერმანული ორდენის ჯვრის ფორმა — შავი ჯვარი ტიპური ფართო დაბოლოებებით, ისეთი, როგორსაც გერმანული ორდენის რაინდები თეთრ მოსასხამზე ატარებდნენ XIV საუკუნეში. ნიმუში თვით მეფე ფრიდრიხ-ვილჰელმ III-მ დახატა, რომელიც საბოლოოდ დაამუშავა კარლ ფრიდრიხ შინკელმა. მას, როგორც წესი, რკინისაგან ამზადებდნენ პრუსიის სამეფო ჩამომსხმელ ქარხანაში. == მნიშვნელობა == «რკინის ჯვრის» მაღალი ხარისხები 1813 წლისთვის წარმოადგენდნენ უმაღლეს გერმანულ სამხედრო ჯილდოებს. ასეთი პატივით სარგებლობდა მხოლოდ ორდენი „პურ ლე მერიტი“, რომელიც მხოლოდ ოფიცრებს ენიჭებოდათ და „შავი არწივის ორდენი“, რომელიც მხოლოდ გამონაკლის შემთხვევებში თუ მიენიჭებოდა ვინმეს. == რკინის ჯვრის ადრეული ვარიანტები == ფაილი:Eisernes Kreuz Klasse2 WK1 Rueckseite.png|1813 წლის ვარიანტი ფაილი:IC1870.jpg|1870 წლის ვარიანტი ფაილი:Eisernes_Kreuz_Klasse2_WK1.png|1914 წლის ვარიანტი ფაილი:EK Bluecherstern.jpeg|ბლიუხერის ვარსკვლავი == რკინის ჯვარი მესამე რაიხის დროს == === რკინის ჯვარი === {| align=\"right\" |- valign=\"top\" | thumb|100px|right|II კლასის ჯვარი |- valign=\"top\" | |- |} მეორე მსოფლიო ომის პერიოდში ჰიტლერმა აღადგინა „რკინის ჯვარი“, როგორც ორდენი. იგი 1813 წლის მოდელზე ოდვან სქელი იყო, წინა გვერდზე ჰქონდა წარწერა „1939“ და ჯვრის შუაგულში „სვასტიკა“. განსხვავებით პრუსიული ტრადიციისა, ეტარებინათ ორდენი შავ-თეთრ ბაფთაზე, ნაცისტებმა ახალი, შავ-თეთრ-წითელი ბაფთა დააწესეს. 1939-1945 წლებში არსებობდა „რკინის ჯვრის“ 4 საფეხური. * რკინის ჯვარი II კლასის (შავ-თეთრ-წითელი ბაფთით) * რკინის ჯვარი I კლასის (სარჭით) * რკინის ჯვრის რაინდის ჯვარი * რკინის ჯვრის დიდი ჯვარი === რკინის ჯვრის რაინდის ჯვარი === რკინის ჯვრის რაინდის ჯვარი ან უბრალოდ რაინდის ჯვარი (გერმ. Ritterkreuz des Eisernen Kreuzes, ან Ritterkreuz) მიენიჭებოდათ მხოლოდ განსაკუთრებული გმირობის ჩადენის შემთხვევაში. არსებობდა ორდენის შემდეგი ხარისხები: * რაინდის ჯვარი (Ritterkreuz des Eisernen Kreuzes) - მიენიჭა 7.313 კაცს * რაინდის ჯვარი მუხის ფოთოლით (mit Eichenlaub) - მიენიჭა 883 კაცს * რაინდის ჯვარი მუხის ფოთოლით და ხმლებით (mit Eichenlaub und Schwertern) - მიენიჭა 159 კაცს და საპატიო ჯილდოდ იაპონელ ადმირალს ისოროკუ იამომოტოს. * რაინდის ჯვარი, მუხის ფოთოლით, ხმლებით და ბრილიანტებით (mit Eichenlaub, Schwertern und Brillianten) - მიენიჭა 27 კაცს (კესელრინგი, რომელი, მოდელი, შიორნერი, დიტრიხი, ბალკი, ჰუბე, ფონ მანტოიფელი, ფონ ზაუკენი, მაუსი, რამკე, გილე, ტოლსდორფი, გალანდი, შულცი, გრაფი შტრახვიცი, ლენტი, მიოლდერსი, გოლობი, რუდელი, ბრანდი, ლიუთი, ნოვოტნი, შნაუფერი, გრაფი, ჰარტმანი, მარსელი) წესისამებრ ორდენს ატარებდნენ ყელზე. |რაინდის ჯვარი === გერმანიის უმაღლესი სამხედრო ჯილდო === ნაცისტური გერმანიის უმაღლესი სამხედრო ჯილდო „რკინის ჯვრის რაინდის ჯვარი ოქროს მუხის ფოთოლით, ხმლებით და ბრილიანტებით“ (გერმ. das Ritterkreuz des Eisernen Kreuzes mit Goldenem Eichenlaub, Schwertern und Brillanten) დაარსდა 1944 წლის 29 დეკემბერს სპეციალურად ერთი კაცისათვის. 1945 წლის 1 იანვრის ახალი წლის ღამეს ადოლფ ჰიტლერმა იგი საზეიმო ვითარებაში გადასცა ჰანს-ულრიხ რუდელს. რუდელი ერთადერთი პიროვნებაა, რომელსაც ეს ორდენი მიენიჭა. Image:Knight's_Cross_of_the_Iron_Cross_with_Oakleaves,_Swords,_and_Diamonds.png|რკინის ჯვრის რაინდის ჯვარი ოქროს მუხის ფოთოლით, ხმლებით და ბრილიანტებით == რკინის ჯვარი დღეს == Image:Logo of the Bundeswehr (1996–2019).svg|რკინის ჯვარი ბუნდესვერში ==რკინის ჯვარი პოპ კულტურაში== მინი|[[West Coast Choppers-ის რკინის ჯვარი]] რკინის ჯვარი პოპულარობით სარგებლობს ბაიკერებში, სკინხედებსა და სხვებში. გერმანული სამხედრო რკინის ჯვარი ძირითადფად ხულიგნური იმიჯის შესაქმნელად ან წინააღმდეგობის და არა-კონფორმისტობის აღსანიშნავად გამოიყენება. სამოციანებში რკინის ჯვარი მიღებული იყო ამერიკელი სერფერების მიერ, რომლებიც მათი მამების მიერ მეორე მსოფლიო ომიდან ჩამოტანილ რკინის ჯვრებს ატარებდნენ. მას ხშირად ასევე გერმანული, განსაკუთრებით ფოლკსვაგენის ფირმის ავტომობილების მფლობელები მათი ავტომობილების წარმომავლობის ხაზგასასმელად გამოიყენებენ. ედ როთმა შექმნა სპეციალური აქსესუარები ჰოთ როდერებისა და ჩოპერებისთვის, მათ შორის პოპულარული სერფერის ჯვარი. არსებობს ამერიკული hardcore-ის შემსრულებელი ჯგუფი სახელწოდებით რკინის ჯვარი. მეტალიკის წამყვანი მომღერალი და გიტარისტი ჯეიმზ ჰეტფილდი იყენებდა რკინის ჯვარს როგორც ემბლემას. ეს ვერსია ცნობილია როგორც - „ESP JH-6 Iron Cross“. დანიელ როსტენი, შვედური ბლეკ-მეტალის ჯგუფის მარდუკის სოლისტი ხშირად იყენებს რკინის ჯვარს სარეკლამო გადაღბებისა და კონცერტების დროს. ==წყაროები== * Guenther Fraschka, Mit Schwertern und Brillanten, 1955, ISBN 3-8004-1176-8 (this book covers all the 27 recipients of the Diamonds) * Stephen Thomas Previtera, The Iron Time: A History of the Iron Cross, Second edition 2007, ISBN 978-0-9673070-3-9 * Gordon Williamson, The Iron Cross of 1939, 1997, ISBN 0-912138-86-6 *The 1914 German Iron Cross ==რესურსები ინტერნეტში== * გერმანული რკინის ჯვრის ისტორია და მნიშვნელობა * რკინის ჯვარი კატეგორია:გერმანიის ორდენები", "url": "https://ka.wikipedia.org/wiki/რკინის_ჯვარი_(ორდენი)", "length": 4920}
{"id": "7974", "title": "ალბერტ კესელრინგი", "text": "ალბერტ კესელრინგი (; დ. 13 ნოემბერი 1885, მარკშტეფტი, გერმანია — გ. 16 ივლისი 1960, ბად ნაუჰაიმი, გერმანია) — გერმანელი სამხედრო მოღვაწე, ლუფტვაფეს გენერალ-ფელდმარშალი, რომელიც მონაწილეობდა ორივე მსოფლიო ომში. კესელრინგი მესამე რეიხის ერთ-ერთ ყველაზე წარმატებულ მეთაურად იქცა. მოკავშირეებისგან მიიღო ზედმეტსახელი „მომღიმარი ალბერტი“, ხოლო თავისი ჯარისკაცები უწოდებდნენ „ბიძია ალბერტს“. ის იყო ერთ-ერთი ყველაზე პოპულარული გერმანელი გენერალი მეორე მსოფლიო ომში. ==ლიტერატურა== * * ==რესურსები ინტერნეტში== * ==სქოლიო== კატეგორია:გერმანელი სამხედრო მოღვაწეები კატეგორია:დაბადებული 13 ნოემბერი კატეგორია:დაბადებული 1885 კატეგორია:გარდაცვლილი 16 ივლისი კატეგორია:გარდაცვლილი 1960", "url": "https://ka.wikipedia.org/wiki/ალბერტ_კესელრინგი", "length": 674}
{"id": "7975", "title": "ერვინ რომელი", "text": "გერმანიის იმპერია (1918) ვაიმარის რესპუბლიკა (1933) მესამე რაიხი |სამხედრო სამსახურის წლები = 1911 1944 |წოდება = გენერალ-ფელდმარშალი |ჯარის სახეობა = სახმელეთო ჯარები |მეთაურობდა = VII სატანკო დივიზიააფრიკა კორპსიაფრიკის სატანკო არმიაარმიათა ჯგუფი \"ბ\" |ნაწილი = |ბრძოლები/ომები = პირველი მსოფლიო ომი * არგონის პირველი ბრძოლა (1915) * კარპატებზე შეტევა (1915) * კაპორეტოს ბრძოლა (1917) მეორე მსოფლიო ომი * საფრანგეთის კამპანია ** არასის ბრძოლა (1940) * ჩრდილოეთ აფრიკის კამპანია ** ტობრუკის ალყა (1941) ** ოპერაცია ჯვაროსანი (1941) ** გაზალას ბრძოლა (1942) ** ბირ-ჰაკეიმის ბრძოლა (1942) ** ელ-ალამეინის პირველი ბრძოლა (1942) ** ალამ-ჰაიფას ბრძოლა (1942) ** ელ-ალამეინის მეორე ბრძოლა (1942) ** მადენინის ბრძოლა (1943) ** კასერინის უღელტეხილის ბრძოლა (1943) * ნორმანდიის ბრძოლა (1944) |ჯილდოები = პურ-ლე-მერიტირკინის ჯვრის რაინდის ჯვარი, მუხის ფოთოლით, ხმლებით და ბრილიანტებითსამხედრო მამაცობის ჯვარი (ავსტრია-უნგრეთი) |კავშირი = მანფრედ რომელი |სამსახურიდან გადადგომა = }} ერვინ ოიგენ იოჰანეს რომელი (; დ. 15 ნოემბერი 1891, ჰაიდენჰეიმი, გერმანია — გ. 14 ოქტომბერი 1944, ჰერლინგენი, გერმანია) — გერმანელი სამხედრო მოღვაწე, გენერალ-ფელდმარშალი, გერმანიის არმიის მთავარსარდალი ჩრ. აფრიკაში მეორე მსოფლიო ომის დროს. ბრიტანელების მიერ „უდაბნოს მელად“ () წოდებული. == ბიოგრაფია == === ადრეული წლები და სამხედრო კარიერის დასაწყისი === მინი|მარცხნივ|ჰაიდენჰაიმი ერვინ რომელი დაიბადა 1891 წლის 15 ნოემბერს ქალაქ ჰაიდენჰაიმში ევანგელისტი პროფესორის ერვინ რომელისა და მისი მეუღლის ჰელენე ლუცის ოჯახში. ის ოჯახის მეორე შვილი იყო და იმავე წლის 17 ნოემბერს მოინათლა. ერვინს ჰყავდა 2 ძმა, გერჰარდი და კარლი და 1 და, ჰელენე. რომელს სურდა ავიიაციის ინჟინერი გამოსულიყო, მაგრამ საბოლოოდ მამის დაჟინებით ოფიცრის კარიერა აირჩია. მან გიმნაზია შვებიშ გმიუნდში დაამთავრა და არმიაში დაიწყო მსახური. იგი ჩაირიცხა კადეტად მეფე ვილჰელმ I-ის №124 ინფანტერიის პოლკში ქალაქ ვაინგარტენში. 1911 წლის მარტში რომელმა ქალაქ დანციგში სამხედრო სკოლის კადეტთა საღამოზე გაიცნო ლუცია მარია მოლინი, რომელზეც მოგვიანებით 1916 წელს იქორწინა. თუმც მანამდე იმავე საღამოს მას შეუყვარდა ვალბურგა შტემერი, რომელთანაც შეეძინა ქალიშვილი, გერტრუდა. ბავშვს რომელი, რაკი უკანონოდ იყო დაბადებული, თავის შვილად არ აღიარებდა და მესამე რაიხის პერიოდში ძმისშვილად ასაღებდა. თავის მეუღლესთან, ლუცია მოლინთან ერვინ რომელს 1928 წელს შეეძინა ვაჟი მანფრედ რომელი. მოგვიანებით ნსდაპ-ის პროპაგანდამ გაავრცელა ისტორია თითქოს რომელი უბრალო ხელოსნის ვაჟი იყო, რომელიც პარტიაში ერთი-ერთი პირველი შევიდა. ამით პროპაგანდა მას, როგორც სამაგალითო წევრს ასაღებდა. რომელი თვითონ ყველა ხერხით ებრძოდა და ეწინააღმდეგებოდა მისი ბიოგრაფიის ასეთ დამახინჯებას. === აფრიკის კამპანია === 1941 წლის ზამთარში აფრიკის ფრონტზე იტალიელების კატასტროფული მარცხის შემდეგ, მუსოლინიმ ჰიტლერს ლიბიაში ინგლისელების წინააღმდეგ ბრძოლაში დახმარება სთხოვა. თავდაპირველად გერმანული ჯარების მეთაურად ერიკ მანშტაინსა და გენერალ ბარონ ფონ ფუნკს ასახელებდნენ, მაგრამ ფიურერმა არჩევანი ერვინ რომელის სასარგებლოდ გააკეთა. 1941 წლის იანვარში ჰიტლერმა თავად მიანიჭა ერვინს გენერალ-ლეიტენანტის წოდება და აფრიკაში გამგზავრება უბრძანა. 1941 წლის 12 თებერვალს მან პირველად დადგა ფეხი აფრიკის მიწაზე. მან თავიდანვე დაიწყო მატყუარა მანევრების ჩატარება რითიც აბნევდა ინგლისელ აგენტებს და ისინი ლონდონს გადასცემდნენ, რომ გერმანელებმა აფრიკაში უზარმაზარი ძალა გადაისროლეს, სინამდვილეში კი რომელმა უბრალოდ ბრძანა რამდენიმეჯერ გაეტარებინათ ტანკები ერთ ადგილას და ამ ფანდით მიზანსაც მიაღწია. ეს ერთ-ერთი მაგალითია თუ რაოდენ მოხერხებული იყო ჰიტლერის რჩეული გენერალი. მან ასევე ბრძანა ფოლკსვაგენებზე დაემაგრებინათ ტანკების ხისგან გამოთლილი მაკეტები რითაც შიშის ზარს სცემდა მოწინააღმდეგეს, საქმე იქამდეც მივიდა რომ აფრიკაში მყოფ მოკავშირეების ჯარებში მეთაურობამ აკრძალა ერვინ რომელის სახელის ხსენება, რადგან მისი სახელის ხსენებაც კი ძალიან ზემოქმედებდა ჯარისკაცებზე. რომელს აფრიკაში იტალიური შენაერთები კატასტროფულ მდგომარეობაში დახვდა, ხოლო გერმანული კორპუსი კი ჯერ ფორმირების სტადიაში იყო ასე რომ მას მხოლოდ დაახლოებით 120 ტანკის და მეოთხე მსუბუქი დივიზიის იმედი უნდა ქონოდა. 1941 წლის მარტში მან დაიწყო ფართომასშტაბიანი შეტევა. მოულოდნელობის ეფექტმა უდიდესი წარმატება მოუტანა და ინგლისური შენაერთები თითქმის ეგვიპტემდე გაყარა. ესე იგი რაც მოწინააღმდეგემ ორი თვის განმავლობაში მოიპოვა გერმანელმა გენერალმა ორ კვირაში დაიბრუნა. „მტერთან შეტაკებისას არც ერთი წინასწარი გეგმა არ ამართლებს“, - ეს იყო მისი დევიზი და იმპროვიზაციის იმედი ჰქონდა. გარკვევის საოცრად სწრაფი უნარით და ელვისებური რეაქციით გამოირჩეოდა. 1941 წელს აპრილში გენერალ-ლეიტენანტმა გადაწყვიტა ინგლისელების სამხედრო საზღვაო ბაზისთვის შეეტია, მაგრამ მისი მცდელობა უშედეგო აღმოჩნდა და იერიშის ყველა ცდა ჩაიშალა. იმავე წელს ინგლისელები კონტრშეტევაზე გადასვლას შეეცადნენ, მაგრამ ეს ბრძოლები მათთვის სავალალოდ დასრულდა, ტანკებისა და საბრძოლო ტექნიკის ნახევარი დაკარგეს და მიუხედავად იმისა, რომ ჰაერში ინგლისელები ბატონობდნენ და მათი ტანკებიც ერთ-ნახევარჯერ აჭარბებდნენ გერმანელებს. სამი დღის ბრძოლის შემდეგ ინგლისელებმა უკან დაიხიეს. ჰიტლერმა მაშინვე აღნიშნა ეს წარმატება და რომელს სატანკო ჯარების გენერლის წოდება მიანიჭა. 1941 წლის ზამთარში ინგლისელების ახალმა მთავარსარდალმა მაინც აიძულა რომელი უკან დაეხია, მაგრამ ამ დროებით მარცხს ჰიტლერისა და მისი საყვარელი გენერლის დამოკიდებულებაზე არ უმოქმედია. ამბობდნენ რომ სარდალი უნდა გამოირჩეოდეს ხასიათის სიმტკიცით, ჯარების ერთგულებით, და უნდა შეეძლოს მოწინააღმდეგის ინტუიციურად შეფასება და სწრაფი რეაქცია, რაც რომელის პიროვნებაში ერთად იყო თავმოყრილი. პირველივე წარმატების შემდეგ ერვინმა დიდი პატივისცემა დაიმსახურა ჯარისკაცებისგან, რადგანაც მიხვდნენ, რომ გენერალი მათგან იმაზე მეტს არ მოითხოვდა რისი გაღებაც თავად არ შეეძლო. ჯარისკაცთა აღფრთოვანებას იწვევდა ის ფაქტიც, რომ ახალი მთავარსარდალი საფრთხეს არასდროს ემალებოდა. „სადაც რომელია, იქ იერიშია“ - გვამცნობს იმდროინდელი სამხედრო ანდაზა. === ნორმანდია === === სიკვდილი === 1944 წლის 20 ივლისს ჰიტლერის მკვლელობის მცდელობის წარუმატებლობის შემდეგ (იხ. 20 ივლისის შეთქმულება) ბრალი დასდეს შეთქმულებაში მონაწილეობაში (პირდაპირი მტკიცებულებები არ არსებობდა). ჰიტლერს არ უნდოდა, რომ ხალხში დიდი ავტორიტეტის მქონე მარშალი მის მტრად წარმოჩენილიყო და სახრჩობელაზე აეყვანათ. ამიტომ, მიუგზავნა ორი გენერალი, რომლებსაც მისთვის საწამლავის მიღება უნდა შეეთავაზებინათ იმ რწმუნებით, რომ მისი და მისი ოჯახის სახელი შეუბღალავი დარჩებოდა, თუკი სასამართლოს თავიდან აიცილებდა. 14 ოქტომბერს რომელმა საწამლავი მიიღო და დაიღუპა. ოფიციალურად მისი სიკვდილი ჭრილობის შემდგომ გართულებებს მიაწერეს. დაკრძალეს სრული სამხედრო პატივით. === რომელის დაწინაურებები სამხედრო სამსახურში === * კადეტი – 19 ივლისი 1910 * ლეიტენანტი – 27 იანვარი 1912 * ობერლეიტენანტი – 18 სექტემბერი 1915 * ჰაუპტმანი – 18 ოქტომბერი 1918 * მაიორი – 1 აპრილი 1932 * ვიცე-პოლკოვნიკი – 1 ოქტომბერი 1933 * პოლკოვნიკი – 1 ოქტომბერი 1937 * გენერალ-მაიორი – 1 აგვისტო 1939 * გენერალ-ლეიტენანტი – 9 თებერვალი 1941 * სატანკო ჯარების გენერალი – 1 ივლისი 1941 * გენერალ-პოლკოვნიკი – 24 იანვარი 1942 * გენერალ-ფელდმარშალი – 21 ივნისი1942, ტობრუკის აღეებასთან დაკავშირებით. == ჯილდოები == * ვიურტემბერგის ოქროს მედალი სამხედრო დამსახურებისათვის * ბავარიის ორდენი სამხედრო დამსახურებისათვის, IV კლასის, ხმლებით * ბავარიის ჯვარი სამხედრო დამსახურებისათვის, II კლასის * ვიურტემბერგის ფრიდრიხის ორდენი, I კლასის, ხმლებით * ვიურტემბერგის ორდენი სამხედრო დამსახურებისათვის - რაინდის ჯვარი * ავსტირიის ჯვარი სამხედრო დამსახურებისათვის, III კლასის * რკინის ჯვარი, II კლასის * რკინის ჯვარი, I კლასის * პურ-ლე-მერიტი * დაჭრილის ნიშანი, ვერცხლის * ფრონტზე მებრძოლთა ღირსების ჯვარი * მედალი 1938 წლის 1 ოქტობრის სახსოვრად (სუდეტებში შეჭრასთან დაკავშირებით) * მედალი მემელის მხარის სამშობლოსთვის დაბრუნების სახსოვრად * ვერმახტში მხახურობის ნიშანი, IV-III-II-I საფეხური * რკინის ჯვარი, II კლასის, სვასტიკით * რკინის ჯვარი, I კლასის, სვასტიკით * რკინის ჯვრის რაინდის ჯვარი მუხის ფოთოლით, ხმლებით და ბრილიანტებით ** რაინდის ჯვარი – 1940 ** მუხის ფოთოლი – 1941 ** ხმლები – 1942 ** ბრილიანტები – 1943 * დაჭრილის ნიშანი, ოქროსი - * თვითმფრინავის მეთაურისა და მზვერავის ნიშანი, ოქროსი ბრილიანტებით (საპატიო მფლობელი) * სატანკო ბრძოლის მოანაწილის ნიშანი, ვერცხლის * იტალიის მედალი მამაცობისათვის, ვერცხლის * იტალიის ვარსკვლავის კოლონიალური ორდენი - ოფიცრის დიდი ჯვარი * სავოიის სამხედრო ორდენი - ოფიცრის დიდი ჯვარი * რუმინეთის მიხაი მამაცის სამხედრო ორდენი, III და II კლასის * ვერმახტის უწყებებში ორჯერ მოხსნიება == ნაშრომები == * Erwin Rommel: Infanterie greift an. Voggenreiter, Potsdam 1937 * Erwin Rommel: Krieg ohne Haß. Hrsg. von Lucie-Maria Rommel u. Fritz Bayerlein. Verlag Heidenheimer Zeitung, Heidenheim/Brenz 1950 == იხილეთ აგრეთვე == * ბლიცკრიგი * ვერმახტი * ჰანს-იურგენ ფონ არნიმი == ლიტერატურა == გერმანულ ენაზე * Desmond Young: Rommel, der Wüstenfuchs, Universitas, München 1997, ISBN 3-8004-1330-2. * Paul Carell: Die Wüstenfüchse, Herbig, München 2003, ISBN 3-7766-2340-3. * Maurice Philip Remy: Mythos Rommel, List, München 2004, ISBN 3-548-60385-8. * David Fraser: Rommel, die Biographie, Siedler, Berlin 2001, ISBN 3-572-01282-1. * Wolf Heckmann: Rommels Krieg in Afrika: Wüstenfüchse gegen Wüstenratten, Lübbe, Bergisch Gladbach 1976, ISBN 3-7857-0186-1. * Charles Douglas-Home: Rommel, List, München 1974, ISBN 3-471-77772-5. * Ronald Lewin: Rommel, Kohlhammer, Stuttgart 1969. * Hans von Luck: Mit Rommel an der Front, Mittler, Hamburg et al. 2001, ISBN 3-8132-0739-0. * Guido Knopp: Der Jahrhundertkrieg: Die Atlantikschlacht, der Wüstenkrieg, der Bombenkrieg, Ullstein, München 2003, ISBN 3-548-36459-4. * Klaus-Michael Mallmann, Martin Cüppers: Halbmond und Hakenkreuz. Das Dritte Reich, die Araber und Palästina. WBG, Darmstadt 2006. 2. Ausgabe, 288 Seiten, ISBN 3-534-19729-1. * Ralf Georg Reuth: Erwin Rommel. Des Führers General, Piper, München 1987, ISBN 3-492-15222-8. * Ralf Georg Reuth: Erwin Rommel. Das Ende einer Legende, Piper, München 2005, ISBN 3-492-24562-5. * Wolf Heckmann: Rommels Krieg in Afrika, tosa, Österreich 2006, ISBN 3-85003-040-7. == რესურსები ინტერნეტში == * The Forced Suicide of Field Marshall Rommel, 1944 * Erwin Rommel—The Idol == სქოლიო == კატეგორია:გერმანელი სამხედრო მოღვაწეები კატეგორია:დაბადებული 15 ნოემბერი კატეგორია:დაბადებული 1891 კატეგორია:გარდაცვლილი 14 ოქტომბერი კატეგორია:გარდაცვლილი 1944", "url": "https://ka.wikipedia.org/wiki/ერვინ_რომელი", "length": 10009}
{"id": "7977", "title": "მეტროპოლიტენის ხელოვნების მუზეუმი (ნიუ-იორკი)", "text": "thumb|right|250px|მუზეუმის მთავარი ჰოლი მეტროპოლიტენის ხელოვნების მუზეუმი () — მსოფლიოს უდიდესი და ერთ-ერთი უმნიშვნელოვანესი ხელოვნების მუზეუმთაგანია, მდებარეობს მანჰეტენზე ცენტრალური პარკის დასავლეთ კუთხეში, ნიუ-იორკი, აშშ. მას ასევე ეკუთვნის შენობათა კომპლექსი “კლასტერები” ფორტ ტრიონის პარკში ჰუძონის პირას მანჰეტენის კუნძულის ჩრდილოეთ ბოლოში და მასში შუასაუკუნეების ხელოვნებაა განთავსებული. მუზეუმი გაიხნა 1872 წლის 20 თებერვალს. მისი დამფუძნებელი სუპერინტენდანტი იყო გამომცემელი ჯორჯ პალმერ პატნემი. მუზეუმის ამჟამინდელი (2005) დირექტორია ფილიპ დე მონტებელო. მუზეუმის მასიური კოლექცია მოიცავს კლასიკურ ანტიკურ ნივთებს ბერძნულ და კვიპროსის გალერეებში და ასევე თითქმის ყველა ევროპელ ხელოვანსა და ამერიკული ხელოვნების ვრცელ კოლექციას. მუზეუმი ფლობს ასევე ეგვიპტური (დენდურის ტაძრის ჩათვლით), აფრიკული, აზიური, ოკეანიის, ახლო აღმოსავლეთის, ბიზანტიისა და ისლამური ხელოვნების ნიმუშებს. აქვე არის ცნობილი ისტორიული ინტერიერების რეპროდუქციები, ერთ-ერთი მათგანი ეკუთვნის განთქმულ ამერიკელ არქიტექტს ფრანკ ლლოიდ ვრაიტს. იარაღისა და საჭურჭლეველის განყოფილებაში თავმოყრილია ანტიკური იარაღის ნიმუშები მთელი მსოფლიოდან, განსაკუთრებით კი ევროპიდან, იაპონიიდან, ახლო-აღმოსავლეთიდან და ამერიკიდან. 1969 წელს ბანკირი რობერტ ლემანის გარდაცვალების შემდეგ მისი ანდერძით მუზეუმმა მიიღო დაახლოებით 3.000 ხელოვნების მინუში, რომელიც გამოფენილია “რობერტ ლემანის ფრთაში” და ითვლება ყველაზე ექსტრაორდინალურ კერძო კოლექციად, რომელიც კი ოდესმე შეუგროვებიათ აშშ-ში. პრინსტონის უნივერსიტეტის გამოცემამ შეაგროვა ამ მასიური კოლექციის დოკუმენტაცია და გამოუშვა მრავალტომიან წიგნად “რობერტ ლემანის კოლექციის კატალოგები”. მეტის ერთ-ერთი უახლესი და ყველაზე ძვირი შენაძენია დუჩის “მადონა ყრმით”, რომელიც მას $45 მილიონი დაუჯდა. ფერწერული ტილო ზომით მხოლოდ 8x11 დიუმია. სოლომონ გუგენჰაიმისა და უიტნის ამერიკული ხელოვნების მუზეუმებიც მეტის შენობის ახლომახლო მდებარეობს ე. წ. მუზეუმის მილზე (Museum Mile). == რჩეული ფერწერული ტილოები მეტში == Image:Rogier van der Weyden 024.jpg|Rogier Van der Weyden, ''Portrait de François D'Este, 1450, 29,8 × 20,3&nbsp;cm Image:Antonio Pollaiuolo 005.jpg|Antonio Pollaiuolo, ახალგაზრდა ქალის პორტრეტი, , 46,3 × 32,5&nbsp;cm Image:Workshop_of_Andrea_del_Verrocchio,_1470s_Metropolitan_Museum_N-Y.jpg|Andrea del Verrocchio, მადონა, 1470-1475, 65 × 47,5&nbsp;cm Image:Tizian 099.jpg|ტიციანი, Vénus et le joueur de luth, 1560, 157 × 205&nbsp;cm Image:Paolo Veronese 011.jpg|Paul Véronèse, მარსი და ვენერა'', , 206 × 161&nbsp;cm Image:Nicolas Poussin - L'Enlèvement des Sabines (1634-5).jpg|Nicolas Poussin, L’Enlèvement des Sabines, 1633-1634, 210&nbsp;cm x 155&nbsp;cm Image:Georges de La Tour 016.jpg|Georges de la Tour, La Diseuse de bonne aventure, 1633-1639, 123&nbsp;cm x 102&nbsp;cm Image:Vermeer_young_women_sleeping.jpg|Vermeer, Jeune fille endormie, 1656-1657, 86,5 × 76&nbsp;cm, Image:Antoine Watteau 063.jpg|ანტუან ვატო, Musicien, 1717-1719, 55,2 × 43,1&nbsp;cm Image:Joseph Mallord William Turner - The Grand Canal, Venice - WGA23173.jpg|Joseph Mallord William Turner, Le grand canal de Venise, 1835, 90 × 120,3&nbsp;cm Image:Whistler - Arrangement in Flesh Colour and Black Portrait of Theodore Duret.jpg|James Abbott McNeill Whistler, Portrait de Théodore Duret, 193,5 × 91&nbsp;cm, 1883 Image:Vincent Willem van Gogh 059.jpg|ვინსენტ ვან გოგი, L’Arlésienne, 1888 Image:Claude_Monet_La_Grenouillére.jpg|კლოდ მონე, La Grenouillère, 1869, Image:Pierre-Auguste Renoir 081.jpg|პიერ-ოგუსტ რენუარი, ზღვა და ნავი, 1883 Image:Sisley-Bridge_at_Villeneuve-la-Garenne.jpg|ალფრედ სისლი, Pont à Villeneuve-la-Garenne Image:The Thinker- Portrait of Louis N. Kenton.jpg|თომას იკინსი, Le Penseur, portrait de Louis N. Kenton, 1900, 208 × 107&nbsp;cm == იხილეთ აგრეთვე == * სხვა ცნობილი მუზეუმები ==რესურსები ინტერნეტში== * მუზეუმის ოფიციალური საიტი ==სქოლიო== კატეგორია:ნიუ-იორკის მუზეუმები კატეგორია:მანჰეტენი", "url": "https://ka.wikipedia.org/wiki/მეტროპოლიტენის_ხელოვნების_მუზეუმი_(ნიუ-იორკი)", "length": 3803}
{"id": "7978", "title": "ვალენტობა", "text": "ვალენტობა — ელემენტის ატომის უნარი, შეიერთოს სხვა ატომების განსაზღვრული რაოდენობა. ვალენტობას განსაზღვრავს ელემენტის გაუწყვილებელი სპინების რიცხვი. ერთი და იმავე მთავარი კვანტური რიცხვის ფარგლებში შეიძლება ელექტროთა წყვილის შემცველი ორბიტალიდან ერთი ელექტრონი ვაკანტურ (თავისუფალ) ორბიტალზე გადავიდეს. აქედან გამომდინარე, ელემენტის ვალენტობის რიცხვიც შეიძლება გაიზარდოს. ==სქოლიო== კატეგორია:ქიმია კატეგორია:ქიმიური ბმები", "url": "https://ka.wikipedia.org/wiki/ვალენტობა", "length": 421}
{"id": "7989", "title": "ტენოჩი", "text": "მინი|200პქ|ტენოჩი ტენოჩი (* ???; † 1376) — აცტეკთა პირველი ტლატოანი. ტენოჩის სახელის ნაუატლის სიმბოლოები დღეს მექსიკის დროშაზეა გამოსახული: ტეტლ — კლდე და ნოჩტლი — ეკლებიანი კაკტუსი. ქალაქ მეხიკოს თავდაპირველი სახელი ტენოჩტიტლანი ნიშნავს „ტენოჩის მიერ დაარსებულს“. ==რესურსები ინტერნეტში== * * კატეგორია:აცტეკების მბრძანებლები კატეგორია:გარდაცვლილი 1376", "url": "https://ka.wikipedia.org/wiki/ტენოჩი", "length": 353}
{"id": "7991", "title": "ჰუიცილიჰუიტლი", "text": "thumb|150px|ჰუიცილიჰუიტლი ჰუიცილიჰუიტლი (; დ. 1380 — გ. 1417, მეხიკო) — აცტეკთა ტლატოანი 1395-1417 წლებში. სინამდვილეში იგი იყო ჰუიცილიჰუიტლი II რადგან აცტეკებს მანამდე ჰყავდა ასეთი სახლი მქონე უმნიშვნელო ბელადი. მან იქორწინა ასკაპოცალკოელი ტოლტეკი დიდებულის ქალიშვილზე და შეუკავშირდა ამ უკანასკნელებს ტეხკოკოს წინააღმდეგ ომში. ჰუიცილიჰუიტლის დაუწყია გრანდიოზული სამშენებლო სამუშაობი მეხიკოს დაბლობზე, რომელიც მისმა შვილებმა ჩიმალპოპოკამ და მონტეკუჰსომამ დაამთავრეს. ==რესურსები ინტერნეტში== * Huitzilihuitl entry on The Visual History Project კატეგორია:აცტეკების მბრძანებლები კატეგორია:დაბადებული 1380 კატეგორია:გარდაცვლილი 1417", "url": "https://ka.wikipedia.org/wiki/ჰუიცილიჰუიტლი", "length": 629}
{"id": "7993", "title": "იცკოატლი", "text": "thumb|150px|იცკოატლი იცკოატლი (; ; დ. 1380 — გ. 1440) — აცტეკთა ტლატოანი 1427-1440 წლებში. == ბიოგრაფია == იგი იყო აკამაპიჩტილის და მონა-ქალის შვილი და ტახტზე ავიდა ძმიშვილების ჰუიცილიჰუიტლის და ჩიმალპოპოკას გარდაცვალები შემდეგ. მეფობის პირველ წლებში მან, ნესაჰუალკოიოტლისთან კავშირში დაამხო ტეპანეკას სამეფო და დაიპყრო დედაქალაქი ასკაპოცალკო. 1430 წელს მასი მოკავშირეები გახდნენ ტეხკოკო და ტლაკოპანი. ეს ალიანსი უდიდეს სამხედრო ძალას წარმოადგენდა მაშინდელ მექსიკაში და იცკოატლის ძალაუფლება აცტეკთა ქვეყნის მიმდებარე ყველა ტერიტორიაზე გავრცელდა. იცკოატლის ბრძანებით დაიწყო ტენოჩტიტლანის გაშენება. აგებულ იქნა უამრავი ტაძარი, გაყვანილ იქნა ახალი გზები, აშენდა დამბები ტბაში წყლის დონის დასარეგულირებლად. მის სახელსვე უკავშირდება ე.წ. „კუტურული რევოლუცია“. იცკოატლის ბრძანებით დაწვეს უამრავი ისტორიული წიგნი. იგი ახალი, უფრო დიდებული ისტორიის შექმნას ესწრაფვოდა. ყოველივე ამის გამო იგი ერთადერთი აცტეკი მმართველია რომელსაც უწოდეს „მსოფლიოს დამპყრობელი“ (ნაჰუატლი: კემანაჰუაკ ტეპეჰუა). იცკოატლის რეფორმების გატარებას ხელმძღვანელობდა მისი მარჯვენა ხელი ტლაკაელელი. ==რესურსები ინტერნეტში== კატეგორია:აცტეკების მბრძანებლები კატეგორია:დაბადებული 1380 კატეგორია:გარდაცვლილი 1440", "url": "https://ka.wikipedia.org/wiki/იცკოატლი", "length": 1171}
{"id": "7994", "title": "ფრიდრიხ კარლ ფონ სავინი", "text": "ფრიდრიხ კარლ ფონ სავინი (; დ. 21 თებერვალი, 1779, მაინის ფრანკფურტი, გერმანია — გ. 25 ოქტომბერი, 1848, ბერლინი, გერმანია) — გერმანელი იურისტი და ისტორიკოსი. == ბიოგრაფია == ფრიდრიხ კარლ ფონ სავინი სწავლობდა მარბურგისა და გეტინგენის უნივერსიტეტების იურიდიულ ფაკულტეტებზე. 1800 წელს მას მიენიჭა დოქტორის ტიტული მარბურგის უნივერსიტეტში. ამავე წლიდან სავინი აქვე ასწავლიდა სისხლის სამართალს, შემდგომში რომის სამართალს, სამართლის ისტორიას და მეთოდოლოგიას. მას დიდი აღიარება მოუტანა 1803 გამოქვეყნებულმა ნაშრომმა „მფლობელობის უფლება“. 1804 წელს მეცნიერი წყვეტს მოღვაწეობას მარბურგში და მთელ თავის დროს უთმობს კვლევას, რისთვისაც იგი სტუმრობს გეტინგენს, ჰაიდელბერგს, პარიზს, ნიურნბერგს, აუგსბურგს, ლანდსჰუტს და ვენას. 1808 წელს იგი მიწვეული იქნა ლანდსჰუტის უნივერსიტეტში პროფესორის თანამდებობაზე. 1810 წლიდან სავინი მოღვაწობს ბერლინის უნივერსიტეტში, 1812–1813 წლებში — როგორც რექტორი. 1803 წელს ჰაბლიიტაციის შემდეგ იგი გახდა არაორდინარული პროფესორი ამავე უნივერსიტეტში. 1808 წლიდან სავინი მოღვაწეობს ლანდსჰუტის უნივერსიტეტში როგორც პროფესორი. 1810 წელს სავინი იყო ბერლინის უნივერსიტეტის დამაარსებელი კომისიის წევრი. ამავე წელს იგი მოწვეული იწნა აღნიშნული ნივერსიტეტის პროფესორად. 1811 წლიდან სავინი იყო მეცნიერებათა აკადემიის წევრი, 1816 წლიდან — იუსტიციის საიდუმლო მრჩეველი, 1819 წლიდან — რაინის პროვინციების სარევიზიო სამსახურის მრჩეველი, 1826 წლიდან საკანონმდებლო კომისიის წევრი. 1842 წელს, მას შემდეგ რაც იგი კანონმდებლობის რევიზიის სამინისტროს ხელმძღვანელი გახდა, შეწყვიტა სამეცინიერო საქმიანობა. 1848 წლიდან იგი კვლავ განაგრძობს სამეცნიერო მოღვაწეობას. == მეცნიერული ღვაწლი == === სამართლის ისტორიული სკოლა === სავინი ცნობილია, როგორც სამართლის ისტორიული სკოლის ერთ-ერთი ფუძემდებელი პუხტასთან ერთად. სამართლის ისტორიული სკოლის ძირითადი დებულების თანახმად, სამართლის შემოქმედი არსი არა სახელმწიფოებრივ თვითნებობა, არამედ „ხალხის სული“. დაწერილ სამართალს წინ უძღვის ჩვეულებითი სამართალი. იმდენად რამდენადაც სამართალი ისეთივე „ორგანული“ მოვლენაა, როგორც ენა ან ჩვეულება, სამართლის მეცნიერება შეიძლება იყოს მხოლოდ ისტორიული მეცნიერება. კოდიფიკაციის აუცილებელი წინაპირობაა, სამართლის მეცნიერების მიერ არსებული სამართლებრივ მასალის სრული დამუშავება და სისტემატიზაცია. სავინი მიიჩნევდა რომ ამ მხრივ ჯერკიდევ ბევრი რამ იყო გასაკეთებელი და ამითომ წინააღმდეგი იყო სამაოქალქო სამართლის კოდიფიკაციისა. აღნიშნული შეხედულებები სავინიმ სწორედ კოდიფიკაციის წინააღმდეგ მიმართულ თხზულებაში \"Vom Beruf unserer Zeit für Gesetzgebung und Rechtswissenschaft\" ჩამოაყალიბა. აღნიშნული თხზულება იყო პასუხი ტიბოს ცნობილ თხზულებაზე, რომელშიც მან სამოქალაქო კოდექსის აუცილებლობა დაასაბუთა. === სამართლის მეთოდოლოგია === სამართლმცოდნის იდეალი სავინისათვის არის მეცნიერი, რომელიც ისტორიულ-სისტემატიურ მეთოდით და საბუნებისმეტზველო მეცნიერებათა სიზუსტით იკვლევს სამართალს. სამართალმცოდნეობა მოწოდებულია მრავალფეროვანი და დანაწევრებული სამართლებრივი მასალა დაიყვანოს ძირითად პრინციპეპზე, ცნებებზე და ინსტიტუტებზე, და შეიცნოს ამ უკანასკნელთა შორის ურთიერთდამოკიდებულებანი. პირველადი სამართლის წყარო ამ პრუცესში კვლავაც ხალხის სული და ჩვეულებაა. მეცნიერი ცდილობს მხოლოდ უნაკლო სისტემაში მოაქციოს ის, რაც უკვე არსებობს (იხილე „ცნებათა იურისპრუდენცია“). === სამართლის ისტორია === სამართლის ისტორიის დარგში სავინის მთავარი ნაშრომია „რომაული სამართლის ისტორია შუა საუკუნეებში“. ამ ნაშრომში სავინიმ მიზნად დაისახა ეჩვენებინა, რომ რომის სამართალი შუა საუკუნეებში ძირეული გარდაქმნის გარეშე ვითარდებოდა და იცვლებოდა. ნაშრომში განხილულია შუა საუკუნეების უნივერსიტეტებში რომი სამართლის კვლევის ისტორია. === სამოქალაქო სამართალი === სავინის უმნიშვნელოვანესი და გერმანულენოვან სივრცეში სამოქალაქო სამართლის განვითარებაზე უდიდესი ზეგავლენის მქონე ნაშრომია „დღევანდელი რომის სამართლის სისტემა“. ამ ნაშრომმა დიდი როლი ითამაშა პანდექტური სისტემის ჩამოყალიბებაში. სამაოქალაქო სამართლის დოგმატიკისათვის განსაკუთრებით მნიშვნელოვანია კერძოდ სავინის მოძღვრებები ნების (ნების თეორია), სანივთო გარიგების აბსტრაქტულობის (აბსტრაქციის პრინციპი) და ორმხირივ ხელშეკრულებების შესახებ. == რჩეული თხზულებანი == * მფლობელობის უფლება, 1803 * Vom Beruf unserer Zeit für Gesetzgebung und Rechtswissenschaft, 1814 * რომის სამართლის ისტორია შუა საუკუნეებში, 6 ტომად, 1815-1831 * დღევანდელი რომის სამართლის სისტემა, 8 ტომად, 1840-1849 * ვალდებულებითი სამართალი როგორც დღევანდელი რომის სამართლის ნაწილი, 2 ტომად, 1851/1853 == რესურსები ინტერნეტში == * მონაცემთა ბაზა (მარბურგის უნივერსიტეტი) * ბიოგრაფია ==სქოლიო== კატეგორია:დაბადებული 21 თებერვალი კატეგორია:დაბადებული 1779 კატეგორია:გარდაცვლილი 25 ოქტომბერი კატეგორია:გარდაცვლილი 1848 კატეგორია:გერმანელი იურისტები", "url": "https://ka.wikipedia.org/wiki/ფრიდრიხ_კარლ_ფონ_სავინი", "length": 4489}
{"id": "7997", "title": "შარლოტე ბრიცი", "text": "thumb|150px|შარლოტე ბრიცი შარლოტე ბრიცი (გერმ. Charlotte Britz) (დ. 27 თებერვალი, 1958, ოტვაილერი, ზაარლანდი) — ზაარბრიუკენის ობერბურგომისტრი 2004 წლიდან. == ბიოგრაფია == * 1974 — შევიდა გერმანიის სოციალ-დემოკრატიულ პარტიაში * 1996 — 2004 - მუშაობდა ზაარბრიუკენის საქალაქო მმართველობაში სოციალური განხრით. * 2004 — 1 ოქტომბერი: გაიმარჯვა ობერბურგომისტრის არჩევნებში. კატეგორია:გერმანელი პოლიტიკოსები კატეგორია:დაბადებული 27 თებერვალი კატეგორია:დაბადებული 1958", "url": "https://ka.wikipedia.org/wiki/შარლოტე_ბრიცი", "length": 459}
{"id": "7999", "title": "ჯონ ადამსი", "text": "ჯონ ადამსი ( დ. 30 ოქტომბერი, 1735, ქუინსი, მასაჩუსეტსი — გ. 4 ივლისი, 1826, ქუინსი, მასაჩუსეტსი) — ამერიკის შეერთებული შტატების რიგით მე-2 პრეზიდენტი 1797-1801 წლებში. 1789-97 წლებში ჯორჯ ვაშინგტონის პრეზიდენტობისას იყო აშშ-ის პირველი ვიცე-პრეზიდენტი. იგი ითვლება ერთ-ერთ ყველაზე გავლენიან პიროვნებად ამერიკის დამაარსებელთა შორის. ადამსი ცნობილი გახდა ამერიკის რევოლუციის ადრეული ეტაპიდან. როგორც მასაჩუსეტსის დელეგატი კონტინენტურ კონგრესში, იგი იბრძოდა აშშ-ის დამოუკიდებლობის დეკლარაციის მისაღებად 1776 წელს. როგორც კონგრესის წარმომადგენელი ევროპაში, იგი იყო მთავარი მომლაპარაკებელი პირი ბრიტანეთთან სამშვიდობო ხელშეკრულების გაფორმებისას. ასევე მისი ძალისხმევის შედეგი იყო ამსტერდამიდან მნიშვნელოვანი კრედიტის მიღება. ადამსის რევოლუციისდროინდელი უფლებამოსილება საფუძველი გახდა მისი ორი ვადით ვიცე-პრეზიდენტობისა ჯორჯ ვაშინგტონის ადმინისტრაციაში, რის შემდეგაც იგი აირჩიეს აშშ-ის მეორე პრეზიდენტად. პრეზიდენტობის დროს იგი იყო შეწუხებული შიდა დაპირისპირებით ფედერალისტთა პარტიაში და უთანხმოებით ჯეფერსონის რესპუბლიკელებთან. მისი თანამდებობაზე ყოფნისას მან სადავო Alien and Sedition Acts მოაწერა ხელი. მისი პრეზიდენტობის მთავარი მიღწევა იყო სამშვიდობო რეზოლუცია 1798 წელს კვაზი ომის კრიზისის დროს საფრანგეთთან. თომას ჯეფერსონთან (იმ დროს ადამსის ვიცე-პრეზიდენტი) საპრეზიდენტო არჩევნებში დამარცხების შემდეგ ადამსი დაბრუნდა მასაჩუსეტსში. მან და მისმა ცოლმა აბიგაილ ადამსმა დააარსეს პოლიტიკოსების, დიპლომატების და ისტორიკოსების დინასტია, რომელიც ამჟამად ცნობილია ადამსების პოლიტიკური ოჯახის სახელით. ჯონ ადამსი იყო აშშ-ის მე-6 პრეზიდენტის ჯონ კუინსი ადამსის მამა. მისმა წარმატებებმა ფართო აღიარება ჰპოვა თანამედროვეობაში, მიუხედავად იმისა, რომ მისი წვლილი თავიდან არ იყო ისე აღნიშნული, როგორც სხვა დამაარსებლებისა. ==ლიტერატურა== == რესურსები ინტერნეტში == * ჯონ ადამსი — ამერიკის შეერთებული შტატების მეორე პრეზიდენტი კატეგორია:აშშ-ის პრეზიდენტები კატეგორია:აშშ-ის ვიცე-პრეზიდენტები კატეგორია:დაბადებული 1735 კატეგორია:გარდაცვლილი 1826 კატეგორია:დაბადებული 30 ოქტომბერი კატეგორია:გარდაცვლილი 4 ივლისი", "url": "https://ka.wikipedia.org/wiki/ჯონ_ადამსი", "length": 1995}
{"id": "8002", "title": "ტომას ჯეფერსონი", "text": "ტომას ჯეფერსონი ( დ. 13 აპრილი, 1743 — გ. 4 ივლისი, 1826) — ამერიკის შეერთებული შტატების რიგით მე-3 პრეზიდენტი 1801-1809 წლებში და რიგით მეორე ვიცე-პრეზიდენტი 1797-1801 წლებში. == ახალგაზრდობა == ამერიკის მე-3 პრეზიდენტი, „აშშ-ის დამოუკიდებლობის დეკლარაციის“ ავტორი, ამერიკელი მეცნიერი, იურისტი, პოლიტიკოსი და რევოლუციონერი ტომას ჯეფერსონი დაიბადა ვირჯინიის ქალაქ შარლოტსვილში. ჯეფერსონმა უმაღლესი განათლება უილიამისა და მერის კოლეჯში მიიღო, რომელიც ვირჯინიის ქალაქ უილიამსბურგში მდებარეობს. ჯეფერსონს წიგნებისა და განათლების სიყვარული ახალგაზრდობიდანვე ჰქონდა: მას ეკუთვნის გამონათქვამი „მე არ შემიძლია წიგნების გარეშე ცხოვრება“ (). ჯეფერსონი მუშაობდა ვირჯინიის საკანონმდებლო ორგანოში როგორც იურისტი და 1774 წელს დაწერა „ბრიტანული ამერიკის უფლებების განხილვა“ (), სადაც მან აღწერა ამერიკელების კულტურული შთამომავლობა ბრიტანელებისგან და აღნიშნა ამერიკელების ეროვნული დამოკიდებულება ინგლისის საწინააღმდეგოდ. ამ წიგნმა დიდი პოპულარობა ჰპოვა ვირჯინიის შტატსა და მთელ რევოლუციურ ამერიკაში. საინტერესო ფაქტი ვირჯინიის შტატის შესახებ ისაა რომ თავდაპირველი ამერიკელი პოლიტიკოსებისა და პრეზიდენტების უმრავლესობა ამ შტატიდან იყვნენ. ამერიკის კონტინენტურმა კონგრესმა დაავალა 33 წლის ტომასს რომ დაეწერა დოკუმენტი, რომელმაც შოკში ჩააგდო იმ დროინდელი ევროპელი მონარქებისა და პოლიტიკოსების უმრავლესობა. ეს იყო „ამერიკის დამოუკიდებლობის დეკლარაცია“. დეკლარაციაში რამდენიმე მცირე ცვლილება შეიტანა ბენჯამინ ფრანკლინმა და დეკლარაციის ავტორობა არის ერთ-ერთი მთავარი მიზეზი იმისა, რომ ტომას ჯეფერსონი შევიდა ამერიკის ისტორიაში, როგორც ამერიკის ეროვნული გმირი. == საპრეზიდენტო წლები 1801-1809 == მარცხნივ|მინი|300x300პქ|მონტიჩელო, ტომას ჯეფერსონის სახლი შარლოტსვილში ტომას ჯეფერსონი იყო ამერიკის პირველი პრეზიდენტი, რომელმაც ინაუგურაცია თეთრ სახლში გაიარა. პრეზიდენტობის დროს მისი ერთ-ერთი უდიდესი მიღწევა იყო 1803 წელს ნაპოლეონისგან ლუიზიანის ტერიტორიის შესყიდვა (იმ დროინდელ საფრანგეთს მიეკუთვნებოდა ლუიზიანას ტერიტორია, რომელიც მოიცავდა დღევანდელი ცენტრალური აშშ-ის დიდ ნაწილს, რომელი აპალაჩის მთაგრეხილის დასავლეთით მდებარეობდა). მის მიღწევებში ასევე შედის ლუისისა და კლარკის ექსპედიცია, რომლის შედეგადაც შესწავლილ იქნა დღევანდელი აშშ-ის დასავლეთის ტერიტორიები. ჯეფერსონი ასევე იყო ემბარგოს კანონის () ინიციატორი, რომელიც ამერიკას უკრძალავდა ვაჭრობას დასავლეთ ევროპასთან. ამ კანონმა ამერიკის ეკონომიკისთვის სავალალო შედეგო გამოიღო. ჯეფერსონმა საპრეზიდენტო პოსტი 1808 წელს დატოვა. == სხვა მიღწევები == მარცხნივ|მინი|300x300პქ|ჯეფერსონის მემორიალი [[ვაშინგტონი|ვაშინგტონში.]] ტომას ჯეფერსონის პოლიტიკური რწმენიდან გამოირჩევა მისი შეხედულება ადამიანის თავისუფლებასთან დაკავშირებით. მას როგორც ჯონ ლოკსა და სხვა გასხივოსნების ხანის მეცნიერების მსგავსად სწამდა ღვთისგან მინიჭებული „ადამიანის ბუნებრივი უფლებების“. „ამერიკის დამოუკიდებლობის დეკლარაციაში“ მან გამოიყენა და განავრცო ჯონ ლოკის იდეა რომ „ყველა კაცი შექმნილია ბუნებრივი უფლებებით შემოქმედის მიერ, რომლებიც არის სიცოცხლე, თავისუფლება და სიხარულის ძიება“. თავდაპირველი ჯონ ლოკისეული ფრაზა იყო „სიცოცხლე, თავისუფლება და ქონება“. ტომასმა იცოდა შვიდი ენა და როგორც მისი თანამედროვე კლასიკოსები, ისიც ფლობდა ლათინურსა და ბერძნულს და დაინტერესებული იყო ლათინურითა და ბერძნული ბიბლიით. მას ჰქონდა საინტერესო შეხედულება ქრისტიანობაზე, რომელიც ბევრმა სწავლულმა მიიჩნია მართლმადიდებლური ქრისტიანობის იდეოლოგიასთან ახლო კავშირში, მაგრამ მისი მართლმადიდებელ ქრისტიანად კლასიფიკაცია შეცდომაა, რადგან ჯეფერსონი იყო დეიზმის () მიმდევარი. მას ეკუთვნის რელიგიური თავისუფლების იდეა, რომელიც აცალკევებს მთავრობასა და ეკლესიას. ტომას ჯეფერსონმა დააარსა ვირჯინიის უნივერსიტეტი, რომელიც მდებარეობს ვირჯინიის ქალაქ შარლოტსვილში. აღსანიშნავია ის რომ ჯეფერსონს ძალიან უყვარდა არქიტექტურა და ღვინო. მისი სახლ-მუზეუმი მონტიჩელო ამერიკის ერთ-ერთი ნაგებობაა, რომელიც გაეროს მსოფლიოს ისტორიის მემკვიდრეობაშია შეტანილი. მისი სახლი, ისევე როგორც თავდაპირველი ვირჯინიის უნივერსიტეტი არის დაპროექტებული მის მიერ ძველი ბერძნული, იტალიური და ნეო-კლასიკური არქიტექტურის მიქსტურაა. მისი ღვინის სიყვარული ცნობილია მთელ ამერიკაში და ყურძნის ჯიშების უმრავლესობა მის ვენახებში იმპორტირებულ იქნა იტალიიდან და საფრანგეთიდან. ღვინის იმპორტზე გადასახადების დადება უნდოდა მის პოლიტიკურ მეტოქეს ალექსანდრე ჰამილტონს. აღსანიშნავია ის ფაქტიც, რომ ჯეფერონი მუშაობდა ამერიკის ელჩად საფრანგეთში ბენჯამინ ფრანკლინის შემცვლელად. მას ეკუთვნის გამონათქვამი რომ იგი ვერასოდეს ვერ შეცვლიდა ბენჯამინ ფრანკლინს საფრანგეთში. ტომასს და მის მეუღლეს მართას ექვსი შვილი ჰყავდათ, რომელთაგანაც მხოლოდ ორმა იცოცხლა. ტომას ჯეფერსონი 1826 წლის 4 ივლისს, ამერიკის დამოუკიდებლობის დღეს გარდაიცვალა. ამავე დღეს დაიღუპა მისი პოლიტიკური მეტოქე ჯონ ადამსი და მისი უკანასკნელი სიტყვები იყო: „ჯეფერსონი ჯერ კიდევ ცოცხალია“. ჯეფერსონს თავის ცხოვრების უდიდეს დამსახურებად მიაჩნდა სამი რამ: ამერიკის დამოუკიდებლობის დეკლარაციის დაწერა, ვირჯინიის უნივერსიტეტის დაარსება და რელიგიური თავისუფლების ქანდაკება რომელთა დაწერაც ისურვა საფლავზე. ჯეფერსონის პორტრეტი 2 დოლარიან ბანკნოტზეა გამოსახული. == რესურსები ინტერნეტში == * Jefferson Inaugurals * Jefferson in Paris на IMDB * ბილი რელიგიური თავისუფლების შესახებ (1779 წ.) * ჯეფერსონი, ბრიტანული ამერიკის უფლებათა შემაჯამებელი მიმოხილვა (1774 წ.) კატეგორია:აშშ-ის პრეზიდენტები კატეგორია:აშშ-ის ვიცე-პრეზიდენტები კატეგორია:აშშ-ის სახელმწიფო მდივნები კატეგორია:ვირჯინიის გუბერნატორები კატეგორია:დაბადებული 1743 კატეგორია:გარდაცვლილი 1826 კატეგორია:დაბადებული 13 აპრილი კატეგორია:გარდაცვლილი 4 ივლისი", "url": "https://ka.wikipedia.org/wiki/ტომას_ჯეფერსონი", "length": 5299}
{"id": "8005", "title": "ჯეიმზ მადისონი", "text": "ჯეიმზ მადისონი ( დ. 16 მარტი 1751 — გ. 28 ივნისი 1836) — ამერიკელი პოლიტიკოსი, ამერიკის შეერთებული შტატების რიგით მე-4 პრეზიდენტი 1809-1817 წლებში. იგი იყო აშშ-ის ერთ-ერთი დამაარსებელი და აშშ-ის კონსტიტუციის ერთ-ერთი მთავარი ავტორი. 1788 წელს მან დაწერა „ფედერალისტის“ (Federalist Papers) მესამედი, რომელიც დღემდე ითვლება კონსტიტუციის უმნიშვნელოვანეს კომენტარებად. მადისონი იყო პირველი პრეზიდენტი, ვინც მანამდე მოღვაწეობდა აშშ-ის კონგრესში. იგი იყო აშშ-ის პირველი კონგრესის ლიდერი, მის მიერ იქნა შემუშავებული აშშ-ის ძირითადი კანონების დიდი ნაწილი, იგი იდგა კონსტიტუციაში პირველი ათი შესწორების უკან და ასევე ცნობილია როგორც „უფლებათა შესახებ კანონპროექტის მამად“ (Father of the Bill of Rights). როგორც პოლიტიკურ თეორეტიკოსს მადისონს მიაჩნდა, რომ ახალი რესპუბლიკას სჭირდებოდა კონტროლი და წონასწორობა, რათა დაეცვათ პიროვნების უფლებები უმრავლესობის ტირანიისგან. როგორც წარმომადგენელთა პალატის ლიდერი, იგი მჭიდროდ თანამშრომლობდა პრეზიდენტ ვაშინგტონთან, რათა ჩამოეყალიბებინათ ფედერალური მთავრობა. ხაზინის მდივან ალეგზანდერ ჰამილტონთან დაპირისპირების გამო, მადისონმა და თომას ჯეფერსონმა ჩამოაყალიბეს, როგორც ისინი უწოდებდნენ, რესპუბლიკური პარტია (შემდგომში დემოკრატიულ-რესპუბლიკური პარტია), რომელიც ეწინააღმდეგებოდა ფედერალისტებს წამყვან პოლიტიკურ საკითხებში, განსაკუთრებით ეროვნული ბანკის და ჯეის ხელშეკრულების საკითხებში. ჯეფერსონთან ერთად იგი იყო ფარული თანაავტორი კენტუკისა და ვირჯინიის რეზოლუციისა Alien and Sedition Acts პროტესტის ნიშნად. როგორც სახელმწიფო მდივანი ჯეფერსონის ადმინისტრაციაში, მადისონი ხელმძღვანელობდა ლუიზიანის შესყიდვას, რითაც ქვეყნის ზომა ორჯერ გაიზარდა, და 1807 წლის ემბარგოს კანონს. პრეზიდენტის რანგში იგი ხელმძღვანელობდა ქვეყანას 1812 წლის ომში დიდი ბრიტანეთის წინააღმდეგ. ომის მიმდინარეობის დროს და ასევე ომის შემდეგ მადისონმა ბევრი პოზიცია შეიცვალა. 1815 წლისთვის მან მხარი დაუჭირა მეორე ეროვნული ბანკის და ძლიერი არმიის შექმნას, ასევე მაღალ ტარიფებს ომის დროს შექმნილი ახალი ქარხნების დასაცავად. == სქოლიო == კატეგორია:აშშ-ის პრეზიდენტები კატეგორია:აშშ-ის სახელმწიფო მდივნები კატეგორია:აშშ-ის წარმომადგენელთა პალატის წევრები კატეგორია:დაბადებული 1751 კატეგორია:გარდაცვლილი 1836 კატეგორია:დაბადებული 16 მარტი კატეგორია:გარდაცვლილი 28 ივნისი", "url": "https://ka.wikipedia.org/wiki/ჯეიმზ_მადისონი", "length": 2164}
{"id": "8007", "title": "ჯონ კუინსი ადამსი", "text": "ჯონ კუინსი ადამსი ( დ. 11 ივლისი, 1767, ბრეინტრი, მასაჩუსეტსი — გ. 23 თებერვალი, 1848, ვაშინგტონი) — ამერიკელი დიპლომატი და პოლიტიკოსი, ამერიკის შეერთებული შტატების რიგით მე-6 პრეზიდენტი 1825-1829 წლებში. იგი მოღვაწეობდა როგორც სენატში, ასევე წარმომადგენელთა პალატაში. ადამსი სხვადასხვა დროს იყო ფედერალისტური პარტიის, დემოკრატიულ-რესპუბლიკური პარტიის, ნაციონალ-რესპუბლიკური პარტიის, ანტიმასონური პარტიის და ვიგების პარტიის წევრი. იგი იყო აშშ-ის მეორე პრეზიდენტის ჯონ ადამსის და მისი მეუღლის აბიგაილ ადამსის ვაჟი. როგორც დიპლომატი ადამსი ბევრ საერთაშორისო მოლაპარაკებაში მონაწილეობდა. სახელმწიფო მდივნის რანგში მონაწილეობას იღებდა მონროს დოქტრინის შემუშავებაში. როგორც პრეზიდენტი იგი გამოდიოდა მოდერნიზაციის და განათლების სისტემის გაუმჯობესების პროგრამით, მაგრამ ეს პროგრამა კონგრესმა დაბლოკა. 1828 წლის საპრეზიდენტო არჩევნებში იგი ენდრუ ჯექსონმა დაამარცხა. პრეზიდენტის პოსტიდან წასვლის შემდეგ ადამსი აირჩიეს წარმომადგენელთა პალატაში, რაც ერთადერთი შემთხვევაა აშშ-ის პრეზიდენტთა შორის. წარმომადგენელთა პალატაში იგი იყო ძლიერი ოპონენტი მონათმფლობელთა ძალაუფლებისა. ==ლიტერატურა== == რესურსები ინტერნეტში == * John Quincy Adams: A Resource Guide at the Library of Congress * John Quincy Adams at the White House * American President: John Quincy Adams (1767–1848) at the Miller Center of Public Affairs, University of Virginia * Adams National Historical Park, National Park Service * The Diaries of John Quincy Adams: A Digital Collection at the Massachusetts Historical Society * John Quincy Adams at C-SPAN's American Presidents: Life Portraits *Booknotes interview with Paul Nagel on John Quincy Adams: A Public Life, A Private Life, January 4, 1998. * The Arms of John Quincy Adams at the American Heraldry Society კატეგორია:აშშ-ის პრეზიდენტები კატეგორია:აშშ-ის სახელმწიფო მდივნები კატეგორია:აშშ-ის სენატორები კატეგორია:აშშ-ის წარმომადგენელთა პალატის წევრები კატეგორია:დაბადებული 1767 კატეგორია:გარდაცვლილი 1848 კატეგორია:დაბადებული 11 ივლისი კატეგორია:გარდაცვლილი 23 თებერვალი", "url": "https://ka.wikipedia.org/wiki/ჯონ_კუინსი_ადამსი", "length": 1980}
{"id": "8011", "title": "ვაშინგტონი", "text": "border |გერბი = Seal of the District of Columbia.svg |გერბის სიგანე = |დროშის სიგანე = |lat_dir = N |lat_deg= 38 |lat_min=53 |lat_sec=42.4 |lon_dir = W |lon_deg= 77 |lon_min= 02 |lon_sec=12 |CoordAddon = type:city()_region:US |CoordScale = |ქვეყნის რუკის ზომა = |რეგიონის რუკის ზომა = |რაიონის რუკის ზომა = |რეგიონის ტიპი = ფედერალური ოლქი |რეგიონი = კოლუმბიის ოლქი |რეგიონი ცხრილში = კოლუმბიის ოლქი |შიდა დაყოფა = |რაიონის ტიპი= |რაიონი = |მმართველის ტიპი = ქალაქის მერი |მმართველი = ვინსენტ გრეი |დაარსების თარიღი = 1790 |პირველი ხსენება = |წინა სახელები = |სტატუსი-დან = |ფართობი = 177.0 |სიმაღლის ტიპი=სიმაღლე |დასახლების ცენტრის სიმაღლე= 0–125 |მოსახლეობა = 601 723 |აღწერის წელი = 2010 |სიმჭიდროვე = 3 481 |აგლომერაცია = 5 5 მილიონი |ეროვნული შემადგენლობა = |დროის სარტყელი = -5 |DST = 4 |სატელეფონო კოდი = 202 |საფოსტო ინდექსი = 20001-20560, 20565-20599, 56901, 56915, 56920, 56944 |საიტი = www.dc.gov |კატეგორია ვიკისაწყობში = Washington, D.C. |add1n= ფოტო სატელიტიდან(2002) |add1=150px }} ვაშინგტონი () — ამერიკის შეერთებული შტატების დედაქალაქი. ფედერალური ოლქი აშშ-ში, მდებარეობს სამხრეთ ატლანტიკურ რეგიონში. დაარსდა ამერიკის რევოლუციის შემდეგ, როგორც ახალი, დამოუკიდებელი სახელმწიფოს მთავრობის ადგილი; სახელი ეწოდა აშშ-ის პირველი პრეზიდენტისა და დამფუძნებელი მამის, ჯორჯ ვაშინგტონის პატივსაცემად. როგორც აშშ-ის მთავრობისა და რამდენიმე საერთაშორისო ორგანიზაციის ადგილსამყოფელი, ვაშინგტონი მნიშვნელოვანი მსოფლიო პოლიტიკური დასახლებაა. ესაზღვრება მერილენდსა და ვირჯინიას; ტურისტული თვალსაზრისით ქალაქი ამერიკის ერთ-ერთი ყველაზე პოპულარული ადგილია, რომელსაც ყოველწლიურად 20 მილიონზე მეტი მნახველი სტუმრობს. 1790 წელს მერილენდის შტატიდან გამოყოფილ იქნა დედაქალაქის ასაშენებლად. 1791-დან დედაქალაქია. ქალაქი მდებარეობს მდინარე პოტომაკზე, აგებულია პიერ-შარლ ლანფანის გეგმის მიხედვით, მთავარი მონუმენტებია: კაპიტოლიუმი, ვაშინგტონის მონუმენტი. 2019 წლის მონაცემებით ვაშინგტონს 705 749 მოსახლე ჰყავდა. მერილენდიდან და ვირჯინიის გარეუბნებიდან გადმოსული ადამიანებით ვაშინგტონის მოსახლეობა სამუშაო დღეებში მილიონს აჭარბებს. 6.2 მილიონი მოსახლით ვაშინგტონის მეტროპოლიტენის მიდამო (მერილენდის, ვირჯინიის და დასავლეთ ვირჯინიის ნაწილების ჩათვლით) სიდიდით მესამეა მთელ აშშ-ში. ==ჰავა== thumb|left|[[ვაშინგტონის მონუმენტი ტიდალის აუზის ხედით (2007 წლის აყვავებული ალუბლის ხეების ეროვნული ფესტივალი)]] კიოპენის კლიმატის კლასიფიკაციის მიხედვვით ვაშინგტონს ახასიათებს ნოტიო სუბტროპიკული კლიმატი. ტრევარტას კლასიფიკაციით იგი ოკეანური კლიმატით ხასიათდება. ზამთარი, ჩვეულებრივ, ცივია მცირე თოვლით, ზაფხული კი ცხელი და ნოტიო. გაზაფხული და შემოდგომა ზომიერად თბილია, ხოლო ზამთარი — ცივი; თოვლის წლიური საშალო ოდენობა 39 სანტიმეტრია. დეკემბრის შუა რიცხვებიდან თებერვალის შუა რიცხვებამდე საშუალო ტემპერატურა 3 გრადუსია. ამასთან, ზამთარში ტემპერატურა 16 გრადუსს იშვიათად აღემატება. ზაფხული ცხელი და ნოტიოა, ივლისში ტემპერატურის საშუალო მაჩვენებელი 26,6 გრადუსია და საშუალო დღიური ფარდობითი ტენიანობა დაახლოებით 66%-ია. ზაფხულში ტემპერატურა რეგულარულად უახლოვდება 38 გრადუსს. ზაფხულში სიცხისა და ტენიანობის ერთობლიობა საკმაოდ ხშირად წარმოქმნის ჭექა-ქუხილს, ზოგიერთ მათგანში ზოგჯერ ტორნადოდ გარდაიქმნება ვაშინგტონის ტერიტორიაზე. ზაფხულის ბოლოსა და შემოდგომის დასაწყისში ქალაქს იშვიათად კვეთს ქარიშხლები, თუმცა, ნაწილობრივ ქალაქის მდებარეობის გამო, უმეტესად, ვაშინგტონამდე მხოლოდ შესუსტებული სახის ქარიშხალი აღწევს. სხვადასხვა სახის ნალექები ქალაქში მთელი წლის განმავლობაში მოდის. კლიმატური ცვლილებების გამო მომავალში ვაშინგტონის საშუალო ტემპერატურა გაიზრდება, ხოლო წვიმები გახშირდება. ვაშინგტონში უმაღლესი ტემპერატურა, 41 გრადუსი, ორჯერ დაფიქსირდა, 1918 წლის 6 აგვისტოსა და 1930 წლის 20 ივლისს. ხოლო უდაბლესი ტემპერატურა, -26 გრადუსი, 1899 წლის 11 თებერვალს, ამავე წლის დიდი ქარბუქის წინ, დაფიქსირდა. ჩვეულებრივ, წლის განმავლობაში ქალაქში 32 გრადუსზე მაღალი ტემპერატურა 37 დღე, ხოლო ყინვა 64 დღე ფიქსირდება. == მოსახლეობა == {| class=\"wikitable sortable collapsible\" style=\"font-size: 90%;\" |- ! Demographic profile !! 2010 !! 1990 !! 1970 || 71,4% |- | შავკანიანი აფრიკელი ამერიკელები || 50,7% || 65,8% || 71,1% || 28,2% |- | ესპანელები ან ლათინოები (ნებისმიერი რასის) || 9,1% || 5,4% || 2,1% 2010 წლის აღწერის შემდეგ ქალაქის მოსახლეობა 100,000-ზე მეტი ადამიანით გაიზარდა. 2010 წლის მონაცემებით, ოლქებიდან სამუშაოდ შემოსული ადამიანების გამო ვაშინგტონის მოსახლეობა დღის განმავლობაში 1 მილიონს აღემატებოდა. ოლქი რომ სახელმწიფო იყოს, იგი მსოფლიოში სიდიდით 49-ე ადგილს დაიკავებდა და იქნებოდა ისეთი სახელმწიფოებზე წინ, როგორებიცაა ვერმონტი და უაიომინგი. ვაშინგტონის მეტროპოლიტენი, რომელიც მოიცავს ოლქს და მის შემოგარენს, არის მეექვსე უდიდესი მიტროპოლიტური ტერიტორია შეერთებულ შტატებში, რომელსაც 2014 წლის მონაცემებით, 6 მილიონი მცხოვრები ჰყავს. როცა ვაშინგტონის ტერიტორიაში შედიოდა ბალტიმორი და მისი მიმდებარე ადგილები, ვაშინგტონის მეტროპოლიტენის პოპულაცია 2016 წლის მონაცემებით 9,6 მილიონს შეადგენდა, რაც მას შეერთებულ შტატებში სიდიდით მეოთხე მეტროპოლიტენად აქცევდა. 2017 წლის აღმწერი ბიუროს მონაცემებით ვაშინგტონის მოსახლეობაში შედიოდა: 47,1% შავკანიანი ან აფრო-ამერიკელი, 45,1% თეთრკანიანი (36,8% არა-ესპანელი თეთრკანიანი), 4,3% აზიელი, 0,6% ინდოელი ან ადგილობრივი ალასკელი და 0,1% ჰავაიელი ან სხვა წყნარი ოკეანის კუნძულის ადგილობრივი მოსახლე. 1800-1940 წლებში აფრო-ამერიკელთა რიცხვი ქალაქის მოსახლეობის 30% შეადგენდა. შავკანიანმა მოსახლეობამ რაოდენობის პიკს 1970-იან წლებში მიაღწია (გახდა დაახლოებით მოსახლეობით 70%), მაგრამ მას შემდეგ მათი რაოდენობა ქალაქში მნიშვნელოვნად შეამცირა შავკანიანების გარეუბნებში გადასახლებამ. ნაწილობრივ ჯენტრიფიკაციის შედეგად, 2000-2010 წლებში არა-ესპანელი თეთრკანიანების პოპულაცია 31,4%-ით გაიზარდა, ხოლო შავკანიანების რაოდენობა 11,5%-ით შემცირდა. 2010 წლის მონაცემებით ქალაქის მოსახლეობის 17%-ს 18-წლამდე ახალგაზრდები წარმოადგენდა; ეს მაჩვენებელი აშშ-ის საშუალო მაჩვენებელზე 24%-ით დაბალი იყო. თუმცა, მოსახლეობის საშუალო ასაკით (34 წელი) ოლქს 50 შტატში ყველაზე დაბალი მაჩვენებელი ჰქონდა. 2010 წლის მონაცემებით, ვაშინგტონის ოლქში ცხოვრობდა 81 734 იმიგრანტი; ემიგრაციის ძირითადი წყაროები იყო: სალვადორი, ვიეტნამი, ეთიოპია. ვაშინგტონის რაიონის მოსახლეობაში: 17% ბაპტისტია, 13% კათოლიკე, 6% ევანგელური პროტესტანტი, 4% მეთოდისტი, 3% ეპისკოპალისტი/ანგლიკანი, 3% ებრაელი, 2% აღმოსავლელი მართლმადიდებელი, 1% ორმოცდაათიანელი, 1% ბუდისტი, 1% ადვენტისტი, 1% ლუთერანი, 1% მუსლიმი, 1% პრესვიტერიანი, 1% მორმონი და 1% ჰინდუ. 2010 წლის მონაცემებით ოლქის მოსახლეობის 90%-ზე მეტს ჯანმთელობა დაზღვეული ჰქონდა, რაც აშშ-ის მეორე საუკეთესო მეჩვენებელი იყო. ეს ნაწილობრივ გამოწვეულია ქალაქის იმ პროგრამებით, რომლებიც დაბალი შემოსავლის მქონე პირებს ჯანმრთელობის დაზღვევაში ეხმარება. 2009 წლის მოხსენებით დადგინდა, რომ ოლქის მოსახლეობის სულ მცირე სამ პროცენტს აქვს აივ-ინფექცია ან შიდსი. ==კულტურა== ===ღირშესანიშნაობები=== thumb|left|[[ლინკოლნის მემორიალი, რომელსაც ყოველწლიურად 6 მილიონი ადამიანი სტუმრობს]] ნაციონალური მოლი არის დიდი, ღია პარკი ვაშინგტონის ცენტრში, ლინკოლნის მემორიალსა და კაპიტოლიუმს შორის. მისი მნიშვნელობის გამო, მოლში ხშირად იმართება პოლიტიკური პროტესტები, კონცერტები, ფესტივალები და საპრეზიდენტო ინაუგურაციები. ვაშინგტონის მონუმენტი და ჯეფერსონ პიერის პარკის ცენტრთან ახლოს, თეთრი სახლის სამხრეთით მდებარეობს. ნაციონალური მოლის აღმოსავლეთით მდებარეობს მეორე მსოლფიო ომის მემორიალი; აგრეთვე მოლში ვხვდებით კორეის ომის ვეტერანთა მემორიალსა და ვიეტნამის ვეტერანთა მემორიალს. მოლის სამხრეთით მდებარეობს ტიდალის აუზი, რომლის გარშემო იაპონური ალუბლის ხეებია გაშენებული. ტიდალის აუზის გარშემო მდებარეობს ფრანკლინ დელანო რუზველტის მემორიალი, ჯორჯ მეისონის მემორიალი, ჯეფერსონის მემორიალი, მარტინ ლუთერ კინგ უმცროსის მემორიალი და კოლუმბიის ომის მემორიალი. კაპიტოლის გორაკზე მდებარე სამსართულიანი შენობა, კონგრესის ბიბლიოთეკა - მსოფლიოში უდიდესი ბიბლიოთეკის კომპლექსი, რომლის კოლექციაში შედის 147 მილიონზე მეტი წიგნი, ხელნაწერი და სხვა მასალები. შეერთებული შტატების უზენაესი სასამართლოს მშენებლობა დასრულდა 1935 წელს; ამ დრომდე სხდომები კაპიტოლის ძველი სენატის პალატაში იმართებოდა. ===ხელოვნება=== thumb|right|upright=1.25|ჯონ ფ. კენედის საშემსრულებლო ხელოვნების ცენტრი ვაშინგტონი არის ეროვნული ხელოვნების ბირთვი. ჯონ ფ. კენედის საშემსრულებლო ხელოვნების ცენტრი არის ნაციონალური სიმფონიური ორკესტრის, ვაშინგტონის ნაციონალური ოპერისა და ვაშინგტონის ბალეტის ცენტრი. კენედის ცენტრის ღირსება გაიცემა ყოველწლიურად და ენიჭება მას, ვინც აშშ-ის კულტურაში დიდ წვლილს შეიტანს. ფორდის ისტორიული თეატრი (პრეზიდენტ აბრაამ ლინკოლნის მკვლელობის ადგილი) ასრულებს როგორც საშემსრულებლო ადგილის, ისე ისტორიული მუზეუმის ფუნქციას. ===სპორტი=== thumb|ნაციონალ პარკი ვაშინგტონი შედის აშშ-ის იმ 13 ქალაქში, რომელთაც მამაკაცთა გუნდები ქვეყნის 4 ყველაზე პოპულარულ სპორტის სახეობაში ჰყავს. ვაშინგტონ უიზარდსი (ნაციონალური საკალათბურთო ასოციაცია) და ვაშინგტონ კაპიტალსი (ნაციონალური ჰოკეის ლიგა) შეხვედრებს „Capital One Arena“-ზე მართავენ. ვაშინგტონ მაისტიკსი (ქალთა ნაციონალური საკალათბურთო ასოციაცია) თამაშობს „წმ. ელიზაბედის აღმოსავლურ გასართობსა და სპორტის“ არენაზე. ნაციონალ პარკში, 2008 წელს ოლქის სამხრეთით გახსნილ ბეისბოლის მოედანზე, შეხვედრებს ატარებს ვაშინგტონ ნაციონალი (ბეისბოლის ძირითადი ლიგა). ამჟამინდელ ვაშინიგტონის ოლქის გუნდებს პროფესიონალური ლიგის ჩემპიონობა 13-ჯერ აქვთ მოპოვებული: ვაშინგტონ რედსკინს ხუთჯერ (1980-აიენებში მოპოვებული სუპერ თასების ჩათვლით), „D.C. United“-ს ოთხჯერ, ხოლო ვაშინგტონ ვიზარდსს (შემდეგში ვაშინგტონ ბალეტსს), ვაშინგტონ კაპიტალს, ვაშინგტონ მისტიკსა და ვაშინგტონ ნაციონალს თითი-თითოჯერ აქვთ ჩემპიონობა მოპოვებული. სხვა პროფესიონალურ და ნახევრად-პროფესიონალურ გუნდებში შედიან: DC დეფენდერსი (XFL), ოლდ გლორი DC (ძირითადი რაგბის ლიგა), ვაშინგტონ ქასთლსი (მსოფლიო გუნდირი ჩოგბურთი); ვაშინგტონ D.C. სლეიერსი (აშშ-ს რაგბის ლიგა); ბალტიმორ ვაშინგტონ იგლსი (აშშ-ის ავსტრალიური ფეხბურთის ლიგა); D.C. დივასი (ქალთა დამოუკიდებელი საფეხბურთო ლიგა); და პოტომაკის ათლეტთა კლუბი RFC (რაგბის სუპერ ლიგა). ვაშინგტონი აგრეთვე მასპინძლობს ორ ძირითად ყოველწლიურ მარათონს: მარინე კორპსის მარათონს, რომელიც ყოველ შემოდგომას იმართება, და როკ'ნ'როლის აშშ-ის მარათონს, რომელიც გაზაფხულობით ტარდება. მარინე კორპსის მარათონმა სათავე 1976 წლიდან აიღო და ხშირად მოიხსენიებენ, როგორც „ხალხის მარათონი“, რადგან ესაა უდიდესი მარათონი, რომელიც მონაწილეებს პრიზებს არ სთავაზობს. ვაშინგტონის ოლქის 4 გუნდი თამაშობს NCAA-ს პირველ დივიზიონში; ეს გუნდებია: ამერიკან იგლსი, ჯორჯ ვაშინგტონ კოლონიალსი, ჯორჯთაუნ ჰოისი და „ჰოვარდ ბისონი და ლედი ბისონი“. მათგან გამორჩეულია ჯორჯთაუნ ჰოისის კაცთა საკალათბურთო გუნდი, რომელიც აგრეთვე კაპიტალ ვან არენაზე თამაშობს. 2008-20012 წლებში ოლქი მასპინძლობდა საკოლეჯო ფეხბურთის ყოველწლიური თასის თამაშებს RFK სტადიონზე. ==განათლება== ===უმაღლესი განათლება=== კერძო უნივერსიტეტებში შედიან: ამერიკული უნივერსიტეტი (AU), ამერიკის კათოლიკური უნივერსიტეტი, გალადეტის უნივერსიტეტი, ჯორჯ ვაშინგტონის უნივერსიტეტი, ჯორჯთაუნის უნივერსიტეტი, ჰოვარდის უნივერსიტეტი, ტრინიტის ვაშინგტონის უნივერსიტეტი. კორკორანის ხელოვნებისა და დიზაინის კოლეჯი, უძველესი ხელოვნების სკოლა ქალაქში, 2014 წელს ჯორჯ ვაშინგტონის უნივერსიტეტს შეუერთდა და ახლა ფუნქციონირებს, როგორც აღნიშნული უნივერსიტეტის ხელოვნების სკოლა. ოლქი ცნობილია ისეთი კვლევითი სამედიცინო დაწესებულებებითაც, როგორიცაა: „ვაშინგტონის ჰოსპიტალ ცენტრი“ და ბავშვთა ეროვნული სამედიცინო ცენტრი. გარდა ამისა, ქალაქში არის სამი სამედიცინო სკოლა და ასოცირებული სასწავლო საავადმყოფოები ჯორჯ ვაშინგტონის, ჯორჯთაუნის და ჰოვარდის უნივერსიტეტებში. == რესურსები ინტერნეტში == * * Guide to Washington, D.C. * Why is Washington, D.C. Called the District of Columbia? == სქოლიო == კატეგორია:ვაშინგტონი (ქალაქი)", "url": "https://ka.wikipedia.org/wiki/ვაშინგტონი", "length": 11246}
{"id": "8019", "title": "გამანადგურებელი", "text": "მინი|right|გამანადგურებელების ნიმუშები, დალაგებულია დროისა და ქვეყნების მიხედვით გამანადგურებელი — საბრძოლო თვითმფრინავი, რომლის უმთავრეს დანიშნულებას წარმოადგენს მოწინააღმდეგის საფრენი აპარატების ჰაერში განადგურება. იგი აგრეთვე გამოიყენება სახმელეთო მიზნების (ობიექტების) გასანადგურებლად და საჰაერო დაზვერვის საწარმოებლად. გამანადგურებელი წარმოადგენს რეაქტიულ ზებგერით თვითმფრინავს, რომლის გამოყენებაც შესაძლებელია ნებისმიერ ამინდში და აღჭურვილია სარაკეტო, ბომბდამშენი და საარტილერიო შეიარაღებით, რადიოელექტრონული და სხვა კომპლექსით. * ეკიპაჟი: ერთი ადამიანი * სიჩქარე: დაახლოებით 3000 კმ/სთ * პრაქტიკული ჭერი 22 კმ-მდე * ფრენის სიშორე 6500 კმ-მდე გამანადგურებლის სპეციალიზებული სახეობებია გამანადგურებელ-ბომბდამშენი და გამანადგურებელ-გადამტაცი. == იხილეთ აგრეთვე == *საჰაერო უპირატესობის გამანადგურებელი == ლიტერატურა == * Coox, Alvin D. Nomonhan: Japan Against Russia, 1939. Two volumes; 1985, Stanford University Press. ISBN 0-8047-1160-7. * Eden, Paul (General Editor). The Encyclopedia of Aircraft of WWII. London: Amber Books, Ltd, 2004. ISBN 1-904687-07-5. * Ireland, Bernard and Eric Grove. ''Jane's War at Sea''. UK: Harper Collins Publishers, 1997. ISBN 0-00-472065-2. == რესურსები ინტერნეტში == *Chart of fighter generations at Airforce Magazine. *USAF posters for five generations of jet fighters. *Fighter-planes.com: Data and images on fighter-planes.com *Fighter aircraft Info, Articles & Pictures on fighter-planes.tk *Fighter Aircraft News on defencetalk.com კატეგორია:საბრძოლო თვითმფრინავები", "url": "https://ka.wikipedia.org/wiki/გამანადგურებელი", "length": 1510}
{"id": "8020", "title": "გამანადგურებელ-ბომბდამშენი", "text": "მინი|[[Republic P-47 Thunderbolt, მიმაგრებული ბომბით]] გამანადგურებელ-ბომბდამშენი (რუსეთში — ტაქტიკური გამანადგურებელი) — საბრძოლო თვითმფრინავი, რომელიც განკუთვნილია სახმელეთო (საზღვაო), მცირე ზომის მოძრავი მიზნების გასანადგურებლად მოწინააღმდეგის ტაქტიკურ და უახლოეს ოპერატიულ სიღრმეში, აგრეთვე საფრენი აპარატების წინააღმდეგ საბრძოლველად ჰაერში, დაზვერვის საწარმოებლად და ნაღმური ღობურების დასაყენებლად. გამანადგურებელს იგი აღემატება თავის საბრძოლო დატვირთვით. გამანადგურებელ-ბომბდამშენი შეიძლება აღჭურვილი იყოს ბირთვული და ჩვეულებრივი ბომბებით, ამნთები ავზებით, მართვადი და უმართავი რაკეტებით, საარტილერიო შეიარაღებით. მას აგრეთვე გააჩნია მრავალფუნქციური რადიოსალოკაციო დასამიზნებელი სისტემა ავტომატიზებული ბომბდაშენის განსახორციელებლად. * სიჩქარე: 2350 კმ/სთ-მდე * პრაქტიკული ჭერი 21 კმ-მდე * ეკიპაჟი: ერთი ადამიანი == იხილეთ აგრეთვე == *მრავალფუნქციური საბრძოლო თვითმფრინავი *მოიერიშე == სქოლიო == კატეგორია:საბრძოლო თვითმფრინავები", "url": "https://ka.wikipedia.org/wiki/გამანადგურებელ-ბომბდამშენი", "length": 934}
{"id": "8022", "title": "გამანადგურებელ-გზაგადამჭრელი", "text": "250პქ|მინიატიურა|[[Convair F-106 Delta Dart]] მინი|მარჯვნივ|250პქ|[[FMA I.Ae. 37]] გამანადგურებელ-გზაგადამჭრელი ან უბრალოდ გზაგადამჭრელი — გამანადგურებელი თვითმფრინავების ტიპი, რომელიც განკუთვნილია მოწინააღმდეგის წარმატებული საჰაერო ოპერაციების ჩასაშლელად, უპირველეს ყოვლისა, ბომბდამშენების და მზვერავების. გზაგადამჭრელებში გამოარჩევენ ორ მთავარ კლასს: შედარებით მსუბუქი თვითმფრინავები განკუთვნილი მაღალი წარმადობისთვის, და მძიმე თვითმფრინავები განკუთვნილი ღამის ან არახელსაყრელ ამინდში ფრენებისთვის და შორი მოქმედებისთვის. დღის ოპერაციებისას ჩვეულებრივი გამანადგურებლები სხვა მრავალ ამოცანასთან ერთად ასევე გზაგადამჭრელის ფუნქციასაც ითავსებენ. დღის გზაგადამჭრელები პირველი მსოფლიო ომიდან მოყოლებული თავდაცვით როლს ასრულებდნენ, მაგრამ ისინი უკეთ ცნობადი არიან მეორე მსოფლიო ომის დროს სხვადასხვა ძირითადი მოქმედებებით, აღსანიშნავია ბრიტანეთის ბრძოლა, სადაც სპიტფაერებმა და ჰოუკერ ჰარიკეინებმა კარგი რეპუტაცია მოიპოვეს. თვითფრინავების მხოლოდ მცირე ნაწილს შეიძლება ეწოდოს სპეციალური დღის გზაგადამჭრელი, გამონაკლისებია Messerschmitt Me 163 და მიქოიან-გურევიჩის მიგ-15-ის მსგავსი თვითმფრინავები. ეს უკანასკნელი ატარებდა მძიმე შეიარაღებას სპეციალურად ბომბდამშენსაწინააღმდეგო ამოცანებისთვის. ღამის გამანადგურებლები და ბომბდამშენსაწინააღდეგო თვითმფრინავები განსაზღვრების თანახმად არიან მძიმე კლასის გზაგადამჭრელები, მიუხედავად იმისა, რომ მათ თავდაპირველად ასე არ მოიხსენიებდნენ. ცივი ომის ადრეულ ხანაში რეაქტიულიძრავიანი ბომბდამშენების და ატომური ბირთვული იარაღის შერწყმამ საჰაერო ძალებში მაღალი შესაძლებლობების გზაგადამჭრელების მოთხოვნა გაამძაფრა, სწორედ ამ პერიოდიდან იწყება ტერმინ მძიმე გზაგადამჭრელის გამოყენება. ამ ხანის კლასიკური გზაგადამჭრელების მაგალითებია F-106 Delta Dart, სუხოის სუ-15 და English Electric Lightning. 1960-იან წლებში მოხდარმა სწრაფმა კონსტრუქციულმა გაუმჯობესებებმა გაანადგურბელებს გზაგადაჭრელის ფუნქციის შეთავსების შესაძლებლობა მისცა და ამგვარად სტრატეგიულმა საფრთხემ ბომბდამშენებიდან კონტინენტთაშორის ბალისტიკურ რაკეტებზე (კბრ) გადაინაცვლა. სპეციალურად აგებული გზაგადამჭრელები იშვიათობად იქცა, გამონაკლისის სახით 1960-იანების შემდგომ აგებულ გზაგადამჭრელებს შორის ყველაზე გავრცელებულია Tornado F3 და მიკოიანის მიგ-31. == ისტორია == პირველი სპეციალიზებული გზაგადამჭრელების ესკადრილიები პირველი მსოფლიო ომის დროს ჩამოყალიბდა ლონდონის დასაცავად ცეპელინებისგან, მოგვიანებით ასევე ფიქსირებულ-ფრთიანი შორი მოქმედების ბომბდამშენებისგან. თავდაპირველი შენაერთების მიერ გამოყენებული თვითმფრინავები ფრონტის ხაზიდან მოიხსნენნ, განსაკუთრებით Sopwith Pup. ისინი აფრენამდე აცნობებდნენ თავიანთი მიზნების მდებარეობის შესახებ ცენტრალიზებულ სამეთაურო ცენტრს, რომელიც იყო ცხენოსანი გვარდიის შენობაში. გზაგადამჭრელი „პაპი“ არასაკმარისად წარმადი აღმოჩნდა Gotha G.IV ტიპის ბომბდამშენების გასანადგურებლად, ამიტომ იგი განიდევნა უფრო მძლავრი Sopwith Camels-ის მიერ. სანამ მეორე მსოფლიო ომი დაიწყებოდა, ბომბდამშენების მიზერული სიჩქარე იმდენად გაიზარდა, რომ გზაგადამჭრელის მოქმედება მათ წინააღმდეგ შეუძლებლად ჩანდა. ვიზუალური და აკუსტიკური აღმოჩენის მცირე სიშორის გამო, რომელიც რამდენიმე მილს შეადგენდა, გზაგადამჭრელებს არ ჰქონდა რეაგირებისთვის და სიმაღლეზე აფრენისთვის საკმარისი დრო სანამ ბომბდამშენები მიზნებზე გავიდოდნენ. სიმაღლეზე სწრაფი აფრენის პრობლემა შეიძლება მოეგვარებინა თვითმფრინავის შენობების თავზე დაყენებამ, მაგრამ ეს დიდ ფინანსებს მოითხოვდა. იმდროინდელი დასკვნა იყო, რომ „ბომბდამშენი ყოველთვის გაარღვევდა წინააღმდეგობას“. რადარების გამოჩენამ მდგომარეობა შეცვალა. ცივი ომის მიმდინარეობისას, 1950-იანებში, გზაგადამჭრელების მძლავრი ძალა გადამწყვეტ ფაქტორს წარმოადგენდა წამყვანი სახელმწიფოებისთვის, როგორც სტრატეგიული ბომბდამშენებით მოულოდნელი ბირთვული დარტყმის მიყენებისგან თავდაცვის საუკეთესო საშუალება. შესაბამისად, გარკვეული პერიოდის განმავლობაში ისინი სწრაფად ვითარდებოდნენ. 1960-იანი წლების დასასრულს ბირთვული საფრთხე აურიდებელი გახდა. ეს განაპირობა საბრძოლო მორიგეობაზე სხვადასხვა ბალისტიკური რაკეტების დაყენებამ, რომელთა გზის გადაჭრა შეუძლებელი იყო, რადგან ისინი ატმოსფეროს გარედან 5-7 კმ/წმ სიჩქარით მიისწრაფოდნენ მიზნისკენ. ამგვარად, ორმხრივად გარანტირებული განადგურების დოქტრინამ თავდაცვის გაძლიერების ტენდენცია შეცვალა და გზაგადამჭრელები ნაკლებად სტრატეგიულ იარაღად აქცია. მათმა სარგებლიანობამ იკლო, ხოლო მათი როლი შეირწყა იმ დროინდელ სამხედრო წრეებში პოპულარულ საჰაერო უპირატესობის გამანდაგურებლის იდეასთან. == კონსტრუქცია == გზისგადაჭრის ამოცანა თავისთავად რთულია. განვიხილოთ ერთი მიზანზე შორი მოქმედების ბომბდამშენებით შეტევის არიდების მაგალითი. ბომბდამშენებს აქვთ უპირატესობა აირჩიონ ამოცანის პარამეტრები – შეტევის ვექტორი, სიჩქარე და სიმაღლე. რადგან ბომბდამშენები აღმოჩენილ იქნება მიზნიდან შორ მანძილზე, არსებობს უზარმაზარი არე საიდანაც შეიძლება დაიწყოს შეტევა. გზაგადამჭრელს უნდა შეეძლოს გაეშვას, აფრინდეს, ავიდეს სიმაღლეზე, მოახდინოს იერიშისთვის მანევრირება და მიიტანოს იერიში ბომბდამშენზე, მანამ, სანამ ბომბდამშენი დაფარავს მანძილს აღმოჩენის წერტილიდან შეიარაღების მიტანის წერტილამდე. გზაგადამჭრელი თვითმფრინავის შესაძლებლობები მთლიანად კონცენტრირებულია სწრაფ აღმასვლაზე ან/და დიდი სიჩქარის განვითარებაზე, რითაც იგი კარგავს იმ შესაძლებლობებს, რომლებიც გააჩნია საჰაერო უპირატესობის გამანადგურებელს. ამგვარად, გზაგადამჭრელები ხშირად თავის შთამბეჭდავობას მხოლოდ ფურცელზე ინარეჩუნებენ, მაგალითად უპირატესობა აქვთ ნაკლებად სპეციალიზებულ გამანადგურებლებზე საცეცხლე ძალაში, აღმასვლაში და სიჩქარეში. მიუხედავად ამისა, ისინი საგრძნობლად უთმობენ საჰაერო ბრძოლებში იმავე „ნაკლებად სპეციალიზებულ“ გამანადგურებლებს შეზღუდული მანევრულობის გამო. === თავდაცვის წერტილის გზაგადამჭრელები === სხვადასხვა გზაგადამჭრელების გადმოსახედიდან, ერთი კონკრეტული ასპექტისსთვის დაპროექტება ხშირად მსხვერპლს ითხოვს ამ სპექტში გადამწყვეტი უპირატესობის მოსაპოვებლად. „თავდაცვის წერტილის გზაგადამჭრელი“ ეს არის მსუბუქი კონსტრუქციის თვითმფრინავი, რომელიც დროის უმეტეს ნაწილს მიწაზე დასაცავი მიზნის ახლოს ატარებს. მოთხოვნის შესაბამისად იგი გაეშვება, ავა სიმაღლეზე, შეასრულებს მანევრს და შეუტევს ბომბდამშენს ძალიან მცირე დროში სანამ ბომბდამშენი დაცლის თავის შეიარაღებას დასაცავ მიზანზე. მეორე მსოფლიო ომის მიწურულს ლუფტვაფესთვის მთავარი მოთხოვნად მოკავშირეთა და ამერიკული საჰაერო ძალები გახდა, რომლებიც გერმანულ მიზნებს დღე და ღამე უტევდნენ. იქიდან გამომდინარე, რომ დაბომბვებმა იმატა, განსაკუთრებით 1944-ის დასაწყისში, ლუფტვაფემ წარმოადგინა რაკეტის ძრავით აღჭურვილი Messerschmitt Me 163 Komet, როგორც ძალიან მოკლე მანძილის გზაგადამჭრელი. ძრავი უზრუნველყოფდა მხოლოდ 7 წუთიან ფრენას, მაგრამ მათ იმდენად კარგი შედეგი აჩვენეს, რომ შეეძლოთ თავდაცვით გამანადგურებლებთან გვერდიგვერდ ეფრინათ. Me 163 მოითხოვდა აეროდრომს, ამიტომ ისინი მუდმივი სამიზნე იყვნენ. საგანგებო გამანადგურებლის პროგრამის ფარგლებში გერმანელებმა უფრო თამამი პროექტი განახორციელეს Bachem Ba 349 Natter-ის სახით. ეს თვითმფრინავი სტარტს ვერტიკალურად იღებდა ამიტომ მისთვის ავიაბაზის აუცილებლობა არ იდგა. საბოლოო ჯამში ყველა ეს გერმანული ქმნილება რთულად გამოსაყენებელი აღმოჩნდა და ხშირად თავისი მფრინავებისთვის სასიკვდილო ხაფანგებად იქცეოდნენ, და ნაკლებად მნიშვნელოვანი ეფექტი ჰქონდათ დაბომბვებზე. == რესურსები ინტერნეტში == * Convair F-102 Delta Dagger Interceptor Aircraft == სქოლიო == კატეგორია:საბრძოლო თვითმფრინავები", "url": "https://ka.wikipedia.org/wiki/გამანადგურებელ-გზაგადამჭრელი", "length": 6963}
{"id": "8023", "title": "სამამულო ომის ორდენი", "text": "მინი|I ხარისხის სამამულო ომის ორდენი მინი|I ხარისხის ორდენის ლენტა სამამულო ომის ორდენი () — სსრკ-ის უმაღლესი საბჭოს პრეზიდიუმის 1942 წლის 20 მაისის ბრძანებულებით დაწესებული ორდენი. ამ ორდენით აჯილდოებდნენ საბჭოთა არმიის, სამხედრო-საზღვაო ფლოტის, შინაგან საქმეთა სახალხო კომისარიატისა (შინსახკომი) და პარტიზანული ჯგუფების შემადგენლობიდან იმ პირებს, რომლებმაც სამშობლოსათვის ბრძოლაში სიმამაცე, სიმტკიცე და ვაჟკაცობა გამოიჩინეს; აგრეთვე იმ სამხედრო მოსამსახურეებს, რომლებიც თავიანთი მოქმედებით ხელს უწყობდნენ საბჭოთა ჯარების საბრძოლო ოპერაციებს. ორდენის ნიშანი ლალისფრად მომინანქრებული, ოქროს სხივების ფონზე ამობურცული ხუთქიმიანი ვარსკვლავია. I ხარისხის ორდენი ოქროსია, II - ვერცხლის. იბნევენ მკერდის მარჯვენა მხარეს ალექსანდრე ნეველის ორდენის შემდეგ. ==ლიტერატურა== კატეგორია:სსრკ-ის ორდენები", "url": "https://ka.wikipedia.org/wiki/სამამულო_ომის_ორდენი", "length": 791}
{"id": "8024", "title": "მოიერიშე", "text": "მინი|მოიერიშე [[A-10 Thunderbolt II, AGM-65 Maverick-ის სროლის მომენტში]] მოიერიშე — საბრძოლო თვითმფრინავი, რომელიც განკუთვნილია მცირე ზომისა და მოძრავი სახმელეთო (საზღვაო) მიზნების გასანადგურებლად მცირე და უკიდურესად მცირე სიმაღლეებიდან. გააჩნია ბომბდამშენი, სარაკეტო და საარტილერიო შეიარაღება და ჯავშანდაცვა. გამოიყენება უმთავრესად ტაქტიკურ ზონაში და მიზნად ისახავს სახმელეთო ჯარებისა და ფლოტის ძალების უშუალო მხარდაჭერას. == იხილეთ აგრეთვე == *გამანადგურებელ-ბომბდამშენი *მრავალფუნქციური საბრძოლო თვითმფრინავი კატეგორია:საბრძოლო თვითმფრინავები", "url": "https://ka.wikipedia.org/wiki/მოიერიშე", "length": 546}
{"id": "8025", "title": "მარტინ ვან ბურენი", "text": "| გარდაცვალების ადგილი= კინდერჰუკი, ნიუ-იორკი | მოქალაქეობა = | ეროვნება = ამერიკელი | საარჩევნო ოლქი = | მეუღლე = ჰანა ვან ბურენი | პროფესია = იურისტი | რელიგია = | პარტია = დემოკრატიულ-რესპუბლიკური პარტია, დემოკრატიული პარტია, პარტია „Free Soil“ | რიგი = აშშ-ის მე-8 პრეზიდენტი | რიგი2 = აშშ-ის მე-8 ვიცე-პრეზიდენტი | თანამდებობა დაიკავა2 = 4 მარტი, 1833 | თანამდებობა დატოვა2= 4 მარტი, 1837 | წინამორბედი2 = ჯონ კელჰუნი | მემკვიდრე2 = რიჩარდ მენტორ ჯონსონი | პრეზიდენტი2= ენდრუ ჯექსონი | პრემიერ-მინისტრი2= | რიგი3 = აშშ-ის მე-10 სახელმწიფო მდივანი | თანამდებობა დაიკავა3 = 28 მარტი, 1829 | თანამდებობა დატოვა3 = 23 მაისი, 1831 | წინამორბედი3 = ჰენრი კლეი | მემკვიდრე3 = ედუარდ ლივინგსტონი | პრეზიდენტი3 = ენდრუ ჯექსონი | პრემიერ-მინისტრი3= | რიგი4 = ნიუ-იორკის მე-11 გუბერნატორი | თანამდებობა დაიკავა4 = 1 იანვარი, 1829 | თანამდებობა დატოვა4 = 5 მარტი, 1829 | წინამორბედი4 = | მემკვიდრე4 = | პრეზიდენტი4 = | პრემიერ-მინისტრი4= | რიგი5 = სენატორი ნიუ-იორკიდან | თანამდებობა დაიკავა5 = 4 მარტი, 1821 | თანამდებობა დატოვა5 = 20 დეკემბერი, 1828 | წინამორბედი5 = | მემკვიდრე5 = | პრეზიდენტი5 = | პრემიერ-მინისტრი5= }} მარტინ ვან ბურენი ( დ. 5 დეკემბერი 1782 — გ. 24 ივლისი 1862) — ამერიკის შეერთებული შტატების რიგით მე-8 პრეზიდენტი 1837–1841 წლებში. ენდრიუ ჯექსონის პრეზიდენტობის დროს იგი იყო აშშ-ის ვიცე-პრეზიდენტი (1833–1837) და სახელმწიფო მდივანი (1829–1831). 1829 წელს იყო ნიუ-იორკის შტატის გუბერნატორი. იგი იყო პირველი პრეზიდენტი, ვინც ბრიტანული (ე. ი. ინგლისელი, უელსელი, შოტლანდიელი ან ირლანდიელი) წარმოშობის არ იყო – მისი წინაპრები ნიდერლანდელები იყვნენ. ვან ბურენი იყო ერთადერთი აშშ-ის პრეზიდენტებს შორის ვისთვისაც ინგლისური მშობლიური ენა არ იყო, მისი მშობლიური ენა იყო ნიდერლანდური. იგი ასევე იყო პირველი პრეზიდენტი, ვინც აშშ-ის დამოუკიდებლობის დეკლარაციის მიღების შემდეგ დაიბადა და პირველი, ვინც ნიუ-იორკიდან იყო. ვან ბურენი იყო ერთ-ერთი ცენტრალური ფიგურა თანამედროვე პოლიტიკური ორგანიზაციების განვითარების საქმეში. ენდრიუ ჯექსონის ადმინისტრაციაში მოღვაწეობის დროს იგი იყო წამყვანი ფიგურა ჯექსონის დემოკრატიის ორგანიზაციული სტრუქტურის მშენებლობაში, განსაკუთრებით ნიუ-იორკის შტატში. თუმცა, მისი პრეზიდენტობის დროს ქვეყანას ეკონომიკური სიძნელეები ჰქონდა. არუსტუკის უსისხლო ომის დროს მნიშვნელოვნად დაიძაბა ურთიერთობა ბრიტანეთთან და მის კოლონია კანადასთან. 1840 წლის საპრეზიდენტო არჩევნებში იგი ვიგების კანდიდატმა უილიამ ჰენრი ჰარისონმა დაამარცხა. აშშ-ის ისტორიაში მხოლოდ მარტინ ვან ბურენი და თომას ჯეფერსონი იყვნენ სხვადასხვა დროს პრეზიდენტიც, ვიცე-პრეზიდენტიც და სახელმწიფო მდივანიც. ==სქოლიო== კატეგორია:აშშ-ის პრეზიდენტები კატეგორია:აშშ-ის ვიცე-პრეზიდენტები კატეგორია:აშშ-ის სახელმწიფო მდივნები კატეგორია:აშშ-ის სენატორები კატეგორია:ნიუ-იორკის გუბერნატორები კატეგორია:დაბადებული 5 დეკემბერი კატეგორია:დაბადებული 1781 კატეგორია:გარდაცვლილი 24 ივლისი კატეგორია:გარდაცვლილი 1862", "url": "https://ka.wikipedia.org/wiki/მარტინ_ვან_ბურენი", "length": 2785}
{"id": "8027", "title": "მარბლ არჩი", "text": "thumb|220px|მარბლ არჩი მარბლ არჩი (, ) — კარარას მარმარილოთი აშენებული მონუმენტი, რომელიც დგას სპიკერს კორნერთან ჰაიდ პარკში ოქსფორდ სტრიტის დასავლეთ ბოლოში. თაღი აგებულ იქნა 1828 წელს არქიტექტორ ჯონ ნეშის მიერ. ნიმუშად აღებულ იქნა კონსტანტინეს თაღი რომში. თავდაპირველად იგი იდგა ბაკინგემის სასახლის შესასვლელთან მოლზე და რადგან სატრანსპორტო საშუალებებისათვის ძალზე ვიწრო აღმოჩნდა გადატანილ იქნა დღევანდელ ადგილზე. არკა დგას ლონდონის ცნობილ ტაიბერნის სახრჩობელებთან ახლოს. იქ სადაც 1388-1793 წლებში ხდებოდა დამნაშავეთა საჯარო ჩამოხრჩობა. მახლომდებარე მეტროპოლიტენის სადგური არკის სახელს „მარბლ არჩს“ ატარებს. ==რესურსები ინტერნეტში== * AboutBritain.com information კატეგორია:ლონდონის ღირსშესანიშნაობები კატეგორია:სატრიუმფო თაღები", "url": "https://ka.wikipedia.org/wiki/მარბლ_არჩი", "length": 729}
{"id": "8029", "title": "მარბლ არჩი (ლონდონის მეტრო)", "text": "მინი|250პქ|სადგური „მარბლ არჩი“ მარბლ არჩი — ლონდონის მეტროპოლიტენის მიწისქვეშა სადგური. იგი მდებარეობს ოქსფორდ სტრიტის დასავლეთ ბოლოში ჰაიდ პარკის ჩრდილო აღმოსავლეთ კუთხეში. სახელი ეწოდა მარბლ არჩის მონუმენტის მიხედვით. სადგური გახსნილ იქნა 1900 წლის 30 ივლისს „სენტრალ ლონდონ რეილვეიზე“ (დღევ.სენტრალ ლაინი). ==რესურსები ინტერნეტში== * London Transport Museum Photographic Archive კატეგორია:ლონდონი", "url": "https://ka.wikipedia.org/wiki/მარბლ_არჩი_(ლონდონის_მეტრო)", "length": 400}
{"id": "8030", "title": "ერმიტაჟი (სანქტ-პეტერბურგი)", "text": "thumb|250px|ხედი ზამთრის სასახლეზე ნევიდან ერმიტაჟის მუზეუმი ( < ) — რუსეთის უმსხვილესი და მსოფლიოს ერთ-ერთი უმსხვილესი კულტურის, ისტორიისა და ხელოვნების მუზეუმი. წარმოადგენს სახელმწიფო მნიშვნელობის ხელოვნებისა და კულტურის ძეგლების საცავს. ერმიტაჟის ვრცელი კოლექციები გამოფენილია ექვს ძირითად შენობაში; მათგან მთავარი ზამთრის სასახლეა, რომელიც წინათ რუსეთის მეფეთა ოფიციალური რეზიდენცია იყო. ერმიტაჟის კოლექციებიდან უმნიშვნელოვანესია მიქელანჯელოს, ლეონარდოს, რუბენსის, ვან-დეიკის, რემბრანდტის, პუსენის, კლოდ ლორენის, ვატოს, ტიეპოლოს, კანალეტოს, კანოვას, როდენის, მონეს, პისაროს, რენუარის, სეზანის, ვან-გოგის, გოგენის, პიკასოსა და მატისის ნამუშევრები. თუმცა აქ სანახავი გაცილებით მეტია - მათ შორის რუსეთის იმპერიის რეგალია, ფაბერჟეს სამკაულების საუცხოო კოლექცია და შთამბეჭდავი უძველესი ოქროს ნაკეთობათა ნიმუშები. == წარმოშობა == ეკატერინე დიდმა მუზეუმის შექმნის საქმე ევროპაში 250 ფერწერული ტილოს შესყიდვით წამოიწყო 1764 წელს. ამავე დროს რუსეთის ელჩებს უცხოეთის ქვეყნებში დაევალათ შეეძინათ საუკეთესო კოლექციები, რომელთა ყიდვაც კი შეიძლებოდა, რომელთა შორის იყო: ბრულის კოლექცია საქსონიაში, კროზატისა საფრანგეთში და ვალპოლის გალერეა ინგლისში == გაფართოება მე-19 საუკუნეში == thumb|ერმიტაჟი, 1826 წელს თანდათანობით საიმპერატორო კოლექცია გამდიდრდა სამხრეთ რუსეთში ჩატარებული არქეოლოგიური გათხრების დროს აღმოჩენილი ბერძნული და სკვითების კულტურის რელიკვიებით. ამგვარად დაიწყო მსოფლიოში ერთ-ერთი უმდიდრესი უძველესი ოქროს კოლექცია, რომელიც ამჟამად შეიცავს ტროის განძის უდიდეს ნაწილსაც, აღმოჩენილს ჰაინრიხ შლიმანის მიერ, რომელიც წითელმა არმიამ 1945 წელს ბერლინის მუზეუმიდან გაიტანა. მუდმივად მზარდი ბერძნული, რომაული და ეგვიპტური ანტიკვარიატის კოლექციების მოსათავსებლად ნიკოლოზ I-მა დაიქირავა იმ დროისთვის მოდური გერმანელი არქიტექტორი ლეო ფონ კლენცე სახალხო მუზეუმისთვის შენობის პროექტის შესაქმნელად. სახელწოდებით „ახალი ერმიტაჟი“ დამთვალიერებლებისთვის გაიხსნა 1852 წელს და სვარაუდოა, რომ აღმოსავლეთ ევროპაში ეს იყო პირველი სპეციალურად ამ მიზნისთვის აგებული ხელოვნების გალერეა. რუსეთის მეფეები შემდგომშიც აგრძელებდნენ ხელოვნების უძვირფასესი ნიმუშების შეძენას და ამგვარად მუზეუმს შეემატა ლეონარდო და ვინჩის, იან ვან ეიკის და რაფაელის რამდენიმე ნამუშევარი იტალიიდან. ერმიტაჟის რემბრანდტისეული კოლექცია დიდი ხნის განმავლობაში მსოფლიოში უდიდესად ითვლებოდა. მის ხარისხს დღესაც ბადალი არ აქვს. == მე-20 საუკუნის გარდატეხები == thumb|left|330px|პორტრეტების გალერეა რევოლუციის დროს საიმპერატორო ერმიტაჟი სახალხო ქონებად გამოცხადდა. კერძო მხატვრული კოლექციების ნაციონალიზებასთან ერთად ერმიტაჟის ექსპონატთა რაოდენობა კიდევ უფრო გაიზარდა. განსაკუთრებით აღსანიშნავია ისეთი თანამედროვე ხელოვნების კოლექციების დამატება, როგორიც იყო სერგეი შუხინი და ივან მოროზოვი. გვიანდელ მონაპოვართა სიაშია გოგენის გვიანდელი ნამუშევრები, პიკასოს უამრავი კუბისტური ქმნილება და თანამედროვე ხელოვნების ხატები - მატისის \"ცეკვა\" და ვან-გონის \"ღამის კაფე\". საბჭოთა მთავრობა \"ბურჟუაზიულ და დეკადენტურ\" ხელოვნებას დიდ ყურადღებას არ აქცევდა. სტალინის ბრძანებით ერმიტაჟის რამდენიმე უძვირფასესი ექსპონატი საზღვარგარეთ იქნა გაყიდული. მათ შორის იყო რაფაელის \"მადონა ალბა\", ტიციანის \"ვენერა სარკით\" და იან ვან ეიკის \"სახარება\". შესყიდულ იქნა რა ენდრიუ მელონის მიერ, ეს ნამუშევრები ამჟამად ვაშინგტონის ეროვნული სამხატვრო გალერეის ძირითად ბირთვს ქმნიან. ამას მოჰყვა სხვა შედარებით ნაკლებადმნიშვნელოვანი დანაკარგი: ათასობით ნამუშევარი ერმიტაჟიდან გადატანილ იქნა პუშკინის მუზეუმში მოსკოვში და საბჭოთა კავშირის სხვა მუზეუმებში. ერმიტაჟის ისტორიაში ტრაგიკული პერიოდი დასრულდა 1945 წელს. ამ დროს მთავრობამ სცადა ადრინდელი დანაკარგები წითელი არმიის მიერ მეორე მსოფლიო ომის დროს გერმანიაში ნაძარცვი ხელოვნების ნიმუშებით შეევსო. მათგან ყველაზე მნიშვნელოვანი იყო გერმანიის ბიზნეს ელიტის კერძო კოლექციებიდან წამოღებული იმპრესიონისტებისა და პოსტ-იმპრესიონისტების უძვირფასესი ნამუშევრები. ეს ნამუშევრები 1995 წლამდე დაკარგულად ითვლებოდა, მუზეუმმა მხოლოდ ამ დროს გამოიტანა ისინი სახალხოდ. გერმანიის საზოგადოებრიობის არაერთხელ მიმართვის საპასუხოთ რუსეთის მთავრობის განცხადებით ეს სულ მცირე კომპენსაციაა იმ ზარალისთვის, რაც გერმანიის აგრესიას მოჰყვა, მათ შორის პეტერჰოფისა და ცარსკოე სელოს თითქმის სრული განადგურება. == ერმიტაჟი დღეს == ბოლო წლებში ერმიტაჟი გაფართოვდა და ახლომდებარე გენერაული შტაბის შენობა აითვისა. მუზეუმმა აგრეთვე რამდენიმე ამბიციურ წამოწყებას მოჰკიდა ხელი, მათ შორის: გუგენჰაიმის ერმიტაჟის მუზეუმი ლას ვეგასში, ერმიტაჟის დარბაზები ლონდონის სომერსეტის სახლში, და ერმიტაჟ-ამსტერდამი ყოფილ ამსტელჰოფში, ამსტერდამი. ერმიტაჟს მიეძღვნა \"რუსული არკა\" - მუზეუმის დარბაზებში ერთი გავლით გადაღებული ისტორიული-დოკუმენტური ფილმი, რომელშიც ზამთრის სასახლის სამასწლიანი ცხოვრების ეპიზოდების (სასამართლო სხდომების, წვეულებებისა და ოჯახური ცხოვრების სცენები) ფრაგმენტებია ნაჩვენები. center|thumb|650px|პანორამა ერმიტაჟის მუზეუმის კომპლექსზე მდ. ნევიდან == რესურსები ინტერნეტში == * ერმიტაჟის ოფიციალური საიტი * სახელმწიფო ერმიტაჟი კატეგორია:რუსეთის მუზეუმები კატეგორია:სანქტ-პეტერბურგი", "url": "https://ka.wikipedia.org/wiki/ერმიტაჟი_(სანქტ-პეტერბურგი)", "length": 4820}
{"id": "8031", "title": "თოფქაფის სასახლე", "text": "thumb|250px|ჰარამხანა thumb|250px|გულჰანის ბაღი thumb|250px|ერთ-ერთი მოედნის კიოსკი თოფქაფის სასახლე ( — „სათოფე სასახლე“, ახლომდებარე კარიბჭის სახელით) მდებარეობს სტამბოლში (კონსტანტინეპოლი). იყო ოსმალეთის იმპერიის ადმინისტრაციული ცენტრი 1465–1853 წლებში. თოფქაფის სასახლის მშენებლობა სულთანი მეჰმედ II-ის ბრძანებით დაიწყეს 1459 წელს, დასრულდა 1465 წელს. სასახლე მდებარეობს სარაგლიოს კონცხზე, ოქროს რქასა და მარმარისის ზღვას შორის, წარმტაცი ხედით ბოსფორზე. შედგება უამრავი მცირე ზომის შენობისა და ოთხი დიდი მოედნისაგან. პირველი მოედანი (Alay Meydanı) მთელ სარაგლიოზეა გადაჭიმული და მაღალი გალავნითაა შემორტყმული. მთავარ ჭიშკარს ბაბ-ი-ჰიუმაიუნ (Bab-ı Hümayun - იმპერიული კარიბჭე) ჰქვია. თოფქაფის სასახლის გარდა პირველ მოედანზე ასევე საიმპერიო ზარაფხანა მდებარეობს (1727), ჰაგია ეირენეს ეკლესია და არქეოლოგიური მუზეუმი (მე-19 საუკუნე), ურიცხვ შადრევანთან, პავილიონთან და პარკთან (მათ შორის გულჰანის ბაღჩა, ყოფილი საიმპერატორო ვარდების ბაღი) ერთად. სალამის დიდ კარიბჭეს (Babüsselam) მთავარი სასახლისკენ და მეორე მოედნისკენ (Divan Meydanı) მივყავართ. ეს მოედანი პარკია შემორტყმული სასახლის ჰოსპიტალით, საცხობით, მცველთა საგომით, საჯინიბოთი, საიმპერატორი ჰარამხანითა და სავეზიროთი ჩრდილოეთით, ხოლო სამზარეულოებით კი სამხრეთით. ამაოებათა კარიბჭეს შევყავართ მესამე მოედანზე, რომელიც სასახლის შუაგულს წარმოადგენს - წარმტაც ბაღს გარს ერტყმის უმაღლესი პალატის დარბაზები (Has Oda), რომელშიც მოთავსებულია ოსმალეთის იმპერიის დროინდელი საუცხოო საგანძური, მცირე ჰარამხანა, რამდენიმე პავილიონი და აჰმედ III-ის ბიბლიოთეკა ცენტრში. მეოთხე მოედანი სულთანის პირადი ბაღი იყო და შედგება რამდენიმე პავილიონის, ბაღისა და ტერასისგან. თოფქაფის სასახლეში ასევე არის მართლმსაჯულების კოშკი, წმინდა მანტიის პავილიონი, რომელშიც წინასწარმეტყველი მუჰამედის წმინდა ნივთებია და პირველი კალიფსი, სატახტო ოთახი (Arz Odası) ჰარამხანაში, რომელსაც სულთანი იყენებდა უცხო სტუმრებისა და ელჩების მისაღებად, ასევე მურად IV-ის აშენებული ბაღდადის პავილიონი მეოთხე მოედანზე. 1853 წელს სულთან აბდულმეჩითმა გადაწყვიტა თავისი რეზიდენცია ახლად აშენებულ და თანამედროვე დოლმაბაჰჩის სასახლეში გადაეტანა. ამჟამად თოფქაფი გადაკეთებულია იმპერიული ერის მუზეუმად და სტამბოლის ერთ-ერთ უმთავრეს ღირსშესანიშნაობას წარმოადგენს. მიუხედავად იმისა, რომ სასახლეში თავის დროს მსოფლიოს უძლიერესი მმართველები ცხოვრობდნენ სხვა სამეფო სასახლეებისგან (შენბრუნის სასახლე და ექსტრავაგანტური ვერსალი) განსხვავებით ის გამოირჩევა ჰუმანური პროპორციებით, სადა ინტერიერითა და მიზნობრივი განლაგებით. == იხილეთ აგრეთვე == * დოლმაბაჰჩე == რესურსები ინტერნეტში == * სასახლის ფოტოები კატეგორია:სტამბოლის მუზეუმები კატეგორია:თურქეთის სასახლეები", "url": "https://ka.wikipedia.org/wiki/თოფქაფის_სასახლე", "length": 2557}
{"id": "8048", "title": "ლონდონი", "text": "thumb|250პქ|ლონდონის მდებარეობა ევროპაში 250px|მინიატიურა|ლონდონის ცენტრალური ნაწილი ლონდონი ( [ˈlʌndən]) — დიდი ბრიტანეთისა და ჩრდილოეთ ირლანდიის გაერთიანებული სამეფოს დედაქალაქი. მდებარეობს მდინარე ტემზაზე, სამხრეთ-აღმოსავლეთ ინგლისში. 2021 წლის მონაცემებით, ქალაქის სრული მოსახლეობა შეადგენს 8,961,989 ადამიანს, აქედან 3,535,700 შიდა ლონდონში ცხოვრობს, აგლომერაციაში კი — 14,257,962 ადამიანი. ქალაქის ისტორია იწყება რომაელების მიერ ლონდინიუმის დაარსებით. ლონდონის ისტორიული ცენტრია სიტი. დაახლოებით, XIX საუკუნიდან ლონდონს ეკუთვნის არა მარტო სიტი, არამედ მის გარშემო არსებული დასახლებებიც. 1965 წლის 1 აპრილს შეიქმნა ე.წ. დიდი ლონდონი. ლონდონმა სამჯერ (1908, 1948 და 2012 წლებში) უმასპინძლა ზაფხულის ოლიმპიურ თამაშებს. ლონდონი დიდი ბრიტანეთის ფინანსური ცენტრია, ხოლო მსოფლიო ფინანსურ ცენტრთაგან — ერთ-ერთი. მას წამყვანი ადგილი უჭირავს მსოფლიო მოდის ინდუსტრიაშიც. ქალაქს აქვს მსოფლიოში ერთ-ერთი უდიდესი სატრანსპორტო სისტემა. ჰითროუს აეროპორტი მსოფლიოში ერთ-ერთი უმსხვილესია მგზავრთა რაოდენობით. ლონდონში მსოფლიოში ყველაზე ბევრი — 480 უცხოური ბანკია. ჟურნალმა „ნიუ-იორკ“ ლონდონს XXI საუკუნის „მსოფლიოს დედაქალაქი“ უწოდა. == ეტიმოლოგია == ლონდონის ეტიმოლოგია უცნობია. ეს ანტიკური სახელი უკვე II საუკუნის ისტორიულ წყაროებში გვხვდება. დაახლოებით 117 წელს ლონდინიუმს ტაციტუსი უწოდებს მნიშვნელოვან სავაჭრო ცენტრს. სახელის აღნიშნული ფორმა მის რომაულ-ბრიტანულ წარმომავლობაზე მიუთითებს. ქალაქის სახელწოდების განმარტება პირველმა XII საუკუნის ჟამთააღმწერმა ჯეფრი მონმუთელმა სცადა ნაშრომში „ბრიტანეთის მეფეთა ისტორია“ (Historia Regum Britanniae). მონმუთელის მოსაზრებით, ამ სახელის წარმოშობა უკავშირდება ლეგენდარულ მეფე ლუდს, რომელმაც ხელთ იგდო ქალაქის კონტროლი და მას კეირლუდი უწოდა. მოგვიანებით სახელი კეირლუნდაინად გადაკეთდა, არაერთი ტრანსფორმაცია განიცადა და, საბოლოოდ, ლონდონი გახდა. თანამედროვე მეცნიერებმა კატეგორიულად უარყვეს ჯეფრი მონმუთელის ჰიპოთეზა. 1898 წლიდან, ზოგადად, ითვლებოდა, რომ ლონდონი კელტური წარმოშობის სახელი იყო და აღნიშნავდა ადგილს, რომელიც ვინმე ლონდინოსს ეკუთვნოდა. საბოლოოდ, ეს განმარტებაც უარყვეს. ეწოდა. უნდა აღინიშნოს, რომ ინგლისელი ენათმეცნიერები კოუტსის თეორიაში სერიოზული შესწორების აუცილებლობას ხედავენ. 1889 წლამდე ლონდონი მხოლოდ ქალაქის ისტორიულ ნაწილს ეწოდებოდა, რომელიც დღევანდელი დედაქალაქის მხოლოდ ერთ უბანშია მოქცეული. XX საუკუნიდან მოყოლებული, ეს სახელი ლონდონის საგრაფოსაც აღნიშნავდა, ახლა კი დიდ ლონდონს გულისხმობს. == ისტორია == === წინარეისტორიული პერიოდი === 1999 წელს ვოქსჰოლის ხიდის ჩრდილოეთით არქეოლოგებმა აღმოაჩინეს ბრინჯაოს ხანის ხიდის ნარჩენები. სავარაუდოდ, ამ ხიდით ტემზის ერთი ნაპირიდან მეორეზე გადადიოდნენ, ანდა - უწინ მდინარეში არსებულ კუნძულზე, რომელიც ახლა დაკარგულია მადათოვის კუნძულივით. ხის ექსპერტიზამ ხიდის ასაკი ქრისტეშობამდე დაახლოებით 1500 წლით დაათარიღა. 2010 წელს ვოქსჰოლის ხიდის სამხრეთით აღმოაჩინეს ხის ვრცელი სტრუქტურის საფუძველი, რომლის მიახლოებითი ასაკი მეცნიერებმა განსაზღვრეს ქრისტეშობამდე 4 500 წლით. ამ მეზოლითური პერიოდის კონსტრუქციის ფუნქცია უცნობია. ორივე არტეფაქტი ნაპოვნია მდ. ტემზის სამხრეთ ნაპირზე, იქ, სადაც ლონდონის დედამდინარეს უერთდება მდ. ეფრა. === რომაული პერიოდი === თუმცა დამტკიცებულია, რომ ლონდონის ტერიტორიაზე ბრიტები უძველესი დროიდან ცხოვრობდნენ, პირველი მსხვილი დასახლება რომაელებმა დააარსეს 43 წელს ბრიტანეთის დაპყრობის შემდეგ. იგი 61 წელს მთლიანად გაანადგურა დედოფალ ბუდიკას მეთაურობით იცენების ტომის თავდასხმისას გაჩენილმა ხანძარმა. მალე ქალაქი გეგმაზომიერად ისეთი წარმატებით აღადგინეს, რომ 100 წელს კოლჩესტერის ნაცვლად, ლონდინიუმი გახდა რომის პროვინციის - ბრიტანიის დედაქალაქი. II საუკუნეში ლონდონის მოსახლეობის მაქსიმუმმა 60 ათას სულს მიაღწია. === ანგლო-საქსური ლონდონი === VII საუკუნეში ანგლო-საქსებმა ახალი დასახლება შექმნეს რომაული ლონდონიდან 2 კილომეტრის დაშორებით და ლუნდენვიკი (Lundenwic) დაარქვეს. დღეს ამ ადგილს კოვენტ-გარდენია. როგორც ჩანს, მდინარის უბეში ნავმისადგომი უნდა ყოფილიყო, რასაც მეთევზეები და ვაჭრები იყენებდნენ. ქალაქის ეკონომიკური ზრდა მანამ გრძელდებოდა, სანამ ქალაქს ვიკინგები დაიპყრობდნენ. სკანდინავიელი მებრძოლების შემოსევას ლონდონმა ვერ გაუძლო. აქ ვიკინგებმა გამაგრებული ადგილი შექმნეს და ქალაქის საზღვრები რომაულ ლონდონამდე გადასწიეს, რომელიც გალავნით იყო დაცული. ვიკინგთა შემოსევები თანდათანობით მცირდებოდა და 886 წლიდან, ფაქტობრივად, შეწყდა. იმხანად ალფრედ დიდმა დანიის წინამძღოლ გუთრუმთან ერთად ლონდონში მშვიდობა დაამყარა. საქსონთა მიერ დაარსებული ლუნდენვიკი ელდვიკად (Ealdwic „ძველი დასახლება“) გადაიქცა. ეს სახელი დღემდეა შემორჩენილი თანამედროვე ლონდონში „ოლდვიჩის“ (Aldwych) ფორმით. ვესტმინსტერის ოლქში არის ოლდვიჩის ქუჩა, რომლის სიგრძე 1 კმ-ია. აქვეა მეტროსადგური ოლდვიჩი. === ვიკინგები ლონდონში === V საუკუნის დასაწყისში რომის იმპერიის დაცემის შედეგად, ლონდონმა დაკარგა პროვინციის დედაქალაქის სტატუსი და, მოსახლეობისგან მიტოვებული, თანდათან დაკნინდა. VI საუკუნის გარიჟრაჟზე რომაული ქალაქიდან ოდნავ დასავლეთით სწრაფი განვითარება დაიწყო ანგლო-საქსების დასახლებამ - ლუნდენვიკმა, რომლის მოსახლეობა მალე 12 000-მდე გაიზრდა. 680 წლისთვის იგი მსხვილ პორტად იქცა. თუმცა უცნობია ქალაქში წარმოების არსებობის თაობაზე. 820-იანი წლებიდან მოყოლებული ლონდონი ისევ შემცირდა ვიკინგების უწყვეტი შემოსევების შედეგად. ისტორიული წყაროებით დოკუმენტურად დასტურდება სამი შემოსევის ფაქტი. 851 და 886 წლებში ვიკინგებმა ქალაქის ორი წარმატებული შტურმი განახორციელეს, მაგრამ ძალიან მალე ალფრედ დიდმა აღადგინა ლონდონი, ოღონდ ძველ, რომაული ქალაქის საზღვრებში. თანდათანობით ვაჭრობა განახლდა. 950 წლამდე ქალაქი ნელ-ნელა ძლიერდებოდა, მერე კი ტემპი საგრძნობლად გაიზარდა. 994 წელს ვიკინგების ლონდონზე მესამე თავდასხმის მცდელობა სრული კრახითა და მომხდურთა დამარცხებით დამთავრდა. XI საუკუნეში ლონდონი ინგლისის უმსხვილესი საერთაშორისო სავაჭრო ცენტრი გახდა და ვერავინ შეედრებოდა. ვესტმინსტერის სააბატო, რომელიც ამავე პერიოდში რომაულ სტილში აღადგინდა მეფე ედუარდ აღმსარებელმა, ჭეშმარიტად ევროპის ერთ-ერთ უდიდესს ტაძარს წარმოადგენდა. თუ მანამდე ვინჩესტერი იყო ანგლო-საქსური ინგლისის დედაქალაქი, ამ პერიოდიდან მოყოლებული, ლონდონი წარმოადგენდა ეკონომიკურ დ აპოლიტიკურ სატახტო ქალაქს, რომელსაც განუწყვეტლივ ემატებოდა სიძლიერე, დოვლათი და ეროვნული მასშტაბის მნიშვნელობა. === შუა საუკუნეები === 1066 წლის 14 ოქტომბერს ჰასტინგსის ბრძოლაში მოპოვებული გამარჯვების შემდეგ, ნორმანდიის ჰერცოგი, უილიამ დამპყრობელი ინგლისის მეფედ ეკურთხა ახლადდასრულებულ ვესტმინსტერის სააბატოში იმავე წლის შობადღეს. უილიამის ბრძანებით აიგო ლონდონის ტაუერი. ეს იყო პირველი იმ მრავალრიცხოვან ნორმანდიულ ციხე-სიმაგრეთა შორის, რომლებიც ქვით შენდებოდა. ლონდონის ტაუერი ქალაქის სამხრეთ-აღმოსავლეთით მდებარეობდა და ადგილობრივი მოსახლეობის დასაშინებლად იყო გამიზნული. 1097 წელს უილიამ II-მ ვესტმინსტერის დარბაზის მშენებლობა დაიწყო ამავე სახელწოდების სააბატოსთან ახლოს. სწორედ ეს დარბაზი გახდა ვესტმინსტერის სასახლის საფუძველი. დედაქალაქი იზრდებოდა როგორც დემოგრაფიულად, ისე ეკონომიკურ-პოლიტიკური ასპექტითაც. თუ 1100 წელს ლონდონის მოსახლეობა 18 ათასამდე იყო, 1300 წელს ლამის 100 ათასს მიაღწია. XIV საუკუნის შუა წლებში გავრცელებულმა შავი ჭირის ეპიდემიამ ლონდონის მოსახლეობის ლამის მესამედი შეიწირა. თითქოს, ეს არ კმაროდა, გაჭირვება ინგლისის ისტორიაში ყველაზე მასშტაბურ გლეხთა აჯანყებაში გადაიზარდა 1381 წელს. == კლიმატი == Koninklijk Nederlands Meteorologisch Instituut, მეტი ინფორმაციისათვის |source 2 = Met Office Weather Atlas }} == სქოლიო == კატეგორია:გაერთიანებული სამეფოს ქალაქები კატეგორია:ევროპის დედაქალაქები კატეგორია:მსოფლიოს უდიდესი ქალაქები კატეგორია:ზაფხულის ოლიმპიური თამაშების მასპინძელი ქალაქები", "url": "https://ka.wikipedia.org/wiki/ლონდონი", "length": 7258}
{"id": "8049", "title": "შიდა ლონდონი", "text": "thumb|შიდა ლონდონი შიდა ლონდონი () — ეწოდება დიდი ლონდონის ცენტრალურ ნაწილს, რომელიც მოიცავს შემდეგ უბნებს (): მოსახლეობა 2021 წლისთვის 3,535,700 ადამიანია. *ქემდენი, *სიტი ოვ ლონდონი *სიტი ოვ ვესტმინსტერი *გრინვიჩი *ჰაკნი *ჰემერსმით ენდ ფულემი *ისლინგტონი *კენსინგტონ ენდ ჩელსი *ლემბეთი *ლუიშემი *ტაუერ ჰემლეტსი *ვენდსუორთი ეს უბნები 1889-1965 წლებში „დიდი ლონდონის“ დაარსებამდე ლონდონის საგრაფოს შეადგენდნენ. შიდა ლონდონის სატელეფონო კოდია 020-7xxx-xxx. კატეგორია:ლონდონი", "url": "https://ka.wikipedia.org/wiki/შიდა_ლონდონი", "length": 473}
{"id": "8051", "title": "ჰაკნი", "text": "thumb|150px|ჰაკნი ჰაკნი () — ლონდონის უბანი ქალაქის ჩრდილო-აღმოსავლეთ ნაწილში. იგი ლონდონის ერთ-ერთი უღარიბესი უბანია და ერთადერთი უბანი, რომელზეც მეტროპოლიტენი არ გადის. ჰაკნის ფართობია 19,06 კმ², მოსახლეობა — 210.213 კაცი. აქედან : 54% — თეთრკანიანი, 24,7% — შავკანიანი, 8,6% — სამხრეთ-აღმოსავლეთ აზიელი და 1,2% — ჩინელი. == ჰაკნის უბნები == thumb|150px|ჰაკნის გერბი {| border=\"0\" width=\"450\" | * ქლეპტონ პარკი * დალსტონი * ჰაკნი * ჰაკნი მარშიზი * ჰაკნი ვიკი * ჰეჯერსტონი | * ჰომერტონი * ჰოქსტონი * ლი ბრიჯი * ლოუერ ქლეპტონი * შეკლიუელი | * სტემფორდ ჰილი * სტოუკ ნიუინტონი * საუთ ჰაკნი * აფერ ქლეპტონი * ვიქტორია პარკი |} == ცნობილი პიროვნებები == * ნიკო მაკბრეინი * ჯეიმზ პარკინსონი * ტონი ბლეერი * დანიელ დეფო * ედგარ ალენ პო * სიდ ვიშიუსი == რესურსები ინტერნეტში == კატეგორია:ლონდონი", "url": "https://ka.wikipedia.org/wiki/ჰაკნი", "length": 788}
{"id": "8054", "title": "კენსინგტონი და ჩელსი", "text": "მინი|250პქ|„კენსინგტონ ენდ ჩელსი“ კენსინგტონ ენდ ჩელსი () — ლონდონის უბანი ქალაქის ცენტრის დასავლეთ ნაწილში. „სამეფო უბანი“ ) ეწოდა იმის გამო, რომ იგი ინგლისის სამეფო სახლის კუთვნილება იყო და არ გაიცემოდა ვასალებზე. უბანი ბრიტანეთის ყველაზე მჭიდროდ დასახლებულ პუნქტს წარმოადგენს — 13.608 კაცი კმ²-ზე. მისი ფართობია — 12,13 კმ.², მოსახლეობა — 165.069 კაცი. აქედან 78,6% — თეთრკანიანი, 7,0% — შავკანიანი, 4,9% — სამხრეთაზიელი და 1,6% ჩინელი. == კენსინგტონ ენდ ჩელსის უბნები == {| border=\"0\" width=\"450\" | * ჩელსი * ნოტინგ ჰილი * კენსინგტონი | * ბრომპტონი * ერლს კოურტი * ჰოლანდ პარკი | * ნორთ კენსინგტონი * საუთ კენსინგტონი * ვესტ ბრომპტონი |} == ღირსშესანიშნაობები == * ჰაიდ პარკი * კენსინგტონის ბაღები * ბუნების ისტორიი მუზეუმი * მეცნიერების მუზეუმი * ვიქტორიასა და ალბერტის მუზეუმი * როიალ ალბერტ ჰოლი * სლოან სტრიტი * საიმპერიო კოლეჯი * მუსიკის სამეფო კოლეჯი * ნოტინგ ჰილი ==რესურსები ინტერნეტში== კატეგორია:ლონდონის უბნები", "url": "https://ka.wikipedia.org/wiki/კენსინგტონი_და_ჩელსი", "length": 925}
{"id": "8055", "title": "არვო პერტი", "text": "thumbnail|right|არვო პერტი არვო პერტი (; დ. 11 სექტემბერი, 1935, პაიდე, ესტონეთი) — ესტონელი კომპოზიტორი. == ბიოგრაფია == არვო პერტმა უკვე 14 წლისამ შექმნა თავისი პირველი ნაწარმოები. იგი სწავლობდა ტალინის კონსერვატორიაში კომპოზიციის განხრით. 1957-1967 წლებში იგი მუშაობდა ხმის რეჟისორად ესტონეთის რადიოში. ამავდორულად პერტი ქმნიდა მუსკიას კინოფილმებისათვის. 1968-1976 წლებში იგი განსაკუთრებულ ყურადღებას უთმობს შუა საუკუნეების მუსიკას, რამაც მნიშვნელოვანი ზეგავლენა იქონია მის საკომპოზიციო სტილზე. 1980 წელს იგი გადასახლდა ვენაში. 1982 წლიდან პერტი ცხოვრობს და მოღვაწეობს ბერლინში. პერტის ადრეული პერიოდის ნაწარმოებებში შეიმჩნევა რუსი კომპოზიტორების სერგეი პროკოფიევისა და დიმიტრი შოსტაკოვიჩის ზეგავლენა (1958-1968). მომდევნო 8 წელი მის კრიზისულ პერიოდადაა ცნობილი. ამ პერიოდის განმავლობაში პერტმა მხოლოდ ერთი მნიშვნელოვანი ნაწარმოები შექმნა (მესამე სიმფონია, 1971). 1976 წელს კომპოზიტორი ქმნის მოკლე პიესას ფორტეპიანოსათვის „ალინასათვის“. ამ ნაწარმოებით პერტმა ძირეულად შეცვალა თავისი საკომპოზიციო პრინციპი. პერტის მუსიკალური სტილი, რომელსაც იგი თავად ტინტინაბულის (ლათ. ზანზალაკი) უწოდებს გამოირჩევა მინიმალიზმით. განსაკუთრებული წარმატება ხვდათ ამ სტილში შექმნილ ნაწარმოებებს Tabula Rasa(1977), Fratres (1977-1985) და Miserere (1989). არვო პერტი მიიჩნევა ერთ-ერთი უპოპულარულესი თანამედროვე კომპოზიტორად. იგი არის ტალინის მუსიკალური აკადემიის, სიდნეის, ტარტუს და დორჰემის უნივესიტეტების საპატიო დოქტორი და შვედეთის სამეფო მუსიკალური აკადემიის წევრი. == ნაწარმოებები == * L'ABBÉ AGATHON, 2004 * PASSACAGLIA, 2003 * IN PRINCIPIO, 2003 * NUNC DIMITTIS, 2001 * CECILIA, VERGINE ROMANA, 2000 * ... WHICH WAS THE SON OF ..., 2000 * ORIENT & OCCIDENT, 1999 * CANTIQUE DES DEGRÉS, 1999 * COMO CIERVA SEDIENTA, 1998 * ZWEI BETER, 1998 * TRIODION, 1998 * DOPO LA VITTORIA, 1997 * I AM THE TRUE VINE, 1996 * KANON POKAJANEN, 1995 * THE BEATITUDES, 1990 * BERLIN MASS, 1990 * MISERERE, 1989 * MAGNIFICAT, 1989 * SIEBEN MAGNIFICAT-ANTIPHONEN, 1988 * FESTINA LENTE, 1988 * STABAT MATER, 1985 * EIN WALLFAHRTSLIED, 1984 * TE DEUM, 1984 * PASSIO, 1982 * ANNUM PER ANNUM, 1980 * VARIATIONEN ZUR GESUNDUNG VON ARINUSCHKA, 1977 * SUMMA, 1977 * ARBOS, 1977 * CANTUS IN MEMORY BENJAMIN BRITTEN, 1977 * TRIVIUM, 1976 * FÜR ALINA, 1976 * SYMPHONY NO. 3, 1971 * CREDO, 1968 * QUINTETTINO, 1964 == ლიტერატურა == * Paul Hillier: Arvo Pärt. Oxford: Oxford University Press, 1997. ISBN 0-19-816616-8 * Oliver Kautny: Arvo Pärt zwischen Ost und West. 2002. ISBN 3-476-45306-5 == რესურსები ინტერნეტში == * არვო პერტი (ინგლ.) * www.arvopart.info (ინგლ.) * დევიდ პინკერტონის არქივი (ინგლ.) * Arvo Pärt and the New Simplicity – რადიოინტერვიუს ტექსტი (ინგლ.) * თხზულებათა სია (გერმ.) * ბიოგრაფია, თხზულებანი, სიახლენი და ფოტოსურათები (გერმ.) * გამომცემლობა „სიკორსკის“ საიტი არვო პერტის შესახებ (გერმ.) კატეგორია:ესტონელი კომპოზიტორები კატეგორია:დაბადებული 1935 კატეგორია:დაბადებული 11 სექტემბერი", "url": "https://ka.wikipedia.org/wiki/არვო_პერტი", "length": 2863}
{"id": "8059", "title": "გრანტ ვუდი", "text": "გრანტ ვუდი (Grant Wood; 13 თებერვალი, 1891 — 12 თებერვალი, 1942) — ამერიკელი ფერმწერი. დაიბადა ანამოსაში, აიოვა. მის ფერწერულ ტილოებზე ძირითადად შუადასავლეთის პროვინციელი ამერიკელებია ასახული. ვუდის ყველაზე ცნობილია ნამუშევარია ფერწერული ტილო „ამერიკული გოთიკა“ (1930). ტილოზე გამოსახული ორი ადამიანი იყვნენ ვუდის და, ნან ვუდ გრაჰამი, და ოჯახის სტომატოლოგი, ექიმი ბაირონ მაკკიბი. კოტეჯი უკანა ფონზე მდებარეობს ელდონში, აიოვა. ნახატი პირველად გამოფენილ იქნა ჩიკაგოს ხელოვნების ინსტიტუტში სადაც მან $300-იანი პრიზი მიიღო. ნამუშევარმა მყისიერი აღიარება ჰპოვა მას შემდეგ რაც მისი შექმნის ისტორია მთელი ყვეყნის გაზეთებმა დაწერეს. ბოლო დროს ეს ნამუშევარი ხშირად სატირიზებულია კრიტიკოსთა მიერ, თუმცა ის მაინც რეგიონალიზმისა და ამერიკული ხელოვნების თვალსაჩინო ნიმუშად რჩება. ვუდმა 1933 წელს მის მშობლიურ ქალაქთან სტოუნ სიტის ხელოვნების კოლონია დააფუძნა. თავის ნამუშევრებში ის რეგიონალიზმის დიდი პროპონენტი გახდა და ქვეყნის მასშტაბით ამ თემაზე ლექციებს კითხულობდა. ის ხელოვნებას ასწავლიდა აიოვას უნივერსიტეტში. 2004 წელს მისი დიზაინით შეიქმნა აიოვას შტატის ოცდახუთცენტიანი მონეტა. ==რჩეული ნამუშევრები== ფაილი:Grant Wood - American Gothic - Google Art Project.jpg|Daughters of Revამერიკული გოთიკა (1930) ფაილი:Grant Wood The Midnight Ride of Paul Revere 1931.jpg|პოლ რივიერას შუაღამის მგზავრობა (1931) ფაილი:Iowa quarter, reverse side, 2004.jpg|აიოვას შტატის ოცდახუთცენტიანი, 2004 ფაილი:Daughters of Revolution.jpg|Daughters of Revolution (1932) ==რესურსები ინტერნეტში== *სედარ რაპიდსის ხელოვნების მუზეუმის გრანტ ვუდის ხელოვნების ბიოგრაფია *artcyclopedia.com - გრანტ ვუდი ==სქოლიო== კატეგორია:ამერიკელი მხატვრები კატეგორია:დაბადებული 1891 კატეგორია:გარდაცვლილი 1942", "url": "https://ka.wikipedia.org/wiki/გრანტ_ვუდი", "length": 1656}
{"id": "8061", "title": "ჯორჯ ორუელი", "text": "ჯორჯ ორუელი (ნამდვილი სახელი და გვარი ერიკ ართურ ბლერი, ; დ. 25 ივნისი, 1903, მოტიჰარი, ინდოეთი — გ. 21 იანვარი, 1950, ლონდონი) — ინგლისელი მწერალი და ესეისტი, მისი ნაწარმოებები გამოირჩევა წერის მარტივი სტილით, ტოტალიტარიზმის კრიტიკითა და დემოკრატიული სოციალიზმის მხარდაჭერით. == ბიოგრაფია == ორუელი დაიბადა 1903 წელს ინდოეთში. 1904 წლიდან იგი ცხოვრობდა ინგლისში. 1917-1921 წლებში ორუელი სწავლობდა იტონის კოლეჯში. 1922 წლიდან მსახურობდა ბრიტანეთის პოლიციაში მიანმარიში. მისი ცხოვრების ეს პერიოდი აისახა 1934 წელს გამოქვეყენებულ თხზულებაში „დღეები ბირმაში“. 1927 წელს ორუელმა თავი დაანება პოლიციაში სამსახურს პროტესტის ნიშნად და დაბრუნდა ინგლისში, სადაც იგი 1936 წლამდე დარჩა. ამ პერიოდში ორუელი აქვეყნებდა თავის პირველ ნაწარმოებებს. 1937 წელს იგი იბრძოდა ესპანეთის სამოქალაქო ომში მარქსისტული ერთობის მუშათა პარტიის მხარეზე მეორე მსოფლიო ომის დროს მწერალი მუშაობდა The Observer-ის კორესპონდენტად. 1945 წელს ორუელმა გამოაქვეყნა იგავი „ცხოველების ფერმა“, რომელშიც იგი აღწერს რუსეთში სოციალისტური იდეის განხორციელების კრახს. 1949 წელს გამოქვეყნდა ორუელის უმნიშვნელოვანესი ნაწარმოები, რომანი „1984“. ორუელი 1950 წელს 46 წლის ასაკში ტუბერკულოზით გარდაიცვალა. == შემოქმედება == * 1933 პარიზისა და ლონდონის ფსკერზე (Down and Out in Paris and London) * 1934 ბირმული დღეები (Burmese Days) * 1935 მღვდლის ქალიშვილი (A Clergyman's Daughter) * 1936 დაე, იშრიალოს ასპიდისტრამ (Keep the Aspidistra Flying) * 1937 გზა ვიგან პიერამდე (The Road to Wigan Pier) * 1938 პატივი კატალონიას (Homage to Catalonia) * 1939 ჰაერისთვის მაღლა ამოსვლა (Coming Up for Air) * 1945 ცხოველების ფერმა (Animal Farm) * 1948 ათას ცხრაას ოთხმოცდაოთხი (Nineteen Eighty-Four) == რესურსები ინტერნეტში == * ორუელის თხზულებათა არქივი სხვადასხვა ენაზე * ორუელის თხზულებათა არქივი (ინგლ.) * სტატიები ორუელის შესახებ გემანული გაზეთი \"ცაიტის\" ვებგვერდზე ორუელის 100 წლის იუბილეს გამო (გერმ.) * ჯორჯ ორუელის \"1984\" ==სქოლიო== კატეგორია:ინგლისელი მწერლები კატეგორია:დაბადებული 1903 კატეგორია:გარდაცვლილი 1950 კატეგორია:ჯორჯ ორუელი კატეგორია:ანტიკომუნისტები კატეგორია:ათეისტი ფილოსოფოსები კატეგორია:ინგლისელი სოციალისტები", "url": "https://ka.wikipedia.org/wiki/ჯორჯ_ორუელი", "length": 2070}
{"id": "8064", "title": "თომას ჰარტ ბენტონი (მხატვარი)", "text": "thumb|180px|თომას ბენტონი თომას ჰარტ ბენტონი (Thomas Hart Benton) ასევე ტომ ბენტონი(დ. 15 აპრილი, 1889 ― გ. 19 იანვარი, 1975) — რეგიონალისტური სკოლის მიმდევარი ამერიკელი მიურალისტი ფერმწერი. მისი ანიმაციური ფილმების მსგავსი ნახატები თანამედროვე შუადასავლეთის ყოველდღიური ცხოვრების სცენებს, განსაკუთრებით კი ინდუსტრიამდელი ფერმების ბუკოლიკურ ხედებს ასახავს. ბენტონი დაიბადა ნიოშოში, მისური, გავლენიან პოლიტიკოსთა და ლობისტთა კლანის ოჯახში. მამამისი იურისტი და აშშ-ის კონგრესმენი იყო; სახელი დიდი-ბიძის დაარქვეს, რომელიც მე-19 საუკუნეში საშტატო სენატორი თომას ჰარტ ბენტონი იყო. ბენტონმა ბავშვობა ვაშინგტონსა და მისურის შტატს შორის წარამარა მოგზაურობაში გაატარა. ადრეულ ყრმობაში ის წინ აღუდგა მშობლების მცდელობას პოლიტიკოსად გაეზარდათ და მოინდომა ხელოვნებაში ეცადა ბედი. ამ დროს ის გაზეთ ჯოპლინში ანიმატორად იწყებს მუშაობას. 1907 წელს ბენტონი შედის ჩიკაგოს ხელოვნების ინსტიტუტში, თუმცა მოგვიანებით (1909) პარიზში გადადის განათლების ხელოვნებაში ჟულიენის აკადემიაში გასაგრძელებლად. პარიზში ბენტონი ხვდება სხვა ჩრდილო-ამერიკელ ხელოვნებს დიეგო რივერასა და სტანტონ მაკდონალდ-ვრაიტს. ვრაიტის გავლენით ბენტონის ნამუშევრებში სინქრომიზმისკენ ძლიერი გადახრა შეინიშნება. thumb|250px|right|ჩილმარკის ხალხი, 1920 thumb|250px|right|ბურლესკი, 1922 ბენტონი ნიუ-იორკში ბრუნდება 1913 წელს და აგრძელებს ფერწერას. მისმა სამსახურმა აშშ-ის საზღვაო ძალებში სამხედრო გეგმების მხაზველად დიდი გავლენა იქონია მის შემდგომ შემოქმედებაზე. საზღვაო ძალებში მსახურობის დროს მის მიერ შექმნილი ნამუშევრებში მისი ყურადღების ფოკუსი ინაცვლებს გემზე მუშაობისა და ცხოვრების რეალისტურ ასახვაზე, რომელიც მას თან გაჰყვება მთელი შემდგომი კარიერის განმავლობაში. 1920 წელს ნიუ-იორკში დაბრუნებისას ბენტონი თავს \"მოდერნიზმის მტრად\" აცხადებს და იწყებს ნატურალისტურ და რეპრეზენტაციონალურ მიმდინარეობას, რომელსაც შემდგომში რეგიონალიზმი დაერქვა. ბენტონი ასწავლიდა ხელოვან სტუდენტთა ლიგაში და აქტიური მემარცხენე პოლიტიკოსი იყო. მან ამავე დროს განავრცო მისი რეგიონალისტური ნამუშევრები, რამაც კულმინაცია მისი სოციალური კვლევის ახალ სკოლაში (1930-31) შექმნილი მიურალების დროს მიაღწია. 1932 წელს ბენტონი ძირითადი მიმდინარეობის შაბლონებს არღვევს. ჯერაც უცნობი მხატვარი, ის არჩეულ იქნა ინდიანას ცხოვრების ამსახველი მიურალების შესაქმენლად, რომელიც ამ შტატის წვლილი უნდა გამხდარიყო 1933 წელს საუკუნის პროგრესის გამოფენაზე ჩიკაგოში, ილინოისი. ინდიანას მიურალებმა დიდი აზრთა წინააღმდეგობა გამოიწვია. ბენტონი შეულამაზებელ შუქში ხატავდა ყოველდღიურ ხალხს, მათ შორის სრულ რეგალიებში გამოწყობილ კუ-კლუქს-კლანის წევრებს. ამ აჟიოტაჟის წყალობით ის ჟურნალი თაიმის გარეკანზე მოხვდა და ამერიკის ყველა ოჯახში ცნობილი სახელი გახდა. 1935 წელს ბენტონი ტოვებს ნიუ-იორკს კანზას-სიტის ხელოვნების ინსტიტუტში (კანზას-სიტი, მისური) მასწავლებლის სამსახურისთვის. კანზას-სიტიში ყოფნამ მას საშუალება მისცა უფრო დაახლოებოდა ამერიკული სოფლის ცხოვრებას. ბენტონი თანაუგრძნობდა ინდუსტრიალიზაციის მიერ შევიწროებულ გლეხებსა და მცირე ფერმერებს. მისი იმდროინდელი ნამუშევრები ხშირად მცირე ქალაქებისა და სოფლების ცხოვრების მელანქოლიასა და სილამაზეს აღწერენ. ბენტონის სტუდენტებს შორის ხელოვნების ინსტიტუტში მრავალი მომავალი მხატვარი იყო შუადასავლეთიდან. მისი ყველაზე ცნობილი სტუდენტი, ჯექსონ პოლოკი, რომელსაც ბენტონი ხელოვან სტუდენტთა ლიგაში მენტორობდა, შემდგომში აბსტრაქტული ექსპრესიონიზმის მოძრაობის დამფუძნებელი გახდა, რაც რადიკალურად განსხვავდება ბენტონისეული სტილისაგან. ბენტონი კანზასის ხელოვნების ინსტიტუტიდან გაშვებულ იქნა 1941 წელს, თუმცა ის გარდაცვალებამდე კანზას-სიტიში რჩება. კარიერის დასრულებამდე ბენტონის კონცენტრაცია შუა-დასავლეთის ქალაქების სახალხო შენობების მიურალები იყო, მათ შორის აღსანიშნავია მისურის შტატის დედაქალაქი ჯეფერსონ-სიტი. მისი ნამუშევარი ჰარი ტრუმანის საპრეზიდენტო ბიბლიოთეკაზე 1960 წელს საფუძველს უყრის მეგობრობას ყოფილ პრეზიდენტთან, რომელიც მათი სიცოცხლის ბოლომდე გასტანს. ბენტონი გარდაიცვალა 1975 წელს საკუთარ სტუდიაში მუშაობისას, ფუნჯით ხელში. დაკრძალულია ბელოფონტენის სასაფლაოზე სენტ-ლუისში, მისური. == რესურსები ინტერნეტში == * ბენტონის ნამუშევრები, ინდიანას უნივერსიტეტი. კატეგორია:ამერიკელი მხატვრები კატეგორია:დაბადებული 15 აპრილი კატეგორია:დაბადებული 1889 კატეგორია:გარდაცვლილი 19 იანვარი კატეგორია:გარდაცვლილი 1975", "url": "https://ka.wikipedia.org/wiki/თომას_ჰარტ_ბენტონი_(მხატვარი)", "length": 4054}
{"id": "8069", "title": "ჯექსონ პოლოკი", "text": "პოლ ჯექსონ პოლოკი ( დ. 28 იანვარი, 1912 — გ. 11 აგვისტო, 1956) — გავლენიანი ამერიკელი ხელოვანი და აბსტრაქტული ექსპრესიონიზმის მიმდევრობის ერთ-ერთი თანადამაარსებელი. სიცოცხლეშივე მოიპოვა მნიშვნელოვანი წარმატება და ერთი პერიოდი ერთ-ერთ ყველაზე მოდურ მხატვრად იქცა, თუმცა კონფლიქტური ხასიათისა და ალკოჰოლიზმის გამო განმარტოებით ცხოვრობდა. 1945 წელს მან მხატვარ ლი კრასნერზე იქორწინა, რომელმაც მნიშვნელოვანი გავლენა იქონია მის შემოქმედებაზე და მემკვიდრეობაზე. 44 წლის ასაკში ტრაგიკულად დაიღუპა ალკოჰოლის გავლენის ქვეშ მართვის გამო მომხდარ ავტოკატასტროფაში. 1956 წლის დეკემბერში მისი მემორიალური რეტროსპექციული გამოფენა გაიმართა ნიუ-იორკის თანამედროვე ხელოვნების მუზეუმში, რომელიც უფრო დიდი მასშტაბით განმეორდა 1967 წელს. 1998 და 1999 წლებში მასშტაბური რეტროსპექციული გამოფენები გაიმართა მომასა და ტეიტში, ლონდონი. 2000 წელს ედ ჰარისის მიერ პოლოკზე გადაღებული კინოფილმი ამერიკის კინოაკადემიის ოსკარით დაჯილდოვდა. == ბიოგრაფია == პოლოკი დაიბადა კოდიში, უაიომინგი; იზრდებოდა არიზონასა და კალიფორნიაში. 1930 წელს ძმასთან, ჩარლზ პოლოკთან, ერთად გადავიდა ნიუ-იორკში, სადაც ორივე თომას ჰარტ ბენტონთან სწავლობდნენ ხელოვნების სტუდენტთა ლიგაში. ბენტონის გავლენა პოლოკზე შეინიშნება მის მრუდხაზოვან რიტმებსა და პროვინციული ამერიკის თემებში. პოლოკის ადრეულ რეპრეზენტაციულ ნამუშევრებს მექსიკელი მიურალისტების დევიდ ალფარო სიქეიროს, ხოზე კლემენტე ოროზკო და დიეგო რივერას გავლენა ეტყობა. 1936 წელს მას სექეიროს სახელოსნოშიც კი უმუშავია. თუმცა, პიკასოსა და სიურრეალისტური ხელოვნების გამოფენების ნახვის შემდეგ მისი ნამუშევრები უფრო სიმბოლისტური გახდა. 1930-იანებში ის ბევრს მოგზაურობს ქვეყნის სხვადასხვა კუთხეში. 1934 წელს ნიუ-იორკში სახლდება. მოგვიანებით იგი მწვავე დეპრესიაში ვარდება და რამდენიმე წლის მანძილზე ფსიქოთერაპიის კურსით მკურნალობს. ამ პერიოდში მას ინტერესი უღვივდება კარლ იუნგის პრიმიტიული არქეტიპების თეორიისადმი, რაც მისი 1938-1944 წლების ნამუშევრების საფუძველი ხდება. ეს ნამუშევრები ძალადობრივი თემებით გამოირჩევა და თავდაპირველად პუბლიკამ უარყოფითად შეაფასა. == შემოქმედება == პოლოკის პირველი პერსონალური გამოფენა მოეწყო პეგი გუგენჰაიმის „საუკუნის ხელოვნების გალერეაში“ (ნიუ-იორკი) 1943 წელს. 1944 წელს პოლოკი დაქორწინდა მისი მრავალი წლის მეგობარ ლი კრასნერზე (რომელიც ასევე მნიშვნელოვანი ამერიკელი მხატვარი-აბსტრაქციონისტი იყო) და 1945 წლის ნოემბერში ისინი სპრინგში, ლონგ-აილენდის ისტ-ჰამპტონის რაიონში, დასახლდნენ. აქ მათ პეგი გუგენჰაიმის სესხის წყალობით სოფლის დიდი მამული შეიძინეს ხის სახლით, სადაც პოლოკმა ბოსელი სახელოსნოდ გადააკეთა. ეს ადგილი ამჟამად ცნობილია, როგორც „პოლოკ-კრასნერის სახლი და სახელოსნო“. სწორედ აქ დახვეწა პოლოკმა თხევად საღებავზე სპონტანურად მუშაობის მისი განთქმული ტექნიკა. პოლოკი თხევადი საღებავის გამოყენებას 1936 წელს გაეცნო, ნიუ-იორკში მექსიკელი მიურალისტი დავიდ ალფარო სიქეიროსის ექსპერიმენტულ კლასებზე. შემდგომში ის საღებავის დასხმის ტექნიკას იყენებს ადრეული 1940-იანი წლების რამდენიმე ტილოზე, მათ შორის „მამრი და მდედრი“ და „კომპოზიცია დასხმით I“. პოლოკის ხატვის სტილი დრამატულად იცვლება 1947 წლის იანვრიდან. იგი მუშაობას იწყებს იატაკზე დაფენილ უზარმაზარ ტილოებზე და ავითარებს, როგორც თავად უწოდებდა, „დაწვეთების“ ან „დასხმის“ ტექნიკას. პოლოკი ფუნჯებს იყენებდა საღებავის ტილოზე დასასხმელად, ტილოზე ფუნჯის დაუკარებლად. მან ასევე დაიწყო სამხატვრო საღებავის ნაცვლად საოჯახო თხევადი საღებავების გამოყენება, „რაც ბუნებრივი ზრდა იყო პრაქტიკული მოსაზრებით გამოწვეული“. ამგვარი ტექნიკით პოლოკს საშუალება მიეცა ხელოვნების შექმნის უფრო პირდაპირი საშუალებისთვის მიეღწია, ვინაიდან საღებავი ამიერიდან პირდაპირი გაგებით გადაედინებოდა მის მიერ შერჩეული ხელსაწყოდან ტილოზე. პოლოკის ხატვის ტექნიკის ამგვარი ცვლილება შესაძლოა მრავალ გავლენას მიეწეროს. 1947-48 წლების ზამთარში პოლოკმა ავანგარდულ პერიოდულ გამოცემაში გამოაქვეყნა კომენტარი, სათაურით „შესაძლებლობანი“ (Possibilities), რომელშიც თავის ახალ სტილს ასე აღწერდა: ეს შესაძლოა ამერიკელი ინდიელების ქვიშაზე ხატვის მეთოდიდან გამომდინარეობდეს. ის აგრძელებს: პოლოკი უარჰყოფდა შემთხვევითობას. მას, როგორც წესი, გააზრებული ჰქონდა თუ როგორი უნდა გამოსულიყო ესა თუ ის ნამუშევარი. ეს იყო მისი სხეულის მოძრაობა, რისი კონტროლიც მას შეეძლო, შერეული საღებავის დაუნდობელ დენასთან, გრავიტაციის ძალასა და იმასთან, თუ როგორ შეიწოვდა ტილო საღებავს. ანუ მართვადისა და უმართავის ნარევი. შხეფებით, წვეთებით, დასხმით ის ენერგიულად მოძრაობდა ტილოს გარშემო, თითქმის ცეკვასავით, და არ ჩერდებოდა, სანამ იმას არ მიიღებდა, რისი ნახვაც სურდა. 200px|thumb|პოლოკის სახლი სპრინგსში. thumb|200px|პოლოკის სტუდია სპრინგსში, ნიუ-იორკი. thumb|right|200px|„გალაქტიკა“ 1948 წელს ბეტი ფრიდმანის გალერეაში ამ ნამუშევართა პირველი წყების გამოფენამ მყისიერი სენსაცია მოახდინა და იმდღესვე მთელი სერია გაიყიდა. ამან პოლოკს საშუალება მისცა უფრო დიდი სტუდია აეშენებინა. უკვე 1950 წელს პოლოკი მის ყველაზე განთქმულ ექვსი ნახატის სერიას ქმნის. ჟურნალი „ტაიმი“ მას 1951 წელს „უდიდეს ცოცხალ ამერიკელ ხელოვანს“ უწოდებს. პოლოკის ნამუშევრები 1951 წლის შემდეგ მუქ ფერებშია შესრულებული, ხშირად მხოლოდ შავი საღებავებით, და მათში ისევ შეინიშნება ადრინდელი ფიგურაციული ელემენტები. პოლოკი გადადის უფრო კომერციულ გალერეაში, სადაც კოლექციონერთა მოთხოვნა ახალ ნამუშევრებზე ძალზე მომთხოვნი იყო. შედეგად მისი ალკოჰოლიზმი მწვავდება. პოლოკის კარიერა უეცრად დასრულდა ნასვამ მდგომარეობაში მართვის გამო მომხდარ ავტოკატასტროფაში. მისი გარდაცვალების შემდეგ მის სტუდიაში დარჩენილი ყველა ნამუშევარი უმალ გაიყიდა, იმ ნამუშევრების ჩათვლით, რომელთა გასხვისებას ის არ აპირებდა. === ადგილობრივ ინდიელთა გავლენა === პოლოკის სიტყვებით: === სახელებიდან დანომრვამდე === პოლოკს სურდა ბოლო მოეღო დამთვალიერებლის მიერ მის ნახატებში რეპრეზენტაციული ელემენტების ძიებისთვის, რის გამოც მან ერთბაშად შეწყვიტა სახელების შერჩევა და მის ნაცვლად მისი ტილოების დანომრვა დაიწყო. ამაზე პოლოკს უთქვამს: „...შეხედეთ პასიურად და ეცადეთ მიიღოთ რასაც ნახატი გთავაზობთ და ნუ მოიყვანთ სუბიექტის თემას ან წინასწარ ჩასახულ იდეას იმაზე, თუ რას უნდა ეძებდეთ მასში.“ პოლოკის მეუღლე, ლი კრასნერი, ამბობდა, რომ პოლოკი „ადრე მის სურათებს ტრადიციულ სათაურებს აძლევდა... მაგრამ ახლა ის უბრალოდ ნომრავს მათ. ნომრები ნეიტრალურია. ისინი ადამიანებს აიძულებენ შეხედონ სურათს იმისთვის, რაც ის არის — უბრალოდ ნახატი.“ == მემკვიდრეობა და გავლენა == 1973 წელს ავსტრალიის ეროვნულმა გალერეამ მისი 1952 წლის ტილო სახელად „ლურჯი პოლუსები“ (Blue Poles) $2 მილიონად იყიდა, რაც თანამედროვე ხელოვნების ნიმუშისთვის გადახდილი უდიდესი თანხა იყო იმ დროისთვის. იმ პერიოდის კონსერვატიული კლიმატის პირობებში ამ გარიგებამ პოლიტიკური და მედია სკანდალი გამოიწვია. ეს ტილო ამჟამად ამ გალერეის ერთ-ერთი ყველაზე პოპულარული ექსპონატია და 2006 წლის მონაცემებით $100–$150 მილიონად არის შეფასებული. ის იყო ნიუ-იორკში თანამედროვე ხელოვნების მუზეუმის 1998 წლის რეტროსპექტივის ცენტრალური ექსპონატი, რას ასევე მისი გაყიდვის შემდეგ ამ ნამუშევრის ამერიკაში დაბრუნების პირველი შემთხვევა იყო. მხატვარზე გადაღებულია დოკუმენტური ფილმები „ჯექსონ პოლოკი“ (1987) და „ჯექსონ პოლოკი - სიყვარული და სიკვდილი ლონგ-აილენდზე“ (1999), და ასევე მხატვრული ფილმი „პოლოკი“ (2000), რომელშიც მთავარ როლს ედ ჰარისი ასრულებს. მარშა გეი ჰარდენი მის მიერ პოლოკის მეუღლის ლი კრასნერის განსახიერებისთვის ამერიკის კინოაკადემიის პრემიით (ოსკარი) დაჯილდოვდა. მთავარი როლის შემსრულებელი ედ ჰარისი ასევე ფილმის რეჟისორი იყო. ის ასევე ოსკარის ნომინანტი იყო ამ როლისთვის. 2006 წლის ნოემბერში პოლოკის „No. 5, 1948“ მსოფლიოს უძვირესი ფერწერული ტილო გახდა, როდესაც იგი აუქციონზე გაიყიდა უცნობი კოლექციონერისთვის $140 მილიონად. ყოფილი მფლობელი იყო კინოპრიოდიუსერი დევიდ გეფენი. სავარაუდოდ ახალი მფლობელი წარმოშობით გერმანელი უნდა იყოს. დღემდე მიმდინარეობს დებატები 2003 წელს ვენსკოტში, ნიუ-იორკი, ნაპოვნი პოლოკისებრი 24 ტილოსა და ნახაზის ორიგინალობაზე. ფიზიკოსთა აზრით ამ ტილოების ორიგინალობის დასადგენად შესაძლებელია ფრაქტალების გამოყენება. პიგმენტების ანალიზის კვლევით ცხადი ხდება, რომ ზოგიერთი მათგანი პოლოკის გარდაცვალებამდე დაპატენტებული არ იყო, თუმცა ეს საღებავები შესაძლოა პოლოკისთვის ხელმისაწვდომი ყოფილიყო დილერის მეშვეობით. == კრიტიკა == პოლოკის შემოქმედება მუდამ წინააღმდეგობრივი კრიტიკის საგანი იყო და დღემდე რჩება მრავალი მნიშვნელოვანი კრიტიკული დისკუსიის ფოკუსი. ხელოვნებათმცოდნე ჰაროლდ როზენბერგი საუბრობს იმაზე, თუ როგორ შეცვალა პოლოკის შემოქმედებამ მხატვრობა: კლემენტ გრინბერგი პოლოკის შემოქმედებას მხარს ფორმალისტური თვალსაზრისით უჭერს. ვინაიდან ის კარგად ესადაგება გრინბერგის შეხედულებას ხელოვნების ისტორიაზე, როგორც ფორმის პროგრესიული განწმენდასა და მისგან ისტორიული შინაარსის გამოცლაზე. შესაბამისად, მისი აზრით პოლოკის ნამუშევრები მისი დროის საუკეთესო მაგალითი იყო და დასავლური ტრადიციის კუბიზმის გავლით სეზანისა და მონესკენ დაბრუნების კულმინაცია გახდა. პოლოკის გარდაცვალების შემდეგ აშშ-ის კონგრესის მხარდაჭერით მოწყობილი პოლოკის ნამუშევრების გამოფენები ზოგიერთმა ხელოვნებათმცოდნე-მკვლევარმა მკაცრად გააკრიტიკა. მათ შორის იყო გავლენიანი ფიგურაც — ევა კოკროფტი, რომლის აზრით აშშ-ის მთავრობამ და მდიდარმა ელიტამ პოლოკი და აბსტრაქტული ექსპრესიონიზმი აშშ-ის გლობალური ხელოვნების ფორპოსტზე წარმოსაჩენად გამოიყენა, რათა სოციალისტური რეალიზმი დაეკნინებინა. სხვა სიტყვებით, კოკროფტის აზრით, პოლოკი „ცივი ომის იარაღი გახდა“. მხატვარი ნორმან როკუელის ნამუშევარი „Connoisseur“ სავარაუდოდ პოლოკის სტილის კომენტარს აკეთებს. ტილოზე გამოსახულია მამაკაცი პიჯაკში ჯექსონ პოლოკის „დასხმული“ ნახატის წინ. კონტრასტი მამაკაცსა და პოლოკის ნამუშევარს შორის, სცენის კონსტრუქციასთან ერთად, სავარაუდოდ ხაზს უსვამს განსხვავებას პოლოკის ამოუცნობ სტილსა და ტრადიციულ ფიგურას შორის, ისევე როგორც მონუმენტურ ცვლილებას ესთეტიკის კულტურულ აღქმაში, რომელიც თანამედროვე ხელოვნების მიმდინარეობამ მოიტანა. სხვები, მათ შორის კრიტიკოსი და სატირიკოსი კრეიგ ბრაუნი, „განცვიფრებულნი არიან იმით, რომ დეკორატიულ „შპალერს“, ზოგადად უაზროს, შეეძლო ამგვარი ადგილის მიღწევა ხელოვნების ისტორიაში ჯოტოს, ტიციანისა და ველასკესის გვერდით“. რეინოლდს ნიუსი 1959 წლის თავფურცელში წერდა „ეს არ არის ხელოვნება — ეს უგემოვნო ხუმრობაა.“ == მნიშვნელოვანი ნამუშევრები == thumb|[[No. 5, 1948, 2006 წელს $140 მილიონად გაიყიდა.]] * (1942) \"მამაკაცი და ქალი\" ფილადელფიის ხელოვნების მუზეუმი * (1943) \"Moon-Woman Cuts the Circle\" * (1942) \"სტენოგრაფიული ფიგურა\" თანამედროვე ხელოვნების მუზეუმი (ნიუ-იორკი) * (1943) \"ძუ მგელი\" თანამედროვე ხელოვნების მუზეუმი (ნიუ-იორკი) * (1943) \"ლურჯი (მობი დიკი)\" ოჰარას ხელოვნების მუზეუმი * (1946) \"Eyes in the Heat\" პეგი გუგენჰაიმის კოლექცია (ვენეცია) * (1946) \"გასაღები\" ჩიკაგოს ხელოვნების ინსტიტუტი * (1946) \"ჩაის ფინჯანი\" ფრიდერ ბურდას კოლექცია * (1946) \"Shimmering Substance\", from \"The Sounds In The Grass\" თანამედროვე ხელოვნების მუზეუმი (ნიუ-იორკი) * (1947) \"Full Fathom Five\" ნიუბერგერის მუზეუმი * (1947) \"კათედრალი\" * (1947) \"შერწყმა\" * (1948) \"ნახატი\" * (1948) \"ნომერი 8\" * (1948) \"ზაფხული: ნომერი 9ა\" ტეიტ მოდერნი (ლონდონი) * (1950) \"Lavender Mist: Number 1, 1950\" ხელოვნების ეროვნული გალერეა (ვაშინგტონი) * (1950) \"შემოდგომის რითმი: #30, 1950\" * (1950) \"ერთი: #31, 1950\" * (1951) \"ნომერი 7\" * (1952) \"ლურჯი პოლუსები: #11, 1952\" * (1953) \"აღდგომა და ტოტემი\" თანამედროვე ხელოვნების მუზეუმი (ნიუ-იორკი) * (1953) \"ოკეანის სირუხე\" == სქოლიო == thumb|250px|პოლოკისა და კრასნერის საფლავები გრინ რივერის სასაფლაოზე == რესურსები ინტერნეტში == * პოლოკის კოლექცია გუგენჰაიმის (ნიუ-იორკი) მუზეუმში * კინოფილმი \"პოლოკი\" * პოლოკ-კრასნერის სახლი და სასწავლო ცენტრი * პოლოკ-კრასნერის ფონდი * ლურჯი პოლუსები ავსტრალიის ეროვნულ გალერეაში კატეგორია:ამერიკელი მხატვრები კატეგორია:დაბადებული 28 იანვარი კატეგორია:დაბადებული 1912 კატეგორია:გარდაცვლილი 11 აგვისტო კატეგორია:გარდაცვლილი 1956", "url": "https://ka.wikipedia.org/wiki/ჯექსონ_პოლოკი", "length": 11140}
{"id": "8082", "title": "პრადოს მუზეუმი", "text": "thumb|right|250px|მუზეო დელ პრადო, მადრიდი thumb|right|250px|მუზეუმის ფასადი სან ხერონიმოს მოედნიდან, ფერნანდო ბრამბია, 1881 პრადო (Museo del Prado; — მინდორი, მდელო) — განთქმული მუზეუმი და ხელოვნების გალერეა მადრიდში. მასში მე-14-დან მე-19 საუკუნეებამდე ევროპული ხელოვნების მსოფლიოში საუკეთესო კოლექციაა მოთავსებული. დაფუძნდა როგორც ფერწერულ ტილოთა და სკულპტურათა მუზეუმი, თუმცა მუზეუმს ასევე 5.000-მდე მონახაზების, 2.000-მდე ანაბეჭდის, 1.000-მდე მედლისა და მონეტის მნიშვნელოვანი კოლექცია გააჩნია. სკულპტურები წარმოდგენელია დაახლოებით 700-ზე მეტი ნიმუშით და რამდენიმე ფრაგმენტით. შესანიშნავი ფერწერული გალერეა, რომელიც 8.600 ნახატისაგან შედგება მუზეუმს მსოფლიო კლასის სტატუსს ანიჭებს. პრადოს დიეგო ველასკესის და ფრანსისკო გოიას ნამუშევრებისა და ასევე ჰიერონიმუს ბოსხის (მეფე ფილიპ II-ის პირადი ფავორიტი) საუკეთესო კოლექცია აქვს ესპანეთში. მუზეუმს ელ გრეკოს, რუბენსის, რაფაელის, ტიციანის, ბართოლომეო ესტებან მურილიოს შედევრების ბრწყინვალე კოლექცია აქვს. აქვეა ასევე მელოცო და ფორლის, ბოტიჩელის, კარავაჯოს, ალბრეხტ დიურერის, რემბრანდტის, ვერონეზეს საუკეთესო ექსპონატები. მუზეუმის კოლექციაში ყველაზე განთქმული ექსპონატია ველასკესის \"ლას მენინიას\". ველასკესმა თავად დაუთმო საკუთარი საუკეთესო ნამუშევრების დიდი ნაწილი მუზეუმს და ასევე მისი დამსახურებაა მუზეუმში იტალიური ხელოვნების ნიმუშების მოზიდვა. პაბლო პიკასოს \"გერნიკა\" პრადოში იყო გამოფენილი მისი ესპანეთში დაბრუნების შემდეგ (დემოკრატიული ხელისუფლების აღდგენის შემდეგ), თუმცა მოგვიანებით დედოფალი სოფიას სახ. მუზეუმში გადაიტანეს უზარმაზარი ფერწერული ტილოსთვის უკეთესი საგამოფენო ადგილის გამო. მუზეო დელ პრადო ერთ-ერთ შენობათაგანია აშენებული კარლოს III-ის მეფობის დროს გრანდიოზული მშენებლობის პროექტში, რომლის მიზანი მადრიდისთვის მონუმენტური ურბანული დაგეგმარების შექმნა იყო. ამჟამინდელი სახელი მას მუზეუმის ნაციონალიზაციის შემდეგ დაერქვა. შენობაზე მუშაობა დროებით შეწყდა ნახევარკუნძულის ომის დროს და მხოლოდ კარლოს III-ის შვილიშვილის ფერნანდო VII-ის დროს განახლდა. შენობის სტრუქტურა მადრიდში დაბანაკებული ნაპოლეონის ჯარების კავალერიის შტაბბინისა და ტყვიაწამლის სანახად გამოიყენებოდა დამოუკიდებლობისთვის ომის დროს. იზაბელ II-ის 1868 წელს ტახტიდან ჩამოგდების შემდეგ მუზეუმი ნაციონალიზებულ იქნა. შენობაში ინახებოდა ხელოვნების ნიმუშების სამეფო კოლექცია, რისთვისაც ის საკმაოდ მცირე აღმოჩნდა. მუზეუმის გაფართოება პირველად 1918 წელს განხორციელდა. ბოლო გაფართოების შედეგად მუზუემს შეუერთდა გვერდიგვერდ მდგარი ორი შენობა. ერთი მათგანი - Casón del Buen Retiro 1971 წლიდან მე-19 საუკუნის ხელოვნების ნიმუშების საცავია. მეორე - Palacio de Villahermosa ამჟამად თაისენ-ბორნემისცას მუზეუმის ბინაა, რომელშიც კერძო პირთა მიერ შეგროვებული ექსპონატები ინახება. ეს კოლექცია სახელმწიფოს არ ეკუთვნის, თუმცა მნიშვნელოვანი დამატებაა პრადოს საკუთარი კოლექციისთვის და მის სისტემაში შედის 1985 წლიდან. ესპანეთის სამოქალაქო ომის დროს ერთა ლიგის გადაწყვეტილებით მუზეუმის თანამშრომლებმა 353 ფერწერული ტილო, 168 ნახაზი და დოფენის განძი ვალენსიაში გადაიტანეს, შემდეგ ჟირონაში, ბოლოს კი ჟენევაში. ხელოვნების ნიმუშები საფრანგეთის ტერიტორიის გავლით ღამის მატარებლით დააბრუნეს მუზეუმში მეორე მსოფლიო ომის დაწყებისთანავე. აღსანიშნავია პრადოსთან ახლომდებარე მადრიდის კიდევ ორი მნიშვნელოვანი ეროვნული მუზეუმი: არქეოლოგიური მუზეუმი (Museo Arqueológico), რომელშიც პრადოს კუთვნილი ძველი ეგვიპტის, მესოპოტამიის, საბერძნეთისა და რომის კულტურების ექსპონატებია. დედოფალ სოფიას მუზეუმში (Museo Reina Sofia) მე-20 საუკუნის ხელოვნების ნიმუშებია გამოფენილი. ეს სამი მუზეუმი, ბუენ რეტიროსა და თაისენ-ბორნამისცასთან ერთად (რომლებიც ერთმანეთის გვერდიგვერდ მდებარეობენ) მადრიდის მნახველებს დასავლეთის ცივილიზაციის ისტორიასა და საუცხოო ხელოვნებაზე ყველაზე სრულყოფილ წარმოდგენას აძლევს, რითაც მისთვის მხოლოდ პარიზისა და ლონდონის მუზეუმებს თუ შეუძლიათ კონკურენციის გაწევა. == გალერეა == სურათი:Las_Meninas,_by_Diego_Velázquez,_from_Prado_in_Google_Earth.jpg|ლას მენინიას, ველასკესი სურათი:Selbstporträt,_by_Albrecht_Dürer,_from_Prado_in_Google_Earth.jpg|ავტოპორტრეტი, ალბრეხტ დიურერი, 1783 სურათი:The Garden of Earthly Delights by Bosch High Resolution.jpg|ტრიპტიქი, ჰიერონიმუს ბოსხი სურათი:El_Tres_de_Mayo,_by_Francisco_de_Goya,_from_Prado_in_Google_Earth.jpg|სამი მაისი, გოია == რესურსები ინტერნეტში == * პრადოს მუზეუმის საიტი * ინფორმაცია მუზეუმში გამოფენილ ექსპონატებზე კატეგორია:ესპანეთის მუზეუმები კატეგორია:მადრიდი", "url": "https://ka.wikipedia.org/wiki/პრადოს_მუზეუმი", "length": 4214}
{"id": "8083", "title": "პინკ ფლოიდი", "text": "|სურათი = Floyds.jpg |ლანდშაფტი = |სათაური = ჯგუფის ხანმოკლე, ხუთკაციანი შემადგენლობის ერთადერთი ფოტოსესია, 1968 წელი. (მარცხნიდან - მარჯვნივ): ნიკ მეისონი, სიდ ბარეტი, დეივიდ გილმორი (ცენტრში), როჯერ უოტერსი, რიჩარდ რაიტი |სურათისზომა = |ფონი = |ნამდვილისახელი = |მეტსახელი = |დაიბადა = |დაბადების ადგილი = |გარდ = |გარდ ადგილი = |წარმოშობა = ლონდონი, ინგლისი |ინსტრუმენტი = |დისკოგრაფია = პინკ ფლოიდის დისკოგრაფია |მიმართულება = |ჟანრი = |საქმიანობა = |აქტიურობის წლები = |ლეიბლი = |ასოციაციები = Nick Mason's Saucerful of Secrets |საიტი = |წევრები = * ნიკ მეისონი * დეივიდ გილმორი |ყოფილი წევრები = * სიდ ბარეტი * როჯერ უოტერსი * რიჩარდ რაიტი |აღსანიშნავი ინსტრუმენტები = |ჯილდოები = }} პინკ ფლოიდი () — ინგლისური როკ-ჯგუფი, რომელმაც მსოფლიო წარმატებას მიაღწია ფსიქოდელიურ და პროგრესულ მუსიკაში. მათი ნამუშევრები გამორჩეულია ფილოსოფიური ლირიკით, ბგერითი ექსპერიმენტებით, ალბომების ინოვაციური ყდებითა და საკონცერტო გამოსვლების თანმხლები ფერადი შოუებით, სადაც თვითონ შემსრულებლები, ძირითადად, მეორეხარისხოვანნი იყვნენ. თავდაპირველად ჯგუფში შედიოდნენ უნივერსიტეტის სტუდენტები: როჯერ უოტერსი, ნიკ მეისონი, რიჩარდ რაიტი და სიდ ბარეტი. დაარსდა 1965 წელს, ხოლო გვიან 1970-იანებში პოპულარული გახდა ლონდონის ანდერგრაუნდში გამოსვლებით. ბარეტის ლიდერობით, მათ გამოუშვეს პირველი ორი სინგლი – „Arnold Layne“, „See Emily Play“ და წარმატებული სადებიუტო ალბომი The Piper at the Gates of Dawn (1967). გიტარისტი და ვოკალისტი დეივიდ გილმორი „პინკ ფლოიდს“ სიდ ბარეტის წასვლამდე რამდენიმე თვით ადრე შეუერთდა. ბარეტის წასვლის მიზეზი მისი გაუარესებული გონებრივი მდგომარეობა იყო. სიმღერების მთავარი ავტორის წასვლის შემდეგ, ძირითადი კონცეფციების ავტორი როჯერ უოტერსი გახდა, ხოლო გიტარისტი და მეორე ვოკალისტი — დეივიდ გილმორი. ამ შემადგენლობით „პინკ ფლოიდმა“ მსოფლიო წარმატებას მიაღწია, ძირითადად ალბომებით The Dark Side of the Moon, Wish You Were Here, Animals და როკ-ოპერის მსგავსი The Wall-ით. რაიტმა ჯგუფი 1979 წელს, ხოლო უოტერსმა − 1985 წელს დატოვა, მაგრამ გილმორმა და მეისონმა (მოგვიანებით რაიტის დაბრუნების შემდეგ) გააგრძელეს ალბომების ჩაწერა და საკონცერტო ტურნეები. ისინი „პინკ ფლოიდის“ სახელით გამოდიოდნენ, რის გამოც უოტერსმა ყოფილი კოლეგების მისამართით სასამართლოში სარჩელი შეიტანა, მაგრამ განაჩენი მის საწინააღმდეგოდ იქნა გამოტანილი – დამტკიცდა, რომ მათ ჰქონდათ ჯგუფის სახელის გამოყენების უფლება. ამის შემდეგ, „პინკ ფლოიდმა“ კიდევ ორი ალბომი გამოუშვა – A Momentary Lapse of Reason და The Division Bell. 24 წლის შემდეგ, 2005 წელს ჯგუფის ოთხკაციანი შემადგენლობა აღდგა მხოლოდ ერთი კონცერტისთვის, „Live 8“. რაიტის გარდაცვალების შემდეგ, ჯგუფის დარჩენილი წევრები, უოტერსი, გილმორი და მეისონი ერთმანეთს შეხვდნენ როჯერის ტურნეს The Wall Live ფარგლებში, 2011 წლის 12 მაისს ლონდონის დარბაზში O2 გამართულ კონცერტზე, სადაც გილმორმა შეასრულა სიმღერა „Comfortably Numb“, ხოლო მეისონი სხვებს შეუერთდა სიმღერის „Outside the Wall“ შესრულებისას. 2014 წლის 5 ივლისს სხვადასხვა პიროვნებამ (მათ შორის, დეივიდ გილმორის მეუღლემ) გაავრცელა ინფორმაცია, რომ ახალი სტუდიური ალბომი, დაფუძნებული 1994 წელს შექმნილ ჩანაწერებზე, იქნება „რიჩარდ რაიტის გედის სიმღერა“ და გამოიცემოდა 2014 წლის ოქტომბერში სახელწოდებით The Endless River. „პინკ ფლოიდი“ მუსიკის ისტორიაში ერთ-ერთი ყველაზე წარმატებული როკ-ჯგუფია. მთელ მსოფლიოში მას გაყიდული აქვს 250 მილიონზე მეტი დისკი, აქედან 74.5 მილიონი – მხოლოდ აშშ-ში. 1996 წელს ჯგუფი შეყვანილი იქნა როკ-ენ-როლის დიდების დარბაზში. == ჩამოყალიბება და პირველი წლები (1963-1967) == === საწყისები === მინი|მარცხნივ|Sigma 6 როჯერ უოტერსმა და ნიკ მეისონმა ერთმანეთი, ლონდონში, რიჯენტ სტრიტის პოლიტექნიკურ უნივერსიტეტში სწავლისას გაიცნეს. ისინი შეუერთდნენ ჯგუფს, რომელშიც კით ნოუბლი და კლაივ მეტკალფი უკრავდნენ, ხოლო ნოუბლის და, შეილა ამ ჯგუფში ვოკალისტი იყო. მოგვიანებით ჯგუფში გამოჩნდა კიდევ ერთი სტუდენტი, რიჩარდ რაიტი}} და კოლექტივი იქცა სექსტეტად, რომელსაც „Sigma 6“ ეწოდა. ეს იყო პირველი ჯგუფი, რომელშიც უოტერსი წამყვან გიტარაზე, რაიტი — რითმულ გიტარაზე, ხოლო მეისონი — დასარტყამებზე უკრავდა. მათთან ერთად გამოდიოდა რაიტის მეგობარი გოგონაც. ისინი უკრავდნენ „The Searchers“-ის სიმღერების საკუთარ ვერსიებსა და მეგობრის, კენ ჩეპმენის მიერ დაწერილ მასალას. ჩეპმენი დროებით მათ მენეჯერად და სიმღერების ავტორად იქცა. 1963 წლის სექტემბერში უოტერსი და მეისონი დასახლდნენ სტენჰოუპ გარდენზის რაიონში, ბინაში, რომელსაც მაიკ ლეონარდი ფლობდა. იგი პოლიტექნიკურ უნივერსიტეტში ნახევარ განაკვეთზე მუშაობდა}} მეისონი მოგვიანებით საცხოვრებლად სხვაგან გადავიდა, ლეონარდის ბინაში კი ახალი სახე, ბობ კლოუზი გამოჩნდა }}. „Sigma&nbsp;6“ იცვლიდა სახელებს. ასეთები იყო: „The Meggadeaths“: Megadeaths; : Meggadeaths. Architectural Abdabs არის კიდევ ერთი ვარიაცია. პოუი თვლის, რომ იგი არასწორია და არის The Abdabs-ის შესახებ პოლიტექნიკური უნივერსიტეტის გაზეთში არსებულ სტატიაში დაშვებული შეცდომა. პოუი აგრეთვე იყენებს სახელწოდებას Tea Set, ხოლო ბლეიკის მიერ შემოთავაზებული T-Set კვლავ დაუდასტურებელია.}}, „Leonard's Lodgers“, და „The Spectrum Five“, საბოლოო სახელი კი „The Tea Set“ იყო. და ნაკლებად გამოიყენება The T-Set, რომელიც ასევე ჯგუფის სახელის წერის ერთ-ერთ ვერსიად რჩება.|group=nb}} მეტკალფმა და ნოუბლმა შემდგომში საკუთარი ჯგუფი ჩამოაყალიბეს და 1964 წელს უოტერსთან და კლოუზთან ერთად დასახლდა სიდ ბარეტი. ლონდონში 1963 წლის შემოდგომაზე ჩამოვიდა, კემბერუელის ხელოვნების კოლეჯში სასწავლებლად. უოტერსს იგი ბავშვობიდან იცნობდა, იმ დროიდან, როდესაც ბას-გიტარისტი ხშირად დადიოდა მასთან სტუმრად. თავის ავტობიოგრაფიულ წიგნში ნიკ მეისონი წერს: „მაშინ, როდესაც ყველა ინდივიდუალური მანერით განასახიერებდა მაგარ ბიჭს, სიდი არამოდურად მეგობრული იყო; ნათლად მახსოვს ჩვენი პირველი შეხვედრა, როდესაც იგი პირველად მომიახლოვდა და გამეცნო.“|align=right|width=33%}} მას შემდეგ, რაც „The Tea Set“-მა დაკარგა ნოუბლისა და მეტკალფის ვოკალური შესაძლებლობები, კლოუზმა ჯგუფს წარუდგინა კრის დენისი, სამეფო საჰაერო ძალების ტექნიკოსი. სწორედ დენისის პერიოდში ეწოდა ჯგუფს „The Pink Floyd Sound“. ბარეტმა ეს სახელი თავად აირჩია, როდესაც აღმოაჩინა, რომ ერთ-ერთ კოლექტივს, რომელიც მათ კონცერტებზე გამოსვლასაც აპირებდა, უკვე ერქვა „The Tea Set“. საბოლოოდ, ახალი ჯგუფის შემადგენელი სიტყვები აღებული იქნა პინკ ანდერსონისა და ფლოიდ კაუნსილის, ორი ბლუზ-მუსიკოსის სახელებიდან. ამავე პერიოდში დენისი სამუშაოდ ბაჰრეინში იქნა გადაყვანილი და ოთხეულში წამყვანი როლი ბარეტს დაეკისრა. მალე მათ ITV-ს გადაცემის „Ready Steady Go!“ ფარგლებში გამართულ სპეციალურ კონკურსზე გაიმარჯვეს. წარმატება იქონია კოლექტივის გამოსვლამ კიდევ ერთ კლუბში. „The Pink Floyd Sound-მა“ კიდევ ორ როკ-კონკურსზე გაიმარჯვა. მამის ზეწოლისა და კოლეჯის ლექტორთა რჩევით, ბობ კლოუზმა 1966 წელს დატოვა ჯგუფი. ბარეტი გადავიდა წამყვან გიტარაზე. „The Pink Floyd Sound“ ძირითადად რითმ-ენდ-ბლუზის სტანდარტულ ნომრებს უკრავდა და გამოდიოდა სხვადასხვა მნიშვნელოვან კლუბში, როგორიც იყო „Marquee“. 1966 წლის მარტში ისინი იქ პიტერ ჯენერმა, ლონდონის ეკონომიკური სკოლის ლექტორმა შენიშნა. მასზე დიდი შთაბეჭდილება მოახდინეს ბარეტისა და რაიტის მიერ კონცერტზე აჟღერებულმა ხმოვანმა ეფექტებმა და იგი, თავის ბიზნეს-პარტნიორ და მეგობარ ენდრიუ კინგთან ერთად, მათი მენეჯერი გახდა. მიუხედავად იმისა, რომ წყვილს მუსიკალურ ინდუსტრიაში მცირე გამოცდილება ჰქონდა, მათ გარკვეული თანხებით შექმნეს კომპანია „Blackhill Enterprises“ და შეიძინეს ჯგუფისთვის ახალი ინსტრუმენტები და ტექნიკა, მათ შორის - Selmer-ის ხმოვანი სისტემა. მათი ხელმძღვანელობით, ისეთ ადგილებში, როგორიც იყო „ყველა წმინდანის დარბაზი“ და „Marquee“, ჯგუფი იქცა ლონდონის ანდერგრაუნდული სცენის ნაწილად. კლუბში „Countdown“ ისინი ატარებდნენ ცდებს ვრცელ კომპოზიციებთან და საკმაოდ პრიმიტიული, მაგრამ ვიზუალურად ეფექტური ფერადი შოუც დაამატეს, რომელიც იქმნებოდა კედელზე პროეცირებული სლაიდებით და ადგილობრივი განათების სისტემებით. ლონდონის თავისუფალი სკოლის მიერ დაარსებული ჟურნალის „International Times“ პრეზენტაციის დღეს, ლონდონის რაუნდჰაუსში ისინი გამოვიდნენ 2000 მაყურებლის წინაშე. კონცერტს ესწრებოდნენ ისეთი პიროვნებები, როგორებიც იყვნენ ალექსანდრე ტროჩი, პოლ მაკ-კარტნი და მერიან ფეითფული. ჯენერისა და კინგის სხვადასხვა სოციალურ ფენასთან კონტაქტის დახმარებით, „The Pink Floyd Sound“ ვრცლად იქნა მიმოხილული გამოცემებში „The Financial Times“ და „The Sunday Times“. მარჯვნივ|მინი|200პქ|ჯგუფის პოსტერი, კლუბში [[UFO (კლუბი)|UFO გამართული კონცერტის რეკლამით.]] ჯგუფის ურთიერთობა „Blackhill Enterprises-სთან“ გაძლიერდა, როდესაც ისინი სრულყოფილ პარტნიორებად იქცნენ. კონტრაქტის ყოველი მხარე (წარმომადგენელი) ფლობდა მის 1/6 ნაწილს. 1966 წლის ოქტომბრისთვის ჯგუფის საკონცერტო პროგრამა უფრო მეტად საკუთარი მასალისგან შედგებოდა. ისინი გამოდიოდნენ სახელმწიფო უნივერსიტეტის მსგავს ადგილებში , მაგრამ უფრო დიდი მასშტაბებით ცნობილები არ იყვნენ. კათოლიკურ ახალგაზრდულ კლუბში დაგეგმილი იყო მათი გამოსვლა, მაგრამ კლუბის მეპატრონემ უარი უთხრა და მაგისტრატებიც დაეთანხმნენ − მათი აზრით, ჯგუფის გამოსვლა მუსიკას არ წარმოადგენდა. მსგავსი წარმოდგენა მათი შემოქმედების შესახებ სხვებსაც ჰქონდათ, მაგრამ კლუბში „UFO“ ისინი მაინც კარგად მიიღეს. ბარეტის გამოსვლები, იმდროინდელი სტატიების თანახმად, დიდებული იყო, ....იგი აქეთ-იქით შეშლილი დახტოდა, იმპროვიზაციებში იყო&nbsp;...&nbsp;შთაგონება ჰქონდა. მან მოახერხა, ზღვარი გაერღვია და ისეთ სფეროებში შეეღწია, რომლებიც ძალიან საინტერესო იყო. სხვები ამას ვერ გააკეთებდნენ. ხშირად ნარკოტიკების ზემოქმედების ქვეშ მყოფი მსმენელი მათ მუსიკას აღიქვამდა, მაგრამ ჯგუფი ნარკოტიკებზე უარს ამბობდა&nbsp;— „ამისგან შორს ვიყავით, მჟავა არ გვიზიდავდა, მისგან თავს შორს ვიჭერდით, UFO-ს საგრიმიოროსთან ახლოს.“ − იხსენებდა მეისონი. === კონტრაქტი EMI-სთან === მეისონი ამბობდა: „ფსიქოდელიური მოძრაობა ჩვენს ირგვლივ იყო და არა ჩვენში“. მიუხედავად ამისა, „The Pink Floyd Sound“ იყო ერთ-ერთი პიონერი ფსიქოდელიური მუსიკით დაინტერესების მხრივ და მუსიკალური ინდუსტრიის მხრიდან ინტერესს იწვევდა. სხვადასხვა ხმისჩამწერ კომპანიასთან კონტაქტის დამყარებისას ჯო ბოიდმა და ბრაიან მორისონმა დასავლეთ ჰამფსტედში, სტუდიაში „Sound Techniques“ ჯგუფს ჩააწერინეს „Arnold Layne“ და ინსტრუმენტული კომპოზიციის „Interstellar Overdrive“ ვერსია. „Arnold Layne“ იქცა პინკ ფლოიდის (არტიკლი „The“ ამოვარდა მათი სახელწოდებიდან 1967 წელს) პირველ სინგლად, რომელიც გამოცემული იქნა 1967 წლის 11 მარტს. მასში ნახსენები იყო პიროვნება, რომელიც იპარავდა და იცმევდა ქალის ტანსაცმელს. ასეთი ისტორიის გამო, რამდენიმე რადიოსადგურმა იგი აკრძალა კიდეც. თუმცა, ცნობილია, რომ ბრიტანულ ჩარტში მან მაინც #20 ადგილი დაიკავა. ამ დროისთვის ჯგუფის ოთხივე წევრს მიტოვებული ჰქონდა სწავლა ან სამუშაო. Bedford-ის ძველი ფურგონი მათ Ford Transit-ით შეცვალეს, რომლითაც 1967 წელს ინგლისი მოიარეს და 200-ზე მეტი კონცერტი გამართეს (წინა წელთან შედარებით 10-ჯერ დიდი რაოდენობით). მათ შეუერთდა ტურ-მენეჯერი პიტერ უინ უილსონი, რომელთანაც ბარეტი მანამდე ერთ ბინაში ცხოვრობდა. უილსონმა განაახლა მათი განათების სისტემა და დაამატა იმ დროისთვის ნოვატორული ელემენტები - სარკეები, გაწელილი პრეზერვატივები, პოლარიზატორები - რითაც კონცერტებზე საინტერესო ვიზუალური ეფექტები იქმნებოდა. შემდეგი სინგლის სახით ჯგუფმა იმავე წლის 16 ივნისს See Emily Play გამოსცა. მისი საკონცერტო პრემიერა გაიმართა მანამდე, ლონდონში, იმავე წლის მაისში, დედოფალ ელისაბედის დარბაზში, სადაც ჯგუფმა ასევე გამოიყენა დარბაზში ხმის გამანაწილებელი უნიკალური სისტემა აზიმუთ კოორდინატორი. BBC-ს გადაცემაში Look of the Week გაიმართა მათი მნიშვნელოვანი სატელევიზიო გამოსვლა, სადაც ერუდირებულმა და მიმზიდველმა უოტერსმა და ბარეტმა უპასუხეს წამყვან ჰანს კელერის მკაცრ კითხვებს. ახალ სინგლს Arnold Layne-ზე უფრო მნიშვნელოვანი წარმატება ხვდა წილად. 2 კვირის შემდეგ იგი მოხვდა ჩარტის #17 ადგილზე. ის ასევე შესრულდა BBC-ს გადაცემაში Top Of The Pops - თუმცა, ამ გადაცემის ტრადიციების მიხედვით, ფონოგრამის თანხლებით. მიუხედავად ამისა, სინგლმა ჩარტში #5 პოზიციამდე აიწია და მოთხოვნამ სიმღერაზე იმატა. მაგრამ დაგეგმილი მესამე გამოსვლა გადაცემაში არ გაიმართა, ვინაიდან ბარეტმა თავად განაცხადა ამაზე უარი. 1967 წლისთვის იგი უკვე ლსდ-ს აქტიური მომხმარებელი იყო. ერთ-ერთ შოუზე მეისონმა შენიშნა, რომ სიდი იყო მიმდინარე მოვლენებს სრულიად მოწყვეტილი: „იყო თუ არა ეს მხოლოდ ნარკოტიკული გაბრუება ან უფრო ბუნებრივი, ნერვული აშლილობა, დღემდე არ ვიცი“. სადებიუტო ალბომი EMI-ს კუთვნილ ები-როუდის სტუდიებში (ლონდონი). იქ ოთხეული ატარებდა ცდებს ე.წ. „კონკრეტული მუსიკის“ განხრით. ერთხელ ისინი მიწვეულნი იყვნენ ერთ-ერთ სტუდიაში, სადაც The Beatles იწერდა სიმღერას „Lovely Rita“. 2005 წელს გამოცემულ ავტობიოგრაფიაში მეისონი აღნიშნავს, რომ ალბომის ჩაწერის დროს ჯგუფს პრობლემები არ ჰქონია, მაგრამ სმითის თანახმად, ბარეტი არ ითვალისწინებდა რჩევებსა და კრიტიკას. The Piper at the Gates of Dawn, როგორც მას ეწოდა, გამოვიდა 1967 წლის აგვისტოში და ჯგუფი კვლავ იზიდავდა მრავალ მსმენელს კლუბ UFO-ში. მაგრამ ბარეტის მდგომარეობის გაუარესება მათ სერიოზულ პრობლემებს უჩენდა. ჯგუფის წევრები თვლიდნენ, რომ ეს მხოლოდ დროებითი მოვლენა იყო, მაგრამ პიტერ ჯენერი და ჯუნ ჩაილდი (ჯენერის მდივანი, ბარეტის მეგობარი და მარკ ბოლანის მომავალი მეუღლე) უფრო რეალისტურად უყურებდნენ ამ საკითხს: საკუთარ საგრიმიოროში ვიპოვე და იგი უბრალოდ...დაკარგული იყო. როჯერ უოტერსმა და მე დავაყენეთ ფეხზე და გავიყვანეთ სცენაზე. რა თქმა უნდა, ხალხი გახარებული იყო, რადგან სიდი უყვარდათ. ჯგუფმა დაიწყო დაკვრა, მაგრამ სიდი უბრალოდ გაშეშებული იდგა. კისერზე გიტარა ეკიდა, ხელები ჩამოშვებული ჰქონდა. ჯგუფისთვის თავზარდამცემი იყო ჯაზისა და ბლუზის ეროვნული ფესტივალის ფარგლებში გამოსვლის გაუქმება. პრესა ინფორმირებული იქნა, რომ ბარეტს ნერვული დაუძლურება აწუხებდა. ჯენერმა და უოტერსმა სიდს ფსიქიატრთან შეხვედრაც ურჩიეს, მაგრამ სიდმა უარი თქვა მასთან მისვლაზე. იგი დროებით დასახლდა კუნძულ ფორმენტერაზე, სადაც მას სემ ჰანტი, მუსიკალურ ანდერგრაუნდულ წრეებში ცნობილი ექიმი უვლიდა, მაგრამ მკურნალობამ შედეგი არ გამოიღო. სექტემბერში ჯგუფის პირველი აშშ ტურნე იყო დაგეგმილი. მუშაობის უფლების შესახებ კომპანიის Blackhill მიერ დაგვიანებით შეტანილმა განაცხადმა ჯგუფს რამდენიმე დანიშნული კონცერტი გააუქმებინა, ხოლო ბარეტის მდგომარეობა უფრო დამძიმდა. დარბაზში Winterland გამოსვლისას მან განგებ მოშალა გიტარა, რომელსაც სიმები მოწყდა. პეტ ბუნის შოუს ჩაწერისას მან გააოგნა რეჟისორი იმით, რომ რეპეტიციის დროს იდეალურად აყოლებდა პირს ფონოგრამას, მაგრამ ჩაწერისას უბრალოდ გაშეშებული იდგა. კინგმა სასწრაფოდ შეკვეცა აშშ ტურნეს თარიღები და პირველივე რეისით ჯგუფი შინ გაუშვა. აშშ-დან დაბრუნებისთანავე პინკ ფლოიდი შეუერთდა ჯიმი ჰენდრიქსის ტურნეს ინგლისის ტერიტორიაზე. ერთ-ერთ კონცერტზე იგი საერთოდ არ მივიდა და მისი ადგილი დაიკავა დეივიდ ო’ლისტმა, ჯგუფიდან The Nice (რომელიც ჰენდრიქსთან ამ ტურნეს ფარგლებში მოგზაურობდა ). პინკ ფლოიდმა 1967 წლის ნოემბერში ბრიტანეთში გამოსცა სინგლი Apples and Oranges (აშშ-ში იგი არ გამოსულა). ჯგუფის სამი წევრისთვის ბარეტის მდგომარეობამ კრიტიკულ ზღვარამდე მიაღწია, რომელსაც მათ უპასუხეს ახალი წევრის დამატებით. გილმორი უკვე კარგად იცნობდა ბარეტს. ისინი 1960-იანების დასაწყისში ერთად სწავლობდნენ კემბრიჯის ტექნიკურ უნივერსიტეტში 1965 წელს, ჯერ კიდევ Joker's Wild-ის წევრობისას, გილმორმა თავად იხილა The Tea Set. სტივ ო’რურკმა (ბრაიან მორისონის ასისტენტმა) პინკ ფლოიდში მოსვლისთანავე მას საკუთარ სახლში ოთახი და კვირაში 30 ფუნტი გამოუყო. გილმორმა პირდაპირ მიაკითხა მუსიკალურ მაღაზიას კემბრიჯში და იყიდა სპეციალურად აწყობილი ყვითელი Fender Stratocaster. 1968 წლის იანვარში მისი ჯგუფში მოსვლის შესახებ ოფიციალურ განცხადებაში იქნა ნახსენები. ძირითადად ყველას იგი გააცნეს, როგორც პინკ ფლოიდის მეორე გიტარისტი და მეხუთე წევრი. ჯგუფი გეგმავდა ბარეტის როგორც სიმღერების ავტორის დატოვებას. ჯენერი იხსენებდა: ჩანაფიქრი იმაში მდგომარეობდა, რომ დეივი უნდა ყოფილიყო სიდის შემცვლელი და მისი უცნაურობები უნდა დაეჩრდილა. როდესაც ამ ჩანაფიქრმა არ იმოქმედა, ბარეტს მხოლოდ სიმღერების ავტორობა შესთავაზეს. ანუ ტოვებდნენ საქმეში ჩართულს, მაგრამ ისე, რომ სხვებსაც ემუშავათ. გილმორის ერთ-ერთი პირველი მოვალეობა იყო სინგლის Apples and Oranges პრომო-ფილმში გიტარაზე დაკვრის განსახიერება. მოგვიანებით უოტერსი აღნიშნავდა: იგი ჩვენი მეგობარი იყო, მაგრამ ახლა უკვე ძირითადად მის გაჩერებას ვცდილობდით. 1968 წლის მარტის დასაწყისში პინკ ფლოიდი შეხვდა პიტერ ჯენერსა და ენდრიუ კინგს, Blackhill Enterprises-ის ბიზნეს-პარტნიორებს, რათა განეხილათ ჯგუფის მომავალი. ბარეტი დათანხმდა, დაეტოვებინა პინკ ფლოიდი. გამომდინარე შექმნილი რეალობიდან, გადაწყდა, რომ Blackhill Enterprises, როგორც ექვსმხრიანი გაერთიანება, დაიშლებოდა, რაც საბოლოოდ მოხდა იმავე თვეში. ჯენერისა და კინგის აზრით, ბარეტი იყო პინკ ფლოიდის შემოქმედებითი ძალა. მათ არჩიეს მასთან დარჩენა და პინკ ფლოიდთან ურთიერთობის დასრულება. ბრაიან მორისონმა ახალი მენეჯერის სახით სტივ ო’რურკის არჩევა მოიწონა. ბარეტის წასვლის შესახებ ფორმალური განცხადება გამოქვეყნდა 1968 წლის 6 აპრილს , თუმცა სინამდვილეში ეს მისი დე ფაქტო წასვლიდან გარკვეულ პერიოდში მოხდა. ბარეტი დრო და დრო ჩნდებოდა მათ ადგილობრივ კონცერტებზე. === A Saucerful of Secrets === მეორე სტუდიური ალბომის ჩასაწერად ჯგუფი დაუბრუნდა ები-როუდის სტუდიებს. რამდენიმე სიმღერა, დაწერილი ბარეტთან ერთად, როგორიც იყო Jugband Blues, უკვე მზად ჰქონდათ (ეს იყო მისი უკანასკნელი ოფიციალური ჩანაწერი ჯგუფთან ერთად). უოტერსს ჰქონდა სამი საავტორო ნომერი, Let There Be More Light, Corporal Clegg და Set the Controls for the Heart of the Sun (უკანასკნელში გილმორის და ბარეტის გიტარები ჟღერს). რაიტის იყო See-Saw და Remember a Day. ნორმან სმითის მითითებით, მოხდა მასალის ნაწილის შინაურ სტუდიებში ჩაწერა, რაც ერთგვარ ექსპერიმენტად და The Piper at the Gates of Dawn-ის ტრადიციების გაგრძელებად შეიძლება ჩაითვალოს. სმითს მათი მუსიკალური სტილი არადამაჯერებლად მიაჩნდა, მაგრამ, როდესაც მეისონმა უარი განაცხადა Remember a Day-ს ჩაწერაში მონაწილეობაზე, ნორმანმა იგი შეცვალა. რაიტი იხსენებდა სმითის დამოკიდებულებას ხმისჩამწერი სესიებისადმი. იგი მეორე ალბომის ჩაწერისას დანებდა. არასოდეს უთქვამს ფრაზები, როგორიც არის ’ამ სასაცილო ხმაურის 20 წუთის ჩაწერა არ შეიძლება'. არც უოტერსი, არც მეისონი, სანოტო ენას არ ფლობდნენ, ამიტომ კომპოზიციის A Saucerful of Secrets აგებისას საკუთარი სისტემა გამოიგონეს. გილმორმა მათი მონახაზი მოგვიანებით აღწერა, როგორც არქიტექტურული დიაგრამა. A Saucerful of Secrets გამოვიდა იმავე წლის ივნისში. თუკი წინა ალბომის ყდა ვიკ სინგის ფოტოსურათებით და სიდ ბარეტის ნახატით იყო გამდიდრებული, ამ ალბომისთვის EMI-მ ჯგუფს ნება დართო, საკუთრი დიზაინერი აერჩიათ. ასეთები აღმოჩნდნენ სტორმ თორგერსონი და ობრი პაუელი. შემდგომში თორგერსონმა მონაწილეობა მიიღო ჯგუფის თითქმის ყველა ალბომის ყდების, ისევე როგორც სინგლებისა და დაკავშირებული პროდუქციის გაფორმებაში. ალბომის შესახებ აზრები არაერთგვაროვანი იყო. ჯონ პილის აზრით, იგი ...რელიგიურ რიტუალს ჰგავდა.|group=nb}} ალბომის გამოცემის დღეს ჯგუფმა მონაწილეობა მიიღო ჰაიდ პარკში გამართული სამი უფასო კონცერტიდან პირველ შოუში. მისი ორგანიზატორი Blackhill Enterprises იყო. კონცერტში მონაწილეობდნენ როი ჰარპერი და ჯეთრო ტალიც. სტივ ო’რურკი, ოთხეულის აზრით, იყო შესანიშნავი მოვაჭრე, რომლის ბიზნეს-შორსმჭვრეტელობამ მისი ესთეტიკური ინტერესები დაჩრდილო. როდესაც მორისონმა საკუთარი ბიზნესი NEMS Enterprises-ს მიჰყიდა, ო’რურკი იქცა ჯგუფის პირად მენეჯერად. ამით მათ შესძლეს იმიჯის გამოსწორებაც, დაბრუნდნენ რა ამერიკაში, ჯგუფებთან Soft Machine და The Who ერთად. === საუნდტრეკები === 1968 წელს ჯგუფმა იმუშავა რეჟისორ პიტერ საიკსის ფილმის კომიტეტი მუსიკაზე. იმავე წლის შობამდე გამოიცა Point Me At The Sky, რომელიც წინა ჩანაწერებზე უფრო მეტად პოპულარული არ ყოფილა და წლების განმავლობაში რჩებოდა პინკ ფლოიდის ერთადერთ ოფიციალურ სინგლად. 1969 წელს ჩაიწერა მუსიკა ბარბეტ შროდერის ფილმისთვის მეტი. საუნდტრეკი, რომელიც პინკ ფლოიდმა გამოსცა, მნიშნვნელოვანი ჩანაწერი იყო - ალბომის A Saucerful of Secrets მასალასთან ერთად მათ საკონცერტო სიაში გამოჩნდა ახალი კომპოზიციებიც. 1969 წლის ივლისში დასრულდა მათი საკონცერტო ტურნე, უკანასკნელი კონცერტით სამეფო საფესტივალო დარბაზში. გილმორს ამ შოუზე ინციდენტი შეემთხვა - ელექტროშოკის გამო (რომელიც ძაბვის გამო მიიღო) მან მთელი სცენა გაიფრინა. , რასაც თან ახლდა მხატვარ პიტერ დოკლის პროექციები და ხმოვანი ეფექტების ნაწილი, მოგვიანებით გამოყენებული 1970 წლის კომპოზიციაში Alan's Psychedelic Breakfast. === Ummagumma და Atom Heart Mother === მინი|upright|left|[[როჯერ უოტერსის გამოსვლა პინკ ფლოიდის შემადგენლობაში, ლიდსის უნივერსიტეტი, 1970 წელი]] Ummagumma იქცა შორს გადადგმულ ნაბიჯად მათ წინა ნამუშევრებთან შედარებით. ახალი მასალა მასში მცირე რაოდენობით იყო. იგი გამოიცა EMI-ს კუთვნილ Harvest-ზე. ალბომის პირველი ორი გვერდი წარმოადგენდა მანჩესტერის კომერციული კოლეჯისა და კლუბის Mothers (ბირმინგემი) ცოცხალ ჩანაწერებს. მეორე ფირფიტის ყოველი მეოთხედი იყო ჯგუფის ყოველი წევრის სოლო-ცდა. 1969 წლის ოქტომბერში Ummagumma-ს გამოცემას დადებითი შეფასებები მოჰყვა. მას მიჰყვდა 1970 წლის Atom Heart Mother. თუკი ჯგუფის წინა ალბომი იწერებოდა ოთხფირიან ჩამწერზე, Atom Heart Mother იყენებდა რვაფირიანს. სასათაურო პიესა, სახელწოდებით Amazing Pudding წარდგენილი იქნა საფრანგეთში, თუმცა მისი სტუდიური ჟღერადობის გამო დავამ პიკს მიაღწია და ხმაზე რონ გისინმა იზრუნა. ერთი თვის მანძილზე იგი მუშაობდა პარტიტურაზე, მაგრამ ჯგუფის მხრიდან ამაში შემოქმედებითი წვლილი მინიმალური იყო. კომპოზიცია დასრულებული იქნა ჯონ ოლდისის მიერ, რომელმაც სტუდიაში საკუთარი გუნდიც მოიყვანა. ნორმან სმითი მითითებული იქნა, როგორც აღმასრულებელი პროდიუსერი, თუმცა ეს იყო მისი ჯგუფის დისკოგრაფიაში უკანასკნელი გამოჩენა. გილმორი მოგვიანებით სასათაურო ნომერს ნაკლებ ყურადღებას აქცევდა, აღნიშნავდა რა, რომ იგი სისულელეებით სავსეა, თუმცა 2001 წლის ინტერვიუში ახსენებდა, რომ კარგ მცდელობას წარმოადგენდა, მაგრამ ასეთი მცდელობებიდან კარგი არაფერი გამოდის. უოტერსის პოზიცია ასევე კრიტიკული იყო. მისი თქმით, უარს არ იტყოდა ამ ჩანაწერის სანაგვეში გადაგდებაზე, ისე რომ აღარავის მოესმინა.. 1970 წლის 27 ივნისს ბათში გაიმართა მისი, როგორც დასრულებული ნაწარმოების, საკონცერტო პრემიერა, ორკესტრისა და გუნდის თანხლებით.1971 წელს ჟურნალის Melody Maker ჩატარებულ მკითხველთა გამოკითხვაში პინკ ფლოიდმა დაიკავა მეორე ადგილი და პირველად თავისი არსებობის მანძილზე, რეალური ფინანსური შემოსავლის მფლობელი გახდა. თუმცა, იმავე წელს ნიუ-ორლეანში მოპარული იქნა მათი ტექნიკა, რომელიც თითქმის 40.000 დოლარის ღირებულების იყო. ადგილობრივი პოლიციის მხრიდან საძიებო ოპერაციამ შედეგი არ იქონია. რეალური დახმარება მხოლოდ მაშინ გამოჩნდა, როდესაც საქმეში გფბ ჩაერია. იმავე წელს მეისონსა და რაიტს შვილები შეეძინათ. ისინი დასახლდნენ ლონდონში, ხოლო გილმორი, რომელიც ჯერ კიდევ მარტოხელა იყო, XIX საუკუნის ფერმაზე, ესექსში დასახლდა. უოტერსმა თავისი სახლის ბაღში, ისლინგტონში, სტუდია მოიწყო. === Meddle === 1971 წლის დასაწყისში, ტურნედან Atom Heart Mother დაბრუნებისას, ჯგუფმა დაიწყო მუშაობა ახალ ალბომზე. იმის გამო, რომ ახალი მასალა არ ჰქონდათ, მუსიკოსები უბრალო ცდებს ატარებდნენ. ინჟინერ ჯონ ლეკის თქმით, სესიები იწყებოდა დღისით და მეორე დილით მთავრდებოდა, მაგრამ ამ პერიოდში არაფერი იწერებოდა. არც ხმისჩამწერი კომპანია გვაწუხებდა, მხოლოდ მათი მენეჯერი თუ გამოჩნდებოდა და ერთად რამდენიმე ბოთლს გადავკრავდით ან მოვწევდით. ხანგრძლივი პერიოდის მანძილზე ჯგუფი უბრალო ხმებზე ან გიტარის სოლოზე მუშაობდა. დღეების მანძილზე ისინი სტუდიაში Air ისხდნენ და ცდილობდნენ მუსიკის შექმნას სხვადასხვა შინაური მოხმარების ნივთით - ამ პროექტს ისინი დაუბრუნდნენ The Dark Side of the Moon-ის შემდეგ, ალბომამდე Wish You Were Here. ალბომის Meddle შემქნამ დროის დიდი პერიოდი დაიკავა - ჩაწერა დაიწყო აპრილის პირველ ნახევარში, მაგრამ თვის მეორე ნახევარში პინკ ფლოიდს ჰქონდა კონცერტები დონკასტერსა და ნორიჯში, ასე რომ ჩაწერას მხოლოდ თვის ბოლოს დაუბრუნდნენ. მაისში მოხდა დროის გადანაწილება ები-როუდის სესიებს, რეპეტიციებსა და ბრიტანეთში გამართულ კონცერტებს შორის. ივნისსა და ივლისში ჯგუფი ძირითადად ევროპის სხვადასხვა დარბაზში გამოდიოდა. აგვისტოში ისინი შორეულ აღმოსავლეთსა და ავსტრალიას ეწვივნენ, ხოლო სექტემბერი ევროპაში გაატარეს. thumb|300px|პინკ ფლოიდი 1971 წელს; ეს სურათი გამოყენებულია Meddle-ის გასაშლელი კონვერტის შიდა მხარეზე. Meddle თავდაპირველად, 1971 წლის 30 ოქტომბერს აშშ-ში გამოვიდა, ხოლო 13 ნოემბერს - გაერთიანებულ სამეფოში მაგრამ ენდი მებეტისა (1995) და პინკ ფლოიდის ოფიციალური საიტის მიხედვით ეს არის 13&nbsp;ნოემბერი. აშშ თარიღის შესახებ ყველა რესურსი ერთმანეთს ეთანხმება.|group=nb}} ჯგუფი ამ დროს აშშ-ს ტურს მართავდა. როლინგ სტოუნის მიმომხილველმა ჟან-შარლ კოსტამ აღნიშნა: Meddle არის არა მხოლოდ დეივიდ გილმორის, როგორც ჯგუფში შემოქმედი ძალის განმტკიცება, არამედ ამტკიცებს, რომ ჯგუფი კვლავ ვითარდება, ხოლო NME-ს აზრით, ეს იყო განსაკუთრებით კარგი ალბომი. ჟურნალის Melody Maker მიმომხილველი მაიკლ უოტსი გაოცებული იყო და წერდა, რომ დისკი წარმოადგენს არარსებული ფილმის საუნდტრეკს და აღნიშნავდა, რომ აქ არის ჟღერადობისა და სიცოფის დიდი რაოდენობა, რომელიც არაფერს გვიქადის. Meddle ხოლმე ითვლება ბარეტის გავლენის მყოფ ჯგუფსა და თანამედროვე პინკ ფლოიდს შორის გარდამავალ ფაზად. ჯგუფის სხვა გამოცემები უკანასკნელ პერიოდში საუნდტრეკებს წარმოადგენდა, როგორიც იყო More და Zabriskie Point. Atom Heart Mother რონ გისინისა და სესიური მუსიკოსების გავლენის ქვეშ იყო დაწერილი ისე, თითქოს მას მთელი ჯგუფი ქმნიდა. 1972 წელს პინკ ფლოიდმა კვლავ იმუშავა ფილმის მუსიკაზე, ამჯერად - კვლავ რეჟისორ ბარბეტ შროდერთან. ეს იყო ალბომი Obscured by Clouds, ფილმის ველი საუნდტრეკი. ჩაწერა მიმდინარეობდა პარიზთან, Château d'Hérouville-ის ცნობილ სტუდიაში. ალბომმა, გამოცემისთანავე შეაღწია აშშ-ს ბილბორდის ჩარტის 50-ეულში. იმავე პერიოდში გამოვიდა ჯგუფის სიმღერების კომპილაციური ალბომი Relics. === The Dark Side of the Moon === ჯგუფის შემდეგი ალბომი, The Dark Side of the Moon (რომლის სახელწოდება უფრო შეშლილობას, ვიდრე ასტრონომიას ეხება) ალან პარსონსის, EMI-ს ხმის ტექნიკოსის დახმარებით, 1972 წლის მაისში - 1973 წლის იანვარში, ები-როუდზე იწერებოდა. 1972 წლის დიდი პერიოდი დაიკავა ახალი მასალის საკონცერტო ტურებზე წარდგენამ და ფილმის Pink Floyd: Live at Pompeii გადაღებამ. მოგვიანებით პინკ ფლოიდი კვლავ ეწვია ევროპას. პარსონსს ეხმარებოდა პროდიუსერი კრის თომასი, რომელმაც დიდი ცვლილებები შეიტანა საერთო მიქსში და დაამატა სხვადასხვა ეფექტები, როგორიც იყო ექო სიმღერაში Us and Them. ალბომის გარეკანის დიზაინი შექმნა სტორმ თორგერსონისა და მისი მეგობრების სტუდიამ Hipgnosis, ხოლო ძირითად სურათს გარეკანზე წარმოადგენდა მხატვარ ჯორჯ ჰარდის მიერ გადმოცემული პრიზმა, შუქის დისპერსიით. ბარეტის წასვლის შემდეგ ტექსტების ავტორი ძირითადად უოტერსი იყო და იგი მითითებულია ამ ალბომის ტექსტების ძირითად ავტორადაც. მარჯვნივ|მინი|ალბომის [[The Dark Side of the Moon საკონცერტო შესრულება ერლს კორტში, 1973 წელს. (მარცხნიდან მარჯვნივ) დეივიდ გილმორი, ნიკ მეისონი, დიკ პერი, როჯერ უოტერსი]] The Dark Side of the Moon, 1973 წლის მარტში გამოსვლისთანავე ბრიტანეთისა და დასავლეთ ევროპის ჩარტებში მოხვდა. ძირითადად, კრიტიკოსთა რეაქცია დადებითი იყო. Melody Maker-ში როი ჰოლინგუორთი ფირფიტის პირველ გვერდს აღწერდა, როგორც ...საკუთარ თავში უკიდურესად არეულს და რთულად აღსაქმელს, მაგრამ მეორე გვერდზე ამბობდა, რომ სიმღერები, ხმები, რითმები იყო მტკიცე და ჟღერადი. გაისმა საქსოფონი, ჯგუფი უკრავდა, შემდეგ კი ამოხეთქა და ღამეში გაიფანტა. 1973 წლის მიმოხილვაში, რომელიც როლინგ სტოუნი-ს ფურცლებზე დაიბეჭდა, ლოიდ გროსმენი წერდა: ეს არის შესანიშნავი ალბომი, მდიდარი ტექსტუალურად და კონცეპტუალურად, რაც არა მხოლოდ გიზიდავს, არამედ შენს მონაწილეობასაც ითხოვს. 1973 წლის მარტში ალბომი სრულდებოდა ჯგუფის აშშ ტურნეზე, მათ შორის, შუაღამის ნიუ იორკში, Radio City Music Hall-ის ცნობილ დარბაზში, 17 მარტს. ალბომის წარმატებამ ჯგუფს მოუტანა მანამდე არნახული ფინანსური შესაძლებლობებიც. რიჩარდმა და როჯერმა შეიძინეს დიდი სახლები გარეუბნებში, ნიკ მეისონი კი იქცა ძველი მანქანების კოლექციონერად ალბომის აშშ-ში წარმატებაზე დიდი გავლენა იქონია Capitol Records-მა. მისი ახალი თავმჯდომარის, ბასკარ მენონის მოსვლისთანავე, აშშ-ში გამოცემული წინა ალბომების შედარებით შეუმჩნეველი წარმატება უკუღმა შებრუნდა. ჯგუფმა და მათმა მენეჯერმა Columbia Records-თან ახალი კონტრაქტი გააფორმეს. არსებობდა ინფორმაცია, თითქოს ავანსის სახით ჯგუფმა მიიღო 1 მილიონი აშშ დოლარი (დღევანდელი მონაცემებით - 4,942,149 აშშ დოლარი). მიუხედავად იმისა, რომ ინგლისში პინკ ფლოიდი კვლავ არ გამოსცემდა სინგლებს, Money გამოვიდა აშშ-ში და ამან საკუთარი წვლილი შეიტანა ახალი ალბომის წარმატებაში. === Wish You Were Here === პინკ ფლოიდი სტუდიას 1975 წლის იანვარში დაუბრუნდა. ალან პარსონსმა ჯგუფთან მუშაობაზე უარი განაცხადა და საკუთარი პროექტით, The Alan Parsons Project დაკავდა. ახალი მასალის განხილვა სირთულეს წარმოადგენდა. Dark Side of the Moon-ის წარმატებამ ოთხივე მუსიკოსი ფიზიკურად და ემოციურად ამოწურა. რიჩარდ რაიტისთვის ეს სესიები პირად ცხოვრებაში რთულ პერიოდს დაემთხვა, ხოლო უოტერსი მათ ტანჯვად თვლიდა. სხვებთან შედარებით, გილმორი უფრო იყო დაინტერესებული არსებული მასალის გაუმჯობესებით. მეისონის ოჯახი ინგრეოდა, რამაც მას უკმარისობისა და გულგრილობის შეგრძნება შესძინა. ეს მის მუსიკალურ კარიერაზეც მოქმედებდა. მიუხედავად იმისა, რომ ალბომს გარკვეული მიმართულება არ ჰქონია, უოტერსმა მოიფიქრა ახალი კონცეფცია., რომელიც სრულდებოდა ევროპული კონცერტების დროს., უოტერსის გონებაში აბრუნებდა სიდ ბარეტის ერთგვარ აჩრდილს. ამ სიმღერებში შეჯამებული იყო მათი ყოფილი კოლეგის ამაღლება და დაცემა: მსურდა, რაც შეიძლება ახლოს ვყოფილიყავი ჩემს გრძნობებთან...სიდის გაუჩინარების გამო ერთგვარ გაურკვეველ, გარდაუვალ მელანქოლიასთან. თორგერსონი იხსენებს, რომ იგი იჯდა და გვესაუბრებოდა, მაგრამ სინამდვილეში თავად იქ არ იმყოფებოდა. გარეგნულად სიდი შეიცვალა და ის თავდაპირველად ვერ იცნეს. გადმოცემით, უოტერსი ამ შეხვედრით აღელვებული იყო. სიდმა იმავე დღეს სტუდია დამშვიდობების გარეშე დატოვა. ახალ სიმღერებში შეიმჩნეოდა მუსიკალური ბიზნესის თავშეუკავებელი კრიტიკა. ორი სიმღერა, Raving and Drooling და Gotta Be Crazy არ იქნა შეტანილი ალბომში. სტორმ თორგერსონის მიერ ალბომისთვის შეიქმნა ორი კონვერტი. პირველი იყო ძირითადი, შავი ფერის, დასაკრავი იარლიყით, რომელზეც გამოსახული იყო ჯგუფის წევრთა ოთხი სტიქია (ჰაერი, მიწა, ცეცხლი, წყალი) და ორი მექანიკური ხელი. მეორე კონვერტზე გამოტანილი იყო ორი ბიზნესმენი, რომელიც ერთმანეთის ხელის ჩამორთმევით ერთგვარ ურთიერთობას ამყარებდა. ერთ-ერთი მათგანი ალმოკიდებული იყო. ასეთი გამოსახულების იდეა მდგომარეობდა იმაში, რომ ხალხი მალავს რეალურ სახეს, რადგან ეშინია ცეცხლში გახვევის. ალბომის Wish You Were Here დიდი ნაწილის საკონცერტო პრემიერა გაიმართა ნებუორთის ფესტივალზე, 1975 წლის 5 ივლისს. სექტემბერში დისკი საბოლოოდ გამოიცა. ბრიტანეთსა და აშშ-ი მან მიაღწია #1 პოზიციას. მან დადებითი შეფასებები მიიღო. რობერტ კრისტგოუ წერდა: ...მუსიკა - სადაც სინთეზატორი ძირითად მხოლოდ ტექსტურისთვის, ხოლო გიტარა მხოლოდ კომენტირებისთვის გამოიყენება - არა მხოლოდ მსუბუქი და მიმზიდველია, არამედ ისეთ სიმფონიურ კეთილშობილებას აღწევს, რომელიც ალბომში The Dark Side of the Moon ასე რთულად იყო გადმოცემული. === Animals === მარცხნივ|მინი|[[ბეტერსის ელექტროსადგური, გამოსახული პინკ ფლოიდის 1977 წლის ალბომის Animals გარეკანზე.]] ნებუორთის ფესტივალის შემდეგ ჯგუფმა შეიძინა სამსართულიანი შენობა ისლინგტონის რაიონში, ბრიტანია როუს 35-ში, რომელიც შემდგომში ხმისჩამწერ სტუდიად, Britannia Row Studios და ტექნიკის საწყობად აქცია. მისი რეკონსტრუქცია 1975 წლის განმავლობაში გაგრძელდა და 1976 წელს პინკ ფლოიდმა მასში რიგით მერვე სტუდიური ალბომი ჩაწერა. Animals იყო უოტერსის კიდევ ერთი კონცეფციის ნაყოფი, რომელიც ნაწილობრივ ჰგავდა ჯორჯ ორუელის პოლიტიკურ იგავს ცხოველთა ფერმა. მის ტექსტებში საუბარი იყო საზოგადოების სხვადასხვა ფენის ცხოვრებაზე, რაც გადმოცემული იყო მეტაფორული პერსონაჟების, ძაღლების, ღორებისა და ცხვრების სახით. ბრაიან ჰამფრიზი დაბრუნდა ალბომის ხმის ინჟინერის სახით. მუშაობა დისკზე დასრულებული იქნა 1976 წლის დეკემბერში., რომელიც აღმოცენდა სოციალური და პოლიტიკური მდგომარეობისადმი ნიჰილისტური დამოკიდებულებისა და წინა წლების როკ-მუსიკაზე ნოსტალგიის პასუხად. პინკ ფლოიდი პანკ-როკ მუსიკოსებისთვის ხელსაყრელ სამიზნეს წარმოადგენდა. აღსანიშნავია, რომ ჯონი როტენი (სექს პისტოლზი) ატარებდა მაისურს პინკ ფლოიდის გამოსახულებით, რომელზეც მიწერილი იყო მე მძულს. მოგვიანებით ნიკ მეისონმა აღიარა, რომ პანკ-როკის ბუნტი მისთვის მისაღები იყო და წარმოადგენდა იგივე ანდერგრაუნდს, საიდანაც პინკ ფლოიდი აღმოცენდა. 1977 წელს ნიკი იქცა ჯგუფის The Damned, სტუდიაში Britannia Row ჩაწერილი მეორე ალბომის პროდიუსერად. ახალი ალბომის გაფორმება კვლავ თორგერსონსა და სტუდიას Hipgnosis ეკუთვნოდა, მაგრამ საბოლოო დიზაინის შემუშავება როჯერ უოტერსის კომპეტენციაში შედიოდა. მან აირჩია ბეტერსის ელექტროსადგურის მოძველებული შენობა. 9.1 მეტრის სიგრძის გასაბერი ღორი გაშვებული იქნა ინგლისის ცაში 2 დეკემბერს. გადაწყვეტილი იყო, რომ იგი უნდა მოქცეულიყო სადგურის მილებს შორის, მაგრამ ქარის გამო ეს შეუძლებელი იყო. ღორი გაქრა, დაეშვა კენტის საგრაფოში, სადაც იგი აღმოაჩინა ადგილობრივმა ფერმერმა (იგი ამბობდა, რომ ღორმა მისი ძროხები შეაშინა). გადაღებები განახლდა მეორე დღეს, მაგრამ საბოლოოდ მოხდა ღორის გამოსახულების ელექტროსადგურის სურათზე მონტაჟი. ალბომზე მუშაობისას საავტორო წვლილი განხილვის საგნად იქცა. ჰონორარები ნაწილდებოდა სიმღერების მიხედვით. მიუხედავად იმისა, რომ დეივიდ გილმორის წვლილი Dogs-ის ჩაწერაში (რომელიც ალბომის ერთ გვერდს თითქმის მთლიანად იკავებდა), მან უოტერსთან შედარებით, რომელიც ორნაწილიანი Pigs on the Wing-ის ავტორი იყო, უფრო მცირე ჰონორარი მიიღო (უკანასკნელ სიმღერაში საუბარია უოტერსისა და კეროლაინ ანა კრისტის ურთიერთობაზე.|group=nb}} მარჯვნივ|მინი| სტადიონი [[Soldier Field (ჩიკაგო) - ერთ-ერთი უდიდესი ადგილი, სადაც ჯგუფს 1977 წელს კონცერტი გაუმართავს. ]] გილმორი დაკავებული იყო მესამე შვილის დაბადებასთან დაკავშირებული საკითხებით და ამის გამო, მისი წვლილი ალბომზე მინიმალური იყო. არც მეისონს, არც რაიტს Animals-ის ჩაწერისას საავტორო წვლილი არ ჰქონიათ (ეს იყო პინკ ფლოიდის პირველი ალბომი, რომელზეც რაიტი არ იყო სიმღერების თანაავტორი). რიჩარდს ჰქონდა პრობლემები მეუღლესთან და არც მისი უოტერსთან ურთიერთობა იყო სირთულეების გარეშე. რაიტი მოგვიანებით ასე იხსენებდა Animals-ის ჩაწერას: Animals იყო ლოზუნგი. მისი ჩაწერა არ იყო იოლი, მაგრამ სწორედ ამ პერიოდში როჯერი რწმუნდებოდა, რომ იგი იყო ჯგუფში სიმღერების ერთადერთი ავტორი. მას სჯეროდა, რომ ჯგუფი მხოლოდ მისი ძალისხმევით არსებობს და, აშკარად, როდესაც მისმა ეგოიზმმა თავი იჩინა, პირველი, ვისთანაც კონფლიქტი შეექმნა, მე ვიყავი. ალბომი გამოვიდა 1977 წლის 23 იანვარს გამოცემის Melody Maker მიმომხილველი კარლ დალასი წერდა: ...&nbspეს არის რეალობის უსიამოვნო შეგრძნება უკანასკნელი წლების განმავლობაში ჩამოყალიბებულ ვითარებაში, რომელიც მათრობლად ზრდადია;... როჯერ უოტერსი ყოველ ასეთ კონცერტზე მარტო მოდიოდა, ჯგუფის წევრების გარეშე და ტოვებდა შოუს კონცერტის დასრულებისთანავე. გილმორის მეუღლე ჯინჯერმა და როჯერის ახალმა შეყვარებულმა საერთო ენა ვერ მოძებნეს. ერთხელ გაღიზიანებული რაიტი დაბრუნდა ინგლისში და დაემუქრა კოლეგებს, რომ ჯგუფს დატოვებდა. უოტერსისთვის მიუღებელი იყო კონცერტებზე ზედმეტად ბევრი ხმაური და წინა რიგებში შეშლილ მსმენელთა თავმოყრა. ტურნეს უკანასკნელ შოუზე, მონრეალში, 1977 წლის 6 ივლისს, მან ვერ მოითმინა და შეაფურთხა სახეში ერთ-ერთ მათგანს, რომელიც მთელი კონცერტის მანძილზე მას თავისი ექსცენტრიული ქცევით აღიზიანებდა. თუმცა, ტურნეს კონცერტები არა მხოლოდ უოტერსისთვის იყო დამთრგუნველი. გილმორმა იმ საღამოს უარი თქვა კონცერტის ბოლოს ტრადიციული ბლუზის დაკვრაზე და დატოვა სტადიონი. მას ცვლიდა სნოუი უაიტი, რომელიც იყო ჯგუფის ისტორიაში კონცერტებზე პირველი დამატებითი მუსიკოსი. გილმორი ფიქრობდა, რომ ჯგუფმა უკვე მიაღწია წარმატებას, რომელსაც ეძებდა და სხვა მისაღწევი აღარაფერი რჩებოდა. === The Wall === 1978 წელს გილმორმაც და რაიტმაც გამოსცეს სადებიუტო სოლო-ალბომები David Gilmour და Wet Dream. ორივემ მსმენელთა უმნიშვნელო ყურადღება მიიქცია და არც თუ შთამბეჭდავად იყიდებოდა. 1976 წელს ჯგუფს პრობლემები გაუჩნდა ფინანსურ კონსულტანტ ნორტონ უორბურგთან და მის კომპანიასთან Norton Warburg Group (NWG). ეს უკანასკნელი მართავდა ჯგუფის ყველა ფინანსურ საკითხს, რაშიც ყოველ წელს დამატებით 300.000 ფუნტს იღებდა. ჯგუფის ჯიბიდან დაახლოებით 1.6 - 3.3 მილიონი ფუნტი ინვესტირებული იქნა წაგებიან საქმეებში, რამაც პინკ ფლოიდი ბრიტანეთში არსებული მაღალი გადასახადების წინაშე დაუცველად აქცია. გაირკვა, რომ ჯგუფი კვლავ კარგავდა ფულს. NWG-მ მას არა მხოლოდ წაგებიან ბიზნესებში ფულის დაბანდებისაკენ უბიძგა, არამედ შეუქმნა ისეთი პირობები, რომ პინკ ფლოიდი პრაქტიკულად საკუთარი შემოსავლის 83%-ს იხდიდა. ურთიერთობა კომპანიასთან შეწყდა და მას მოეთხოვა ჯერ დაუბანდებელი ფულის უკან დაბრუნება (დაახლოებით 860.000 ფუნტის, საიდანაც მათ საბოლოოდ 740.000 მიიღეს). ამასობაში, 1978 წლის ივლისში როჯერ უოტერსმა ჯგუფს შესთავაზა ორი ახალი კონცეფცია. პირველი იყო 90 წუთიანი დემო ფირი სამუშაო სახელწოდებით Bricks in the Wall, მეორე კი შემდგომში იქცა როჯერის პირველ სოლო-ალბომად The Pros and Cons of Hitch Hiking. მიუხედავად იმისა, რომ მეისონიც და გილმორიც ფრთხილობდნენ, პირველი ფირი მოიწონეს და აირჩიეს შემდეგი ალბომის მასალად. პროდიუსერის სახით აირჩიეს ბობ ეზრინი, რომელმაც უოტერსის კონცეფცია აქცია 40 გვერდიან სცენარად. იგი მსმენელს მოუთხრობდა მთავარი გმირის, პინკის ამბავს, რომელიც შეიქმნა უოტერსის ბავშვობის მოგონებების გავლენით (როგორიც იყო მამის დაღუპვა მეორე მსოფლიო ომში). პირველი 'აგურით კედელში' იწყებოდა მთელი რიგი უბედურებებისა და პინკი იმდენად დაიღალა ნარკოტიკებისგან და გამოფიტული იქნა მუსიკალური ინდუსტრიისგან, რომ განდიდების მანიამ შეიპყრო (მის პროტოტიპად ნაწილობრივ სიდ ბარეტი იქცა). ალბომის დასასრულს მას საკუთარი თავისთვის გამოაქვს განაჩენი და ცდილობს დაანგრიოს კედელი, რომელიც ააშენა საზოგადოებისგან იზოლირების მიზნით. ალბომის ჩასაწერად ბრაიან ჰამფრიზი, რომელიც დაიღალა ჯგუფთან ხუთწლიანი მუშაობით, ჯეიმზ გათრიმ შეცვალა. 1979 წლის მარტში, ფინანსური პრობლემების გამო, პინკ ფლოიდმა დროებით დატოვა ინგლისი და ნიცაში დასახლდა, სადაც სტუდიაში Super Bear მუშაობდა. ჯგუფის წევრები იშვიათად იკრიბებოდნენ, მაგრამ უოტერსის ურთიერთობა რაიტთან საბოლოოდ გაუარესდა. მას პროდიუსერის სახით გამოსაცდელი ვადა მიეცა, მაგრამ მისი მუშაობის სტილმა და შემოქმედებითი წვლილის გარეშე სტუდიაში მოქმედებამ მნიშვნელოვანი დაძაბულობა წარმოშვეს. მან შეწყვიტა სტუდიაში დღისით მუშაობა და მხოლოდ საღამოს მოდიოდა. მისი ქორწინებაც პრობლემებს განიცდიდა, ადგილი ჰქონდა დეპრესიულ განწყობასაც, მას ჰქონდა საკუთარი პრობლემები, მაგრამ ყველაფერი კიდევ უფრო გართულდა, როდესაც ლეიბლმა Columbia ჯგუფს უკეთესი გარიგება შესთავაზა, თუკი იგი ალბომის ჩაწერას შობამდე დაასრულებდა. უოტერსმა სხვებზე დატვირთვა გაზარდა, მაგრამ რაიტმა საბოლოოდ უარი თქვა ოჯახის მიტოვებაზე (რომელიც საბერძნეთში ცხოვრობდა). იგი იხსენებდა: ჯგუფის წევრთა სხვა ბავშვები ჯერ პატარები იყვნენ, მაგრამ ჩემები გაიზარდნენ და სკოლისთვის ვამზადებდით. საშინლად მენატრებოდა ისინი. თავის ავტობიოგრაფიაში Inside Out (2005) მეისონი წერს, რომ ალბომის მონტაჟის დაწყებამდე უოტერსმა თავად დაურეკა ო’რურკს, რომელიც აშშ-ში QE2-ით მიფრინავდა და მოსთხოვა რაიტის გაგდება ჯგუფიდან. თუმცა წიგნში Comfortably Numb (2008), ავტორი ვერნონ ფიჩი ამტკიცებს, რომ უოტერსმა დაურეკა ო’რურკს და სთხოვა, თავად ელაპარაკა რაიტთან, მაგრამ რაიტმა ო’რურკს უთხრა გადაეცი როჯერს, რომ დაახვიოს. რაიტი არ ეთანხმებოდა ამ ვარაუდს და ამბობდა, რომ ჯგუფი დათანხმდა, ემუშავა ჩაწერაზე მხოლოდ გაზაფხულსა და ზაფხულის პირველ დღეებში და მან არ იცოდა, რომ რაღაც გეგმები ჰქონდათ. უოტერსი გაოგნებული იყო და გრძნობდა, რომ რაიტის წვლილი ალბომის დასრულებაში საკმარისი არ იყო. გილმორი ამ პერიოდში დუბლინში ისვენებდა და სცადა სიტუაციის დარეგულირება. იგი ესაუბრა რაიტს და შეჰპირდა მხარდაჭერას, მაგრამ შეახსენა, რომ მისი წვლილი ალბომზე ნამდვილად მინიმალური იყო. უოტერსი მოითხოვდა რიჩარდის წასვლას, წინააღმდეგ შემთხვევაში The Wall-ის გამოცემაზე უარს ამბობდა. რამდენიმე დღის შემდეგ, რაიტმა, რომელიც შეწუხებული იყო ფინანსური სიტუაციით და პირადი ურთიერთობებით ჯგუფის წევრებს შორის, დატოვა პინკ ფლოიდი. სხვადასხვა შორის მიხედვით, იგი კოკაინით იყო გატაცებული (თუმცა იგი ამას უარყოფდა) და მიუხედავად იმისა, რომ მისი სახელი არსად ჩანს დასრულებული ალბომის გარეკანზე, რაიტი მაინც იქნა აყვანილი, როგორც ჩვეულებრივი სესიური მუსიკოსი, რომელიც ამ საქმიანობაში (და შემდგომ საკონცერტო ტურნეზე) ხელფასს იღებდა. ალბომის შექმნა გაგრძელდა 1979 წლის ზაფხულამდე. აგვისტოში სიმღერების თანმიმდევრობა დადგენილი იქნა, რაიტმა შეასრულა თავისი მოვალეობები (თუმცა, სესიური მუსიკოსების მხარდაჭერით). სტუდიური სესიების ბოლოს, მეისონმა ხმის მიქსზე მუშაობა უოტერსს, გილმორს, ეზრინსა და გათრის ანდო და გადაფრინდა ნიუ იორკში, რათა სადებიუტო სოლო-ალბომზე, ''Nick Mason's Fictitious Sports ემუშავა. ალბომის პრომოკამპანია მიმდინარეობდა სინგლის Another Brick in the Wall (Part II) დახმარებით, რომელიც იყო პინკ ფლოიდის პირველი სინგლი, გამოცემული ბრიტანეთში მრავალწლიანი შესვენების შემდეგ. როგორც აშშ-ში, ასევე გაერთიანებულ სამეფოში იგი ჩარტების სათავეში მოხვდა. ხელოვნების ეროვნული შესაწერისა და RIAA-ს გამოკითხვაში Another Brick in the Wall (Part II) 2001 წელს დასახელდა საუკუნის ერთ-ერთ სიმღერად (365 სიმღერას შორის).The Wall გამოვიდა 1979 წლის 30 ნოემბერს და ბილბორდის ჩარტში 15 კვირით მოხვდა. RIAA-ს ყველა დროის 100 საუკეთესო ალბომის ჩარტში The Wall იკავებს #4 ადგილს, აშშ გაყიდული 23 მილიონი ასლით. . იგი კვლავ რჩება ჯგუფის ერთ-ერთ ბესტსელერად. ალბომის ყდა წარმოადგენს ერთ-ერთ ცნობილ მინიმალისტურ დიზაინს - აგურების თეთრი კედლის სახით, ჯგუფისა და ალბომის სახელწოდების გარეშე. The Piper at the Gates of Dawn-ის შემდეგ ეს იყო პინკ ფლოიდის პირველი ყდა, რომელიც არ იქნა შექმნილი სტუდიის Hipgnosis მიერ. ალბომის შემდეგ გაიმართა საკონცერტო ტურნე მასშტაბური სასცენო დადგმით. ჯერალდ სკარფი, პოლიტიკური კარიკატურისტი და ანიმატორი, რომელიც უკვე მუშაობდა სიმღერის Another Brick in the Wall (Part II) პრომო-ვიდეოსა და ალბომის გაფორმებაში გამოყენებული პერსონაჟების (პინკის, მისი დედის, მეუღლის, მასწავლებლისა და სხვების) შემუშავებაზე, ქმნიდა ტურნეს მსვლელობისას გამოყენებულ ანიმაციურ სეგმენტებს. მათ შორის იყო მომავლის კოშმარული ხედვები - ცაში აფეთქებული მტრედი, რომელიც გიგანტურ შავ არწივად იქცეოდა. საკონცერტო გამოსვლებისთვის დამზადდა დიდი გასაგებერი ფიგურები და მარიონეტები. ტურნეს მსვლელობისას ურთიერთობები ჯგუფში ბოლომდე დაიძაბა, იმდენად, რომ მათი პირადი ფურგონები ერთმანეთის წნ ისე იდგა, რომ კარები სხვადასხვა მიმართულებით გადიოდა, რათა ოთხეული ერთმანეთს არ შეხვედროდა. უოტერსი საკონცერტო დარბაზებში საკუთარი მანქანით მოდიოდა და ჯგუფის წევრებისგან ცალკე, საკუთარი სურვილით შერჩეულ სასტუმროებში ჩერდებოდა. რაიტი დაბრუნდა უბრალოდ დამატებითი მუსიკოსის სახით, მაგრამ დარჩა ჯგუფის ერთადერთ წევრად, რომელმაც ამ ტურნედან შთამბეჭდავი მოგება, 600.000 ფუნტი მიიღო (ვინაიდან ჯგუფის დანარჩენმა წევრებმა პირადი ბიუჯეტი კვლავ პინკ ფლოიდთან დაკავშირებულ საკითხებს მოახმარეს, ხოლო რაიტი ოფიციალურ ხელფასს იღებდა. The Wall ასევე გადატანილი იქნა კინოეკრანზე. თავდაპირველად დაგეგმილი იყო ჯგუფის საკონცერტო გამოსვლებისა და ანიმაციური სეგმენტების ერთად დამონტაჟება. მაგრამ საკონცერტო კადრების გადაღება წარუმატებელი აღმოჩნდა. რეჟისორი ალან პარკერი ფილმის გადაღებას განსხვავებული ხედვით მიუდგა. მას სურდა ანიმაციური სეგმენტების, ყოველგვარი დამატებითი დიალოგების გარეშე დატოვება. მსახიობის როლში უოტერსიც მოსინჯეს, მაგრამ მთავარი როლი არ მისცეს. ბობ გელდოფი, რომელსაც შესთავაზეს პინკის როლის შესრულება, დათანხმდა, თუმცა დამცინავად უყურებდა ფილმის სიუჟეტს, უწოდებდა რა მას სულელურს. იგი მხოლოდ იმით დაითანხმეს, რომ პინკ ფლოიდი: კედელი მასშტაბიანი პროექტი იყო და სამსახიობო ჰონორარიც დიდ თანხას წარმოადგენდა. გადაღებების პერიოდში უოტერსმა 6 კვირის მანძილზე დაისვენა, მაგრამ დაბრუნებისას აღმოაჩინა, რომ პარკერმა ფილმის ბევრი სეგმენტი საკუთარ გემოვნებას მოარგო. როჯერი გაღიზიანდა და მასთან კამათი გამართა. პარკერი დაემუქრა პროექტის დატოვებით. ჯგუფის დარჩენილმა წევრებმა ფილმისთვის ჩაწერეს სტუდიურ ალბომში შეტანილი სიმღერების განსხვავებული ვერსიებიც. პინკ ფლოიდი: კედელი 1982 წლის მაისში წარდგენილი იქნა კანის კინოფესტივალის ფარგლებში. ბრიტანეთში იგი გამოვიდა იმავე წლის ივლისში, ხოლო სხვა თვეების განმავლობაში - სხვა ქვეყნებში. == უოტერსის ლიდერობით (1978–83) == === The Final Cut === ფილმის პინკ ფლოიდი: კედელი ერთგვარ საუნდტრეკად ჩაფიქრებული იყო პროექტი სამუშაო სახელწოდებით Spare Bricks (). მასზე მუშაობას დაემთხვა ფოლკლენდის ომის მოვლენები. უოტერსმა შეცვალა მიმართულება და მუშაობა სრულიად ახალ მასალაზე დაიწყო. მისი აზრით, მარგარეტ ტეტჩერის პასუხი კუნძულებზე შემოჭრაზე შოვინისტური და უადგილო იყო, და ახალი ალბომი, რომელზეც გამოკვეთილად ეწერა Requiem for a Post-War Dream (), საკუთარი მამის ხსოვნას მიუძღვნა. როჯერსა და დეივიდს შორის ჰქონდა ადგილი კამათს ალბომში შესატანი მასალის გამო. გილმორი თვლიდა, რომ მასში თავმოყრილი უნდა ყოფილიყო მთლიანი ახალი მასალა და არა მხოლოდ სათადარიგო აგურები. ბანაკში დაძაბულობის მოხსნას ცდილობდა კომპოზიტორი მაიკლ კემენი, რომელიც The Wall-ის ორკესტრულ ნაწილზე იყო პასუხისმგებელი. მანვე აიღო საკუთარ თავზე რიჩარდ რაიტის როლის შესრულება და დაუკრა ყველა კლავიშიან ინსტრუმენტზე. ჯეიმზ გათრი კვლავ მუშაობდა ხმის ინჟინერის სახით, ხოლო ნიკ მეისონს ორი სესიური მუსიკოსი დაეხმარა. ჩაწერა მიმდინარეობდა რვა სტუდიაში (რომელთა შორის იყო გილმორის შინაური სტუდია ჰუკენდის მამულში და უოტერსის სტუდია აღმოსავლეთ შინში. დაძაბულობა ჯგუფში კვლავ მატულობდა. უოტერსიც და გილმორიც ცალ-ცალკე მუშაობდნენ, მაგრამ გილმორი დაძაბული იყო და ხოლმე კომპოზიციურ წყობაზეც ვერ ფიქრობდა. უოტერსმა მოთმინება დაკარგა, უყვიროდა კემენს, რომელიც იმდენად დაიღალა, რომ ერთ-ერთი სესიის დროს ქაღალდზე დაიწყო ფრაზის I Must Not Fuck Sheep წერა. საბოლოო დაპირისპირების შემდეგ გილმორის, როგორც ალბომის თანაპროდიუსერის სახელი, ამოღებული იქნა ალბომის ანოტაციიდან, რაც კიდევ ერთხელ უსვამდა ხაზს იმას, რომ უოტერსს მისი წვლილი არ აკმაყოფილებდა. მეისონიც წვლილიც მინიმალური იყო, ვინაიდან იგი უფრო მეტ დროს უთმობდა ალბომზე გამოყენებული სტერეო სისტემის Holophonic შესწავლას. პირად ცხოვრებაში მას პრობლემები ჰქონდა და ჩაწერისგან თავს შორს იჭერდა. დიზაინ სტუდია Hipgnosis ამ დროისთვის დაშლილი იყო, მაგრამ სტორმ თორგერსონი, მიუხედავად იმისა, რომ იგი მაინც ქმნიდა ყდების დიზაინს, არავინ იხმო. უოტერსმა ალბომის გარეკანზე თავად იზრუნა, იხმო რა ქვისლი, უილი კრისტი, რომელიც ალბომისთვის ფოტოსურათებს იღებდა (მის მიერ ასევე გადაღებული იქნა ფილმი ალბომის მიხედვით. გილმორს იმ პერიოდში ალბომისთვის ახალი მასალა არ ჰქონდა, ამიტომ მან უოტერსს სთხოვა, დროებით გადაედო ხმისჩამწერი სესიები, სანამ ის საკუთარ სიმღერებს მოიტანა, რაზეც როჯერმა უარი უთხრა. მოგვიანებით დეივიდი იხსენებდა: რა თქმა უნდა, მეც ვარ დამნაშავე, რადგან ხოლმე ზარმაცი ვიყავი...მაგრამ არც ის იყო მართალი ამ ალბომში რამდენიმე სულელური სიმღერის დამატებით. მეისონის თანახმად, კამათის შედეგად გილმორის სახელი გაქრა ალბომის ანოტაციიდან, მიუხედავად იმისა, რომ ჰონორარი მაინც ერგო. ალბომიდან სინგლის სახით გამოვიდა Not Now John (ერთადერთი სიმღერა ამ დისკზე, რომელშიც გილმორის ვოკალი ჟღერდა), სადაც ფრაზა Fuck all that შეცვალეს Stuff all that-ზე, გამოცემამ Melody Maker ალბომს უწოდა ...&nbsp;დიდი ეტაპი საშინელების ისტორიაში&nbsp;..., როლინგ სტოუნმა მას მიანიჭა ხუთი ვარსკვლავი, ხოლო მისმა მიმომხილველმა კურტ ლოდერმა აღნიშნა, რომ ეს არის სხვადასხვა კრიტერიუმით უმაღლესი დონის მიღწევა და არტ როკის დამარგვირგვინებელი შედევრი. ამავე დროს იგი მას განიხილავდა, როგორც როჯერ უოტერსის სოლო-ალბომს. === „ამოწურული ძალა“ === მარჯვნივ|მინი|დეივიდის გამოსვლა ბრიუსელში [[1984 წელს, ტურნეს About Face ფარგლებში.]] 1984 წელს გილმორმა მეორე სოლო ალბომი, About Face ჩაწერა და მასში იმ პერიოდში მისთვის მტკივნეული რამდენიმე საკითხიც მიმოიხილა, როგორიც იყო ჯონ ლენონის მკვლელობა და ურთიერთობა უოტერსთან. მოგვიანებით იგი აღნიშნავდა, რომ ალბომით სცადა პინკ ფლოიდთან დაშორება. უოტერსმა ამასობაში ჩაწერა სოლო-ალბომი The Pros and Cons of Hitch Hiking (რომლის მასალა სტუდიაში ჯერ კიდევ 1984 წელს მოიტანა, თუმცა კოლეგების მხრიდან მოწონება არ დაიმსახურა). 1984 წელს როჯერმა სოლო ტურნეც წამოიწყო, სადაც ასრულებდა პინკ ფლოიდის ცნობილ სიმღერებს და The Pros and Cons of Hitch Hiking-ს, სრული სახით. რიჩარდ რაიტმა ამასობაში დეივ ჰარისთან ერთად ჩამოაყალიბა პროექტი Zee და ჩაწერა ალბომი Identity, რომელიც თითქმის შეუმჩნეველი დარჩა. ამ პერიოდში რიჩარდი მეუღლესთან განქორწინებაზე ზრუნავდა და მოგვიანებით აღნიშნავდა: ...&nbsp;ალბომი ჩაიწერა ჩემი ცხოვრების ისეთ ეტაპზე, როდესაც დაკარგული ვიყავი. მეისონმა 1985 წლის აგვისტოში გამოსცა კიდევ ერთი სოლო ალბომი Profiles, სადაც ვოკალისტის სახით გილმორიც მონაწილეობდა, სიმღერაში Lie for a Lie. მას შემდეგ, რაც უოტერსმა პინკ ფლოიდი „ამოწურულ ძალად“ გამოაცხადა, იგი დაუკავშირდა ო’რურკს, რათა მომავალში ჰონორარების გადანაწილებაზე ესაუბრა. ო’რურკისთვის ამ ამბის გილმორისთვის და მეისონისთვის ცნობა სირთულეს წარმოადგენდა და გაღიზიანებულ უოტერსს გადაწყვეტილი ჰქონდა მისი, როგორც ჯგუფის მენეჯერის, ჩამოშორება. მან მიმართა უმაღლეს სასამართლოს, თხოვნით, რათა პინკ ფლოიდის სახელი არავის გამოეყენებინა. 2013 წელს უოტერსმა ამ კონფლიქტის შესახებ განაცხადა: „ვცდებოდი. რა თქმა უნდა, ვცდებოდი.“ უოტერსმა წერილობით მიმართა EMI-ს და Columbia-ს და განუცხადა, რომ ჯგუფს ტოვებდა და სურდა, რომ მისთვის კონტრაქტით გათვალისწინებული ვალდებულებები მოეხსნათ. გილმორი დარწმუნებული იყო, რომ უოტერსის გადაწყვეტილება ნაჩქარევი იყო. როჯერმა მოგვიანებით განმარტა, რომ მიზეზი იყო ახალი მუსიკალური მასალის არარსებობა. პინკ ფლოიდი, მისი აზრით, არღვევდა კონტრაქტს, რაც ნიშნავდა, რომ ჰონორარები ლეიბლისგან დაიგვიანებდა და ამტკიცებდა, რომ ჯგუფის სხვა წევრებმა მასზე ზეწოლა მოახდინეს, მოსთხოვეს რა ჯგუფიდან წასვლა და დაემუქრნენ სასამართლოში ჩივილით. მათი საქმე კვლავ განიხილებოდა, როდესაც უოტერსმა ო’რურკი დაკისრებული ვალდებულებებისგან გაათავისუფლა და მის ადგილზე პიტერ რეჯი მოიყვანა., ისევე როგორც მეორე სოლო-ალბომზე, Radio K.A.O.S.. == გილმორის ლიდერობით (1986–1995) == === A Momentary Lapse of Reason === მარცხნივ|მინი|ხმისჩამწერი სტუდია [[ასტორია (ხმისჩამწერი სტუდია)|ასტორია]] უოტერსის ალბომის Radio K.A.O.S. 1987 წლის ივნისში გამოცემის პარალელურად, გილმორის ბანაკში მიმდინარეობდა ახალი მუსიკოსების მოზიდვა. 1986 წლიდან დეივიდი გეგმავდა როჯერის გარეშე პინკ ფლოიდის პირველი დისკის (მომავალში - A Momentary Lapse of Reason) ჩაწერას. მასალაზე მუშაობდნენ ცნობილი მუსიკოსები, როგორებიც იყვნენ ჯონ კერინი და ფილ მანზანერა. სტუდიაში მათ ბობ ეზრინიც შეუერთდა. გილმორს ასევე დაუკავშირდა რიჩარდ რაიტის ახალი მეუღლე. მან შეიტყო ალბომზე მუშაობის შესახებ და იკითხა, შეიძლებოდა თუ არა ამ სესიებში მისი მეუღლის მონაწილეობა. გილმორმა გაითვალისწინა მისი თხოვნა, მაგრამ რაიტის ჯგუფში დაბრუნებას სხვადასხვა იურიდიული საკითხი ეწინააღმდეგებოდა. ჰამფსტედში რიჩარდთან შეხვედრის შემდეგ მოხდა მისი აღდგენა, თუმცა - არა სრულუფლებიანი წევრის სახით. მოგვიანებით, კარლ დალასთან საუბრისას დეივიდი აღნიშნავდა, რომ რიჩარდის დაბრუნება პინკ ფლოიდს უფრო მეტ იურიდიულ და მუსიკალურ ენერგიას ანიჭებდა. იგი კვლავ იქნა აყვანილი სესიური მუსიკოსის სახით, რომელსაც კვირაში 11.000 აშშ დოლარს უხდიდნენ. ალბომის დიდი ნაწილი ჩაიწერა მდინარე თემზაზე მოცურავე სტუდია „ასტორიაში“. ჯეიმზ გათრის კოლეგა, ენდრიუ ჯექსონი, მასზე ხმის ინჟინერის სახით მუშაობდა. სიმღერების ტექსტებისთვის გილმორმა ერიკ სტიუარტისა და როჯერ მაკ-გაუს მსგავს პიროვნებებს მიმართა, მაგრამ საბოლოოდ მოიწონა ენტონი მური. დეივიდი აღიარებდა, რომ უოტერსის გარეშე ამ პროექტის დასრულება რთული იყო. ნიკ მეისონს აწუხებდა, რომ პრაქტიკის არქონის გამო, მას სულ დაავიწყდა დაკვრა და ალბომის ხმოვანი ეფექტებით დაკავდა. დრო და დრო დასარტყამ ინსტრუმენტებზე მას სხვა მუსიკოსები ცვლიდნენ. წინა ალბომისგან განსხვავებით, A Momentary Lapse of Reason ჩაიწერა ფირმის Mitsubishi 32 არხიან ციფრულ ჩამწერზე, Apple-ის კომპიუტერზე MIDI სინქრონიზაციით. უოტერსი ერთხელ, მეუღლესთან ერთად თავად ეწვია სტუდიას, რათა შეხვედროდა ეზრინს. ვინაიდან იგი ჯერ კიდევ პინკ ფლოიდის მუსიკისთვის ჰონორარებს იღებდა, მას შეეძლო ყოფილი კოლეგების მხრიდან მიღებული ნებისმიერი გადაწყვეტილების შეჩერება. ამიტომ დეივიდმა გადაწყვიტა ხმისჩამწერი სესიების სტუდიაში მაისიfair და შემდეგ - ლოს ანჯელესში გადატანა: შესანიშნავი იყო. ადვოკატები არ გვაწუხებდნენ ჩაწერისას, ვინაიდან ჩვენი დროით ღამით გვირეკავდნენ. thumb|ჯგუფი 1989 წელს, ტურნე [[A Momentary Lapse of Reason (ტურნე)|Momentary Lapse of Reason]] A Momentary Lapse of Reason ალბომი გამოვიდა 1987 წლის სექტემბერში. სტორმ თორგერსონი დააბრუნეს ყდების დიზაინერად. პირველად, ალბომის Meddle პერიოდიდან, ფირფიტის კონვერტის შიდა მხარეზე წარმოდგენილი იყო მეისონისა და გილმორის სურათები. გამოსვლისთანავე დისკი მოხვდა ბრიტანეთის ჩარტის #3 ადგილზე, ხოლო აშშ-ში პირველი ადგილებიდან ჩამოაგდო მაიკლ ჯექსონის Bad და უაიტსნეიკის ეპონიმური ალბომი. მიუხედავად იმისა, რომ გილმორი ალბომს თვლიდა ჯგუფის საუკეთესო ფორმაში დაბრუნებად, რაიტი მის პოზიციას არ ემხრობოდა, ამბობდა რა, რომ როჯერის მხრიდან კრიტიკა სამართლიანია. ეს საერთოდ არ არის ჯგუფური ალბომი. ჟურნალის Q აზრით, ალბომი ძირითადად გილმორის სოლო-მცდელობას წარმოადგენდა. უოტერსი ამბობდა: მე მგონია, იგი საკმაოდ სუსტია, მაგრამ კარგი გაყალბებაა. ძირითადად სიმღერები ღარიბია, ტექსტები არადამაჯერებელია. გილმორის ტექსტები მესამეხარისხოვანია. თანმხლები საკონცერტო ტურნეს დასაწყისი სირთულეებთან იყო დაკავშირებული. უოტერსმა სცადა მისი შეჩერება, დაუკავშირდა რა აშშ-ში ყველა პრომოუტერს და დაემუქრა გილმორსა და მეისონს, რომ ჯგუფის სახელის გამოყენებისთვის სასამართლოში უჩივლებდა. თანხები ტურნეს დასაფინანსებლად გილმორმა და მეისონმა საკუთარი ძალებით შეკრიბეს. ვინაიდან პრომოუტერებს არ მოეწონათ უოტერსის მუქარა, ტორონტოს კონცერტზე ბილეთები მომზადებული იქნა და რამდენიმე საათში გაიყიდა. ტურნეს რეპეტიციები ქაოტურ ხასიათს ატარებდა. მეისონი და რაიტი კვლავ განიცდიდნენ სირთულეებს რამდენიმეწლიანი პრაქტიკის არქონის გამო. აშშ-ში მათი ტურნეს დაწყების პერიოდში როჯერის შოუს Radio K.A.O.S. სერია იწურებოდა. ჯგუფის ყოფილმა ბას გიტარისტმა სამეულის წევრებს აუკრძალა მის კონცერტებზე გამოჩენა, |group=nb}} რომლებიც ტარდებოდა პინკ ფლოიდის წინა ტურებთან შედარებით უფრო მცირე დარბაზებში. როდესაც უოტერსმა გადაწყვიტა, ეჩივლა მათთვის გასაბერი მფრინავი ღორის ორიგინალური კონცეფციის გამოყენებისთვის, პინკ ფლოიდის შოუებზე გამოჩნდა განსხვავებული გასაბერი არსება - მამრის სასქესო ორგანოებით, რითაც მათ თავიდან აიცილეს სასამართლოებში სიარული. თუმცა, 1987 წლის ნოემბრისთვის, უოტერსი კვლავ გააქტიურდა და საბოლოოდ, 23 დეკემბერს, სასამართლოს გადაწყვეტილებით, მოხდა მათი შეთანხმება. მეისონსა და გილმორს მიეცა უფლება, გამოეყენებინათ ჯგუფის სახელი, უოტერსი კი მიიღებდა საავტორო ჰონორარებს მათ შოუებზე პინკ ფლოიდთან დაკავშირებული (მაგალითად, The Wall-ის) ელემენტების გამოყენებისთვის (რაშიც მასაც საავტორო წვლილი ჰქონდა). დრო და დრო პრესაში უოტერსი მათ უხეშად მოიხსენებდა, მაგრამ გილმორისა და მეისონის პროექტმა მისი ვარაუდები ჯგუფის, როგორც ამოწურული ძალის თაობაზე, მხოლოდ უარყო. გამოცემამ The Sun გამოაქვეყნა სახალისო ისტორია უოტერსის შესახებ, რომელმაც თითქოს ერთ-ერთ მხატვარს გადაუხადა ფული, რათა მას შეექმნა ტუალეტის ქაღალდი გილმორის გამოსახულებით, მაგრამ უოტერსმა ეს ჭორი უარყო, თუმცა აღნიშნა, რომ არც თუ ცუდი აზრი იყო. === The Division Bell === thumb|upright=.73|ალბომ The Division Bell-ის გარეკანი, მომზადებული სტორმ თორგერსონის მიერ, გადმოსცემდა ბარეტის და უოტერსის ჯგუფიდან წასვლას. რამდენიმე წელი გავიდა ჯგუფის სამივე წევრის პირადი საკითხების გარკვევაში. მეისონმა და გილმორმა მონაწილეობა მიიღეს მექსიკაში გამართულ ავტორალიში Carrera Panamericana და თანმხლები ფილმისთვის, La Carrera Panamericana'' მუსიკის შექმნაში. გილმორი დაშორდა მეუღლე ჯინჯერს, მეისონმა იქორწინა მსახიობ ანეტ ლინტონთან. 1993 წლის იანვარში ჯგუფმა სტუდიის Britannia Row განახლებულ შენობაში მუშაობა დაიწყო ახალ ალბომზე. რამდენიმე დღის განმავლობაში გილმორი, მეისონი და რაიტი ერთად უკრავდნენ და ახალ მასალას ამზადებდნენ. ორი კვირის შემდეგ იმდენი იდეა დაგროვდა, რომ სიმღერების შექმნა თავისუფლად შეიძლებოდა. |group=nb}} ჯგუფს შეუერთდა ბობ ეზრინი და დისკის ჩაწერა გაგრძელდა ასტორიაში. 1993 წლის თებერვლიდან მაისამდე ჯგუფმა დაახლოებით 25 სიმღერა განიხილა. რაიტს კვლავ არ ჰქონდა ოფიციალური კონტრაქტი, როგორც ჯგუფის სრულყოფილ წევრს. ყველაფერი იქამდე მივიდა, რომ ალბომის ჩაწერაც არ მინდოდა, იხსენებდა რიჩარდი და ამბობდა, რომ ეს ძალიან აწუხებდა. მიუხედავად ამისა, იგი პირველად, 1975 წლიდან, მითითებული იქნა, როგორც სიმღერების თანაავტორი. კიდევ ერთი თანაავტორი იყო გილმორის შეყვარებული, პოლი სემსონი. მას ეკუთვნოდა სიმღერის High Hopes და რამდენიმე სხვა კომპოზიციის ტექსტები. ეზრინის თქმით, მიუხედავად იმისა, რომ სიტუაცია ალბომზე მუშაობისას დაძაბული იყო, სწორედ ამ თანამშრომლობამ იქონია გავლენა ალბომის საბოლოო დასრულებაზე. სემსონმა დიდი გავლენა იქონია თავად დეივიდზეც, რომელიც ცოლთან გაყრის შემდეგ მიეჩვია კოკაინს. ალბომის არანჟირებაზე სხვებთან ერთად მაიკლ კემენიც მუშაობდა. რათა ალბომის გამოცემა იმ წლის სხვა მნიშვნელოვანი დისკების გამოცემას არ დამთხვეოდა, ჯგუფმა დანიშნა უკიდურესი თარიღი - 1994 წლის მიწურული. ამავე პერიოდისთვის იგეგმებოდა ახალი საკონცერტო ტურნეს დაწყება. ალბომის სათაური მომდინარეობს სიმღერის High Hopes სტრიქონიდან. იგი არჩეული იქნა მწერალ დაგლას ადამსის მიერ. სტორმ თორგერსონის მიერ შეიქმნა როგორც გარეკანის დიზაინი, ასევე ექვსი ახალი ვიდეოსიუჟეტი, რომელიც საკონცერტო ტურნეზე პროექციების სახით გამოიყენებოდა. კალიფორნიაში, ქალაქ სან-ბერნარდინოში, ჯგუფი ექვსი კვირის მანძილზე მუშაობდა ახალ შოუზე. 29 მარტს, მაიამიში, დაიწყო კონცერტების სერია, რომელზეც მუშაობდა თითქმის იგივე პერსონალი, რაც წინა ტურნეში, Momentary Lapse of Reason. განსხვავება იყო იმ მხრივ, რომ შესრულებული სიმღერების სიას დაემატა თითქმის ყველა კომპოზიცია ალბომიდან The Dark Side of the Moon, უკანასკნელ კონცერტებზე კი იგი მთლიანი სახით სრულდებოდა, კონცერტის მეორე განყოფილებაში. ჯგუფმა განაახლა ურთიერთობები პიტერ უინ უილსონთან როდესაც ჯგუფის ტურნემ ევროპამდე მიაღწია, როჯერ უოტერსს შესთავაზეს ჯგუფთან ერთად კონცერტებზე გამოსვლა, მაგრამ მან მოიმიზეზა ის, რომ პინკ ფლოიდის სიმღერები კვლავ სრულდებოდა დიდ მოედნებზე და უარი განაცხადა. საგულისხმოა, რომ ერლს კორტის კონცერტების სერიის დაწყებისას, პირველივე საღამოს დარბაზში დაინგრა 1200 ადგილიანი დასაჯდომი იარუსი. მიუხედავად იმისა, რომ სერიოზულად არავინ დაშავებულა, კონცერტი შემდეგი დღისთვის გადადეს. 29 ოქტომბერს დასრულებული The Division Bell Tour ჯგუფის უკანასკნელი ტურნე იყო. }} == 2005 - გაერთიანებები და უკანასკნელი ალბომი == === Live 8 === მინი|მარჯვნივ|ჯგუფის გამოსვლა კონცერტის [[Live 8 ფარგლებში]] მინი|მარჯვნივ|დეივიდ გილმორი [[Live 8-ზე]] 2005 წლის 2 ივლისს საქველმოქმედო კონცერტზე Live 8 მოხდა პინკ ფლოიდის კლასიკური შემადგენლობის პირველი გაერთიანება უკანასკნელი 24 წლის განმავლობაში. ასეთ შეხვედრაზე იზრუნა ბობ გელდოფმა, მარათონის ორგანიზატორმა, რომელმაც უფრო ადრე დაურეკა ნიკ მეისონს და შესთავაზა ჯგუფის შეკრება. მანამდე გელდოფს გილმორისთვის ასეთი შემოთავაზება უკვე ჰქონდა, მაგრამ დეივიდმა უარი უთხრა. ამიტომ ბობმა შუამდგომლობა ნიკს სთხოვა. ამის მაგივრად, მეისონმა თავად დაურეკა როჯერ უოტერსს, რომელიც იმ წამსვე ენთუზიაზმით შეხვდა ასეთ მოვლენას. პრესაში გამოქვეყნდა განცხადებები, რომ ჯგუფის წევრებს შორის პრობლემების მიუხედავად, კოლექტივი შეიკრიბებოდა ერთადერთი კონცერტისთვის. შესასრულებელი სიმღერების სია დაგეგმეს სასტუმროში The Connaught (ლონდონი), რასაც მოჰყვა სტუდიაში Black Island სამდღიანი რეპეტიციები. სარეპეტიციო სესიების მსვლელობისას მუსიკოსებს შორის ურთიერთობა უპრობლემოდ მიმდინარეობდა, უმნიშვნელო უთანხმოებებით სიმღერების ტემპისა და სტილისტიკის შესახებ. თუკი უოტერსი ყურადღებას აქცევდა საკუთარი კონცეფციების უფრო ფართოდ გადმოცემას, გილმორი ფიქრობდა, რომ სიმღერები უნდა შეესრულებინათ ზუსტად ისე, როგორც ამას მსმენელი მოელოდა. საბოლოო სეტლისტი და სიმღერების თანმიმდევრობა დადგინდა კონცერტის წინა დღეს. ვოკალურ ნაწილებს სცენაზე გილმორიც და უოტერსიც ასრულებდნენ. სიმღერის Wish You Were Here შესრულების წინ უოტერსმა მიმართა მსმენელებს: ეს მართლაც ემოციურია, იდგე აქ ამ სამ პიროვნებასთან ამდენი წლის შემდეგ, თქვენთან ერთად. ეს სიმღერა ყველას ეძღვნება, ვინც ჩვენთან არ არის და განსაკუთრებით - სიდს. გამოსვლის ბოლოს გილმორი დაემშვიდობა მსმენელებს და ტოვებდა სცენას, მაგრამ უოტერსმა უკან უხმო და ჯგუფის ოთხივე წევრი, გადახვეული, სცენაზე რამდენიმე წამით შეჩერდა. Live 8-ის შემდეგ სწორედ ამ კადრებით იყო აჭრელებული საკვირაო გაზეთები. ამ ერთადერთი გაერთიანებიდან ორი წლის შემდეგ უოტერსი აღნიშნავდა: არ მგონია, რომ რომელიმე ჩვენგანს 1985 წლის შემდეგ არ გამოუტანია დასკვნები. ეს იყო ცუდი, უარყოფითი პერიოდი. და ვწუხვარ, რომ ამ ნეგატიურ მოვლენებში მეც ვმონაწილეობდი. მათი გამოსვლიდან შემდეგ კვირაში ინტერესმა პინკ ფლოიდის მიმართ კვლავ იმატა. HMV-ს მიხედვით, კრებულის Echoes: The Best of Pink Floyd გაყიდვამ 1343 პროცენტით იმატა, ხოლო Amazon.com-ზე გაიზარდა მოთხოვნა ალბომზე The Wall. გილმორმა მოგვიანებით განაცხადა, რომ გაყიდვებიდან შემოსული თანხა გადაირიცხებოდა საქველმოქმედო ფონდში და იგივე ნაბიჯის გადადგმა შესთავაზა შოუს სხვა მონაწილეებსაც. დეივიდი აღნიშნავდა, რომ Live 8-ის შემდგომ პერიოდში მასსა და უოტერსს საკმაოდ მეგობრული ურთიერთობები ჰქონდათ. ჯგუფმა უარი განაცხადა გაერთიანების შესახებ შემოთავაზებაზე, რაშიც მათ 136 მილიონი ფუნტი შესთავაზეს. უოტერსი არ გამორიცხავდა ჯგუფის მსგავსი, განსაკუთრებული მიზეზით კვლავ შეკრებას. 2006 წლის ინტერვიუში გამოცემასთან La Repubblica დეივიდმა განაცხადა, რომ იგი იმუშავებდა სოლო პროექტებზე, იზრუნებდა ოჯახზე და ხაზი გაუსვა იმას, რომ მისი გამოჩენა Live 8-ზე მოხდა უოტერსთან უთანხმოებების მოწესრიგების მიზნით. 2006 წელს თავის ინტერვიუში მეისონმა აღნიშნა, რომ პინკ ფლოიდი გამოვიდოდა კონცერტზე, რომელიც ისრაელსა და პალესტინას შორის მშვიდობის დამყარებას დაუჭერდა მხარს. ჯგუფის მომავალზე საუბრისას, 2006 წელს, გილმორმა უბრალოდ ახსენა: ვინ იცის. დეივიდმა 2006 წლის 6 მარტს, საკუთარ იუბილეზე, გამოსცა მესამე სოლო ალბომი On an Island. ევროპის, კანადისა და აშშ-ს მცირე საკონცერტო დარბაზებში მან გამართა ტურნე, რომელშიც მონაწილეობდნენ რიჩარდ რაიტი და რამდენიმე სხვა მუსიკოსი პოსტ-უოტერსისეული პინკ ფლოიდის ტურებიდან. უკანასკნელ კონცერტზე მათთან ერთად ნიკ მეისონიც გამოვიდა, ისევე როგორც როჯერ უოტერსის 2006 წლის ევროპული ტურნეს რამდენიმე კონცერტზე. 60 წლის ასაკში, 2006 წლის 7 ივლისს კემბრიჯში სიდ ბარეტი გარდაიცვალა. 2006 წლის 18 ივლისს იგი დაკრძალული იქნა კემბრიჯის კრემატორიუმში. დაკრძალვას პინკ ფლოიდის არც ერთი წევრი არ დასწრებია. რაიტი აღნიშნავდა: ჯგუფი გულნატკენი და დამწუხრებულია სიდ ბარეტის გარდაცვალებით. სიდი იყო ჯგუფის პირველი შემადგენლობის მმართველი ძალა და კვლავაც აქვს ჩვენზე გავლენა. ანდერძის მიხედვით, მისმა ოჯახმა მიიღო 1.25 მილიონი ფუნტი. მოგვიანებით საქველმოქმედო მიზნებით აუქციონზე იყიდებოდა მისი პირადი ნივთები და ნახატები. 2005 წლის სექტემბერში უოტერსმა გამოსცა სამმოქმედებიანი ოპერა Ça Ira, წარმოდგენილი იქნა ფრანგულ და ინგლისურ ენებზე, ორიგინალური ლიბრეტოს მიხედვით, რომელიც ფრანგულ რევოლუციას მიეძღვნა. ოპერის შეფასებები დადებითი იყო. როლინგ სტოუნი წერდა, რომ იგი ასახავდა ავტორის მიერ ომისა და მშვიდობის, სიყვარულისა და დანაკარგის განცდებს. 2007 წელს, ჯგუფის EMI-სთან კონტრაქტის 40 წლის აღსანიშნავად, გამოვიდა ორი მნიშვნელოვანი გამოცემა. პირველი იყო სადებიუტო ალბომის The Piper at the Gates of Dawn 2 და 3 დისკიანი ვერსია, დამატებითი კომპოზიციებით. წლის ბოლოს გაყიდვაში გამოჩნდა Oh, by the Way - ჯგუფის ყველა სტუდიური ალბომის შეზღუდული რაოდენობით გამოცემული კრებული. 2007 წლის 10 მაისს უოტერსი და პინკ ფლოიდის დანარჩენი წევრები ცალ-ცალკე გამოჩნდნენ სიდ ბარეტისადმი მიძღვნილ კონცერტზე, რომელიც ლონდონის დარბაზში Barbican გაიმართა. შესრულდა სიდისა და პინკ ფლოიდის სიმღერები, როგორებიც არის Bike და Arnold Layne. კონცერტის ორგანიზატორები იყვნენ ჯო ბოიდი და ნიკ ლერდ-კლაუზი. 2007 წლის იანვარში უოტერსმა კიდევ ერთხელ აღნიშნა, რომ მზად იყო პინკ ფლოიდის გაერთიანებისთვის: თუკი სხვები ისურვებდნენ შეკრებას, არც მე მექნებოდა ამის პრობლემა. აუცილებელი არ არის, მხოლოდ მსოფლიოს გადასარჩენად ამის გაკეთება. შეიძლება ამის გაკეთება, რადგან ეს სასიამოვნო იქნებოდა. და ხალხსაც მოეწონებოდა. თუმცა, იმავე წელს, მოგვიანებით, გილმორმა განაცხადა: ვერ ვხედავ მიზეზს, თუ რატომ უნდა დავუბრუნდე იგივეს. ეს მეტად რეგრესიული პროცესია. მომავლისკენ გახედვა მსურს, უკან გახედვა ჩემთვის სასიამოვნო არ არის. 2008 წლის მაისში, BBC 6 Music-თან ინტერვიუში გაიჟღერა მისმა მინიშნებამ იმის შესახებ, რომ სიამოვნებით მიიღებდა მონაწილეობას ერთჯერად გამოსვლაში, მაგრამ პინკ ფლოიდის სრული ტურნე გამორიცხული იყო.Associated Press-თან თავისი საკონცერტო ალბომის Live in Gdańsk განხილვისას მან უფრო მკვეთრად გამოხატა პოზიცია: რეპეტიციები ნაკლებად სასიამოვნო იყო. მაშინ დავრწმუნდი, რომ ეს ის არ იყო, რასაც გავიმეორებდი. ყოფილა გამომშვიდობების ჟამი ხალხის ცხოვრებასა და კარიერაში, რაზეც უარი უთქვამთ, მაგრამ შემიძლია ღიად და კატეგორიულად განვაცხადო, რომ აღარ იქნება რაიმე სახის ტურნე ან ალბომი, რომელშიც მე მონაწილეობას მივიღებ. ეს არავითარ კავშირშია ანონიმურობასთან ან მსგავს საკითხებთან. ეს ნიშნავს, რომ მე უკვე ჩემი შევასრულე. ვიყავი და გავაკეთე . 2008 წლის 15 სექტემბერს, 65 წლის ასაკში, კიბოთი გარდაიცვალა რიჩარდ რაიტი. ჯგუფის სხვა წევრები მას თბილად იხსენებდნენ, როგორც პინკ ფლოიდის ჟღერადობაზე დიდი გავლენის მქონე მუსიკოსს. === სხვა გამოსვლები და გამოცემები === 2010 წლის 10 ივლისს ფონდის Hoping მიერ კიდლინგტონში (ინგლისი) გამართულ დახურულ საქველმოქმედო საღამოზე ერთად გამოჩნდნენ უოტერსი და გილმორი. მათ დაახლოებით 200 დამსწრე პიროვნების წინაშე შეასრულეს რამდენიმე სიმღერა. შემოსული თანხა გადარიცხული იქნა პალესტინელ ბავშვთა დახმარების ფონდში. მანამდე, 2009 წელს დეივიდი უკვე გამოჩნდა ფონდის მიერ მოწყობილ მსგავს საღამოზე, სადაც მასთან ერთად კეიტ მოსმა იმღერა. პასუხად უოტერსის მიერ გადადგმულ ნაბიჯზე, გილმორი დათანხმდა, გამოსულიყო როჯერის მომავალი ტურნეს The Wall Live ფარგლებში გამართულ რომელიმე კონცერტზე. 2011 წლის 4 იანვარს ჯგუფმა კომპანიასთან EMI გააფორმა ხუთწლიანი კონტრაქტი. 2011 წლის 12 მაისს, დაპირებისამებრ, დეივიდ გილმორი გამოჩნდა როჯერ უოტერსის მიერ ლონდონის დარბაზში O2, ტურნეს The Wall ფარგლებში გამართულ კონცერტზე. სიმღერაში Comfortably Numb მან შეასრულა საკუთარი სტროფები და სოლო გიტარაზე. შოუს დასასრულს უოტერსმა სცენაზე იხმო როგორც დეივიდი, ასევე დარბაზში მყოფი ნიკ მეისონიც. მათ ერთად შეასრულეს ფინალური Outside The Wall.. 2011 წლის 26 სექტემბრიდან ლეიბლის EMI-ს ინიციატივით და ჯგუფის წევრების მხარდაჭერით დაიწყო ახალი კამპანია Why Pink Floyd...?, რომელიც მიზნად ისახავს ჯგუფის სტუდიური კატალოგის მრავალდისკიანი რემასტერინგების სახით გამოცემას. ამას თან დაერთვება ალბომის სპეციალური გამოცემები, დამატებითი დისკებით (იშვიათი მასალით) და ვიდეომასალებით. რემასტერინგებზე მუშაობდა ჯეიმზ გათრი, ალბომის The Wall თანაპროდიუსერი. === The Endless River და შემდგომი პროექტები === 2014 წლის 5 ივლისს პოლი სემსონმა, დეივიდ გილმორის მეუღლემ, თავის ოფიციალურ Twitter-ზე გამოაქვეყნა ინფორმაცია, რომ პინკ ფლოიდის ახალი ალბომი, The Endless River, გამოვიდოდა 2014 წლის ოქტომბერში. ალბომში დაგეგმილია 1993-1994 წელს, ალბომზე The Division Bell მუშაობისას ჩაწერილი გადამუშავებული სიმღერების შეტანა. მან ხაზი გაუსვა, რომ ეს არის „რიჩარდ რაიტის გედის სიმღერა და ძალიან ლამაზი მუსიკა“. მოგვიანებით პინკ ფლოიდის ბეკ-ვოკალისტ დურგა მაკბრუმის მიერ Facebook-ზე დაიწერა, რომ ალბომი ეფუძნება პროექტს, რომელზეც ბევრი საუბრობდა, ე.წ. The Big Spliff-ს, რომელიც არ იქნა გამოცემული, მაგრამ უკანასკნელ პერიოდში დამუშავებული იქნა გილმორისა და მეისონის მიერ. ხაზი გაესვა იმ ფაქტს, რომ როჯერ უოტერსი ალბომის ჩაწერაში არ მონაწილეობდა. გილმორმა განაცხადა, რომ ეს იქნებოდა ჯგუფის უკანასკნელი ალბომი: „ვფიქრობ, წარმატებით შევარჩიეთ საუკეთესო, რაც იყო. ვფიქრობ, დასრულდა. სამწუხაროა, მაგრამ ეს დასასრულია. “ ალბომის მხარდასაჭერად ტურნე არ გამართულა, ვინაიდან, როგორც გილმორმა ხაზი გაუსვა, რაიტის გარეშე ეს შეუძლებელი იქნებოდა. 2015 წლის აგვისტოში გილმორმა განაცხადა, რომ პინკ ფლოიდი დასრულდა და რაიტის გარეშე გაერთიანება შეცდომა იქნებოდა. 2016 წლის ივლისში ცნობილი გახდა ახალი ბოქს-სეტის, The Early Years 1965–1972 გამოცემის შესახებ, რომელშიც შევიდოდა 27 დისკი - CD, DVD, Blu-ray ფორმატებში, ჯგუფის ოფიციალურად გამოუცემელი მასალით, ახალი მიქსებით, ფილმებით, სხვადასხვა რგოლით, საკონცერტო კადრებით და დამატებითი სუვენირებით. == მემკვიდრეობა და მნიშვნელობა == thumb|ჯგუფის გამოფენა The Wall [[როკ-ენ-როლის დიდების დარბაზი|როკ-ენ-როლის დიდების დარბაზში]] === გავლენა და ჯილდოები === ჯგუფს გაყიდული აქვს ალბომების 200 მილიონზე მეტი ასლი. მათ შორის, 74.5 მილიონი - აშშ-ში . 1991 წლიდან გაიყიდა პინკ ფლოიდის 35.8 მილიონი დისკი. გამოცემის Sunday Times მიერ გამოქვეყნებული 2009 წლის უმდიდრეს პიროვნებათა სიაში როჯერ უოტერსი 657-ე ადგილს იკავებდა (85 მილიონი ფუნტით), დეივიდ გილმორი - 742-ს (79 მილიონი ფუნტით), ხოლო ნიკ მეისონი - 1077-ს (50 მილიონი ფუნტით). მრავალი მუსიკოსი მოექცა ჯგუფის გავლენის ქვეშ. დეივიდ ბოუისთვის სიდ ბარეტი ძირითად შთაგონებად იქცა. მოზარდობისას გიტარისტ ეჯის მიერ პირველი პედალი შეძენილი იქნა ალბომ Animals-ის პირველი ჰანგების მოსმენის შემდეგ. ჯგუფ მარილიონი გიტარისტ სტივ როზერის აღიარებით, Wish You Were Here მისთვის ძირითადი შთაგონების წყარო იყო. სხვა ჯგუფებს შორის, რომლებიც პინკ ფლოიდის გავლენის ქვეშ მოექცნენ, იყვნენ: Foo Fighters, Dream Theater, Porcupine Tree, მარს ვოლტა, Tool, Queensryche, Scissor Sisters, Rush, Radiohead, Gorillaz, Nine Inch Nails, Primus და The Smashing Pumpkins. ზოგიერთი მათგანის მიერ სხვადასხვა დროს შესრულებული იქნა ჯგუფის სიმღერების ქავერ ვერსიებიც. პინკ ფლოიდი ნომინირებული და გამარჯვებული იქნა სხვადასხვა დაჯილდოებაზე. ტექნიკურ ჯილდოებს შორის არის საუკეთესო ხმის ინჟინერი (The Wall, 1980), BAFTA-ს ჯილდო საუკეთესო ორიგინალური სიმღერისთვის (გადაეცა უოტერსს) და საუკეთესო ჟღერადობისთვის (გადაეცა ჯეიმზ გათრის, ედი ჯოზეფს, კლაივ ვინტერს, გრემ ჰარტსტოუნს და ნიკოლას ლე მესურიეს, ფილმისთვის პინკ ფლოიდი: კედელი (1982). 1995 წელს ჯგუფს გადაეცა გრემის ჯილდო საუკეთესო ინსტრუმენტული როკ-კომპოზიციისთვის (Marooned). 2008 წელს პინკ ფლოიდს გადაეცა პრესტიჟული ჯილდო Polar Music Prize, მათ მიერ თანამედროვე მუსიკაში შეტანილი წვლილისთვის. ეს ჯილდო როჯერ უოტერსმა და ნიკ მეისონმა მიიღეს შვედეთის მეფე კარლ XVI გუსტავისგან. 1996 წლის 17 იანვარს ჯგუფი შეყვანილი იქნა როკ-ენ-როლის დიდების დარბაზში, ხოლო 2005 წლის 16 ნოემბერს - გაერთიანებული სამეფოს მუსიკის დიდების დარბაზში.. 2010 წელს მოხდა მათი შეყვანა ჰიტ აღლუმების დიდების დარბაზში. === საკონცერტო გამოსვლები === პინკ ფლოიდი ითვლება პიონერად საკონცერტო შოუებში, მათი მდიდრული სასცენო დადგმების გამო, რომლებშიც თავად შემსრულებლები მეორად როლს ასრულებდნენ. პინკ ფლოიდის შოუები წარმოადგენს მაღალხარისხიანი ჟღერადობის ნიმუშს, უნიკალური ხმოვანი ეფექტებისა და კვადროფონული სისტემის გამოყენებით. არსებობის პირველი ეტაპიდან იგი ცნობილი იყო ვიზუალური ეფექტების გამოყენებით, რომლებიც ერწყმოდა ფსიქოდელიური როკის მელოდიებს, შესრულებულს ანდერგრაუნდულ კლუბებში, როგორიც იყო ლონდონის UFO. აღნიშნული ალბომი იქმნებოდა ძირითადად საკონცერტო ტურების პერიოდში, 1972 - 1973 წლებში.Animals იქცა დორტმუნდში დაწყებული ტურნეს In the Flesh ძირითად ნაწილად. ამ კონცერტებზე პირველად გამოჩნდა მფრინავი გასაბერი ღორი, რომელსაც „ელჯი“ შეარქვეს. შემდგომ წლებში ჯგუფი როჯერ უოტერსის გარეშეც იყენებდა საკუთარ კონცერტებზე მფრინავ ღორებს. მიუხედავად იმისა, რომ პინკ ფლოიდს ჰქონდა საკონცერტო გამოსვლების დიდი ხნის გამოცდილება, ტურნეს In the Flesh მსვლელობისას მათ შეექმნათ პრობლემები, ვინაიდან გამოსვლები მასშტაბიან ადგილებში ტარდებოდა, სადაც ხშირად მსმენელთა ხმაური ზედმეტად გამაღიზიანებელი იყო. ამან დიდი გავლენა იქონია ალბომზე The Wall და საკონცერტო ტურნეზე The Wall, რომლის მსვლელობისას ყოველ კონცერტზე მსმენელის წინაშე აღმართული იყო გიგანტური, 12 მეტრის სიმაღლის კედელი, აგებული მუყაოს აგურებისგან. ანიმაციური სეგმენტების პროეცირება პირდაპირ კედელზე ხდებოდა, ხოლო კედელში დარჩენილი ცარიელი ადგილები გამოიყენებოდა დამატებითი სცენების წარსადგენად. ალბომის რამდენიმე ცენტრალური გმირი შოუზე გიგანტური თოჯინის სახით ჩნდებოდა. შოუს ერთ-ერთ ცენტრალურ მომენტს წარმოადგენდა სიმღერის Comfortably Numb შესრულება. უოტერსი კედლის ძირში ასრულებდა თავის პირველ სტროფს, ხოლო გილმორი საკუთარ სტრიქონებს კედლის თავზე, სპეციალურ პლატფორმაზე შემდგარი მღეროდა. 1987 წელს ჯგუფმა დაიწყო საკონცერტო ტურნე A Momentary Lapse of Reason Tour. პირველი შოუ გაიმართა ოტავაში, 9 სექტემბერს. კონცერტების სერია გაგრძელდა კიდევ 2 წლის განმავლობაში და მოიცვა აშშ, იაპონია, ევროპა და ცენტრალური აზია. ვენეციაში პინკ ფლოიდი გამოჩნდა 200.000 მსმენელის წინაშე, მოცურავე სცენაზე. თავად ტურნეს ერთგვარი შეჯამების სახით, 1988 წელს გამოვიდა საკონცერტო ალბომი Delicate Sound of Thunder, ხოლო 1989 წელს - საკონცერტო ფილმი ნიუ იორკის შტატში, ნასაუში გამართული კონცერტის ჩანაწერით. ჯგუფის ტურნეს Division Bell პერიოდში, დამატებითი ინტერესი კონცერტებისადმი გამოიწვია ზედმეტსახელით Publius ცნობილი პიროვნების ნაწერებმა, რომლებსაც იგი პინკ ფლოიდისადმი მიძღვნილ ინტერნეტ ჯგუფში აქვეყნებდა. მისი ნაწერების მიხედვით, ალბომში დამალული იყო ერთგვარი გამოცანა. ის, რომ იგი შესაძლოა, ფლობდა გასაიდუმლოებულ ინფორმაციას სცენის მიღმა არსებულ საკითხებზე, დადასტურდა, როდესაც აღმოსავლეთ რეზერფორდში ჯგუფის გამოსვლისას ეკრანზე გამოისახა სიტყვები Enigma Publius. 1994 წელს, ერლს კორტში პინკ ფლოიდის კონცერტის დროს, სიტყვა Enigma კვლავ გამოჩნდა ეკრანზე. მოგვიანებით ნიკ მეისონმა განაცხადა, რომ Publius Enigma არ არსებობს და იგი შესაძლოა, უფრო ლეიბლის მიერ, ვიდრე ჯგუფის ინიციატივით განხორციელებული ხუმრობა იყო. წლისთვის ეს გამოცანა კვლავ ამოუხსნელი რჩება. == დისკოგრაფია == ;სტუდიური ალბომები * The Piper at the Gates of Dawn (1967) * A Saucerful of Secrets (1968) * More (1969) * Ummagumma (1969) * Atom Heart Mother (1970) * Meddle (1971) * Obscured by Clouds (1972) * The Dark Side of the Moon (1973) * Wish You Were Here (1975) * Animals (1977) * The Wall (1979) * The Final Cut (1983) * A Momentary Lapse of Reason (1987) * The Division Bell (1994) * The Endless River (2014) == შემადგენლობა == * სიდ ბარეტი (1946–2006) – ვოკალი, გიტარა (1965–1968) * დეივიდ გილმორი (დ. 1946) – ვოკალი, გიტარა, ბას გიტარა, სპეციალური ეფექტები (1967 – დღემდე) * ბობ კლოუზი (დ. 1945) – ბას-გიტარა, გიტარა (1965) * ნიკ მეისონი (დ. 1944) – დასარტყმელი საკრავები, პერკუსია, პროგრამირება (1965 – 1996, 2005) * როჯერ უოტერსი (დ. 1943) – ვოკალი, ბას გიტარა, გიტარა, პერკუსია, პროგრამირება (1965 – დღემდე) * რიჩარდ რაიტი (1943–2008) – კლავიშიანი ინსტრუმენტები, ორგანი, სინთეზატორები, ფორტეპიანო, მელოტრონი, ვოკალი (1965–1979, 1993–1996, 2005) == შენიშვნები == == ციტატები == == იხილეთ აგრეთვე == * პინკ ფლოიდი (გამოგონილი პერსონაჟი) == სქოლიო == * * * * * * * * * * == ლიტერატურა == * * * * * * * * * * * == რესურსები ინტერნეტში == * ოფიციალური საიტი * * * * კატეგორია:1960-იანი წლების მუსიკალური ჯგუფები კატეგორია:1970-იანი წლების მუსიკალური ჯგუფები კატეგორია:1980-იანი წლების მუსიკალური ჯგუფები კატეგორია:1990-იანი წლების მუსიკალური ჯგუფები კატეგორია:პროგრესული როკ-ჯგუფები კატეგორია:ფსიქოდელიური როკ-ჯგუფები კატეგორია:ინგლისური როკ-ჯგუფები კატეგორია:1965 წელს ჩამოყალიბებული ჯგუფები კატეგორია:როკ-ენ-როლის დიდების დარბაზში შესული შემსრულებლები კატეგორია:ინგლისური არტ-როკ ჯგუფები", "url": "https://ka.wikipedia.org/wiki/პინკ_ფლოიდი", "length": 71055}
{"id": "8084", "title": "ბერნჰარდ ვინდშაიდი", "text": "მინი|220პქ|ბერნჰარდ ვინდშაიდი ბერნჰარდ ვინდშაიდი ( დ. 26 ივლისი, 1817, დიუსელდორფი — გ. 26 ოქტომბერი, 1892, ლაიფციგი) — გერმანელი იურისტი. ვინდშაიდი სამართალმცოდნეობას ბერლინისა და ბონის უნივერსიტეტებში სწავლობდა. 1838 წელს დოქტორის ხარისხი მიენიჭა ბონის უნივერსიტეტში. 1847 წლიდან მოღვაწეობდა სხვადასხვა უნივერსიტეტებში პროფესორის თანამდებობაზე. კერძოდ, ბაზელში (1847-1852), გრაიფსვალდში (1852-1857), მიუნხენში(1857-1871), ჰაიდელბერგსა(1871-1874) და ლაიფციგში(1874-1892). 1874-1883 წლებში ვინდშაიდი იყო გერმანიის სამოქალქო სჯულდების პირველი სარედაქციო კომისიის წევრი. გერმანიის სამოქალაქო სჯულდების პროექტის პირველი ვარიანტზე მნიშვნელოვანი ზეგავლენა იქონია ვინდშაიდის „პანდექტური სამართლის სახელმძღვანელომ“. ვინდშაიდი არის XIX საუკუნის მეორე ნახევარში განვითარებული ფიქციის თეორიის მიმდევარი, რომლის მიხედვითაც, იურიდიული პირი არის მოჩვენებითი სუბიექტი. ვინდშაიდი ასევე, იურიდიულ პირს მიაწერდა დელიქტუნარიანობას. ==ლიტერატურა== * Festschrift zum fünfzigjährigen Doktorjubiläum von Bernhard Windscheid am 22. Dezember 1888. Hrsg. von der Rostocker Juristenfakultät. Neudruck der Ausgabe Rostock 1888. Scientia, Aalen 1979, ISBN 3-511-00906-5. * Ulrich Falk: Ein Gelehrter wie Windscheid. Erkundungen auf den Feldern der sogenannten Begriffsjurisprudenz (= Studien zur europäischen Rechtsgeschichte. Band 38). Frankfurt am Main 1989, ISBN 3-465-01866-4 (Dissertation). ==რესურსები ინტერნეტში== * ბერნჰარდ ვინდშაიდი კატეგორია:გერმანელი იურისტები კატეგორია:დაბადებული 26 ივლისი კატეგორია:დაბადებული 1817 კატეგორია:გარდაცვლილი 26 ოქტომბერი კატეგორია:გარდაცვლილი 1892", "url": "https://ka.wikipedia.org/wiki/ბერნჰარდ_ვინდშაიდი", "length": 1562}
{"id": "8105", "title": "წითელი ვარსკვლავის ორდენი", "text": "მინი|right|წითელი ვარსკვლავის ორდენი მინიატიურა წითელი ვარსკვლავის ორდენი () — სამხედრო ორდენი, რომელიც დააწესა სსრკ-ის ცენტრალურმა აღმასრულებელმა კომიტეტის (ცაკი) პრეზიდიუმმა 1930 წლის 6 აპრილს. აჯილდოებენ საბჭოთა არმიისა და სამხედრო-საზღვაო ფლოტის რიგითი მებრძოლებსა და მეთაურებს, აგრეთვე ჯარის ნაწილებს, გემებს, დაწესებულება-ორგანიზაციებს სსრკ თავდაცვის საქმეში დიდი დამსახურებისათვის; 1944-იდან — გენერლებს, ადმირალებს, ოფიცრებსა და სერჟანტებს ნამსახურობისათვის. ორდენის ნიშანი ვერცხლის ამობურცული ხუთქიმიანი ვარსკვლავია, რომელიც დაფარულია მოწითალო-ლალისფერი ემალით. ატარებენ მკერდის მარჯვენა მხარეს, სამამულო ომის II ხარისხის ორდენის შემდეგ. ==საქართველოს სსრ== წითელი ვარსკვლავის ორდენით დაჯილდოებული კოლექტივებია: * 1945 — თბილისის დიმიტროვის საავიაციო ქარხანა. * 1980 — თბილისის 26 ბაქოელი კომისარის სახელობის სამეთაურო საარტილერიო სასწავლებელი. ==ლიტერატურა== კატეგორია:სსრკ-ის ორდენები კატეგორია:სამხედრო ორდენები", "url": "https://ka.wikipedia.org/wiki/წითელი_ვარსკვლავის_ორდენი", "length": 923}
{"id": "8106", "title": "ფილიპ ჰეკი", "text": "thumb|ფილიპ ჰეკი ფილიპ ჰეკი ( დ. 22 ივლისი 1858, სანქტ-პეტერბურგი, რუსეთი — გ. 28 ივნისი, 1943, თიუბინგენი, გერმანია) — გერმანელი იურისტი. == ბიოგრაფია == ფილიპ ჰეკი დაიბადა ქალაქ სანქტ-პეტერბურგში 1858 წელს. 1870 წლიდან იგი ოჯახთან ერთად ცხოვრობდა ვისბადენში. 1879 წელს ჰეკი შეუდგა მათემატიკის სწავლას ლაიფციგის უნივერსიტეტში. ხანმოკლე პერიოდის შემდეგ მან სწავლა განაგრძო ამავე უნივერსიტეტის იურიდულ ფაკულტეტზე. 1889 წელს ფილიპ ჰეკმა დიცვა როგორც სადოქტორო ასევე საჰაბილიტაციო დისერტაცია ბერლინის უნივერსიტეტში. 1891 წლიდან იგი იყო სხვადასხვა უნივერსიტეტები პროფესორი (გრაიფსვალდი 1891—1892, ჰალე 1892—1901, თიუბინგენი 1901—1928). 1911—1912 წლებში ჰეკს ეკავა თიუბინგენის უნივერსიტეტის რექტორის თანამდებობა. ჰეკმა სახელი გაითქვა ნაშრომებით სამართლის მეთოდოლოგიაში. მან საფუძველი ჩაუყარა ე. წ. ინტერესთა იურისპრუდენციას. ნაშრომში „Das Problem der Rechtsgewinnung“ მან მწვავედ გააკრიტიკა იმ დროისათვის გაბატონებული მეთოდოლოგიური მიმდინარეობა (ე. წ. ცნებათა იურისპრუდენცია), რომელიც კანონში ხარვეზების შევსებას ცნებების მეშვეობით ცდილობს. ჰეკის აზრით სამართლის ნორმების საფუძველი საზოგადოების ამა თუ იმ ნაწილის წარმოდგენებია მატერიალური, სულიერი და რელიგიური ღირებულებების შესახებ. ამ წარმოდგენებს და შესაბამის მოთხოვნილებებს ჰეკი უწოდებს ზოგადად ინტერესებს. სამართის ნორმები წყვეტენ ინტერესთა კონფლიქტებს, რომელნიც აუცილებლად არსებობენ საზოგადოებაში. ამდენად სამართლის ნორმების განმარტებისა და განვრცობის დროს გადამწყვეტი მნიშვნელობა აქვთ არა ცნებებს, არამედ ინტერესთა შეფასებებს, რომელნიც კანონშია მოცემული. სწორედ ამ ინტერესთა შეფასების საფუძველზე უნდა მოხდეს იმის დადგენა არსებობს თუ არა ხარვეზი სამართალში და როგორ უნდა შეივსოს იგი. ჰეკი თავის მეთოდოლოგიურ შრომებში განსაკუთრებულად უსვამს ხაზს მოსამართლის და ზოგადად სამართლის ნორმების ინტერპრეტატორის მოვალეობას, იხელმძღვანელოს არა საკუთარი ფასეულობებით არამედ ფასეულობების შესახებ იმ გადაწყვეტილებით, რომელიც კანონშია დაფიქსირებული. „კანონის ერთგულების პრინციპი არ ითმენს გამონაკლისებს“. მოსამართლეს მოეთხოვება კანონის „გონივრული მორჩილება“ („Denkender Gehorsam“). ჰეკის მეთოდოლოგიურმა თხზულებებს დიდ წარმატება ხვდათ წილად. განსაკუთრებით უნდა აღინიშნოს ნაშრომი „კანონის ახსნა-განმარტება და ინტერესთა იურისპრუდენცია“ (1914). ნაციონალ-სოციალისტური რეჟიმის დროს ჰეკი თანდათან დავიწყებას მიეცა, რადგან ნაციონალ-სოციალისტური სამართალმცოდნეობის წარმომადგენლები (ლარენცი, ფორსტჰოფი, შმიტი) ჰეკის მეთოდოლოგიას ზედმეტად „ლიბერალისტურად“ და „არახალხურად“ მიიჩნევდნენ. ომის შემდგომ პერიოდში კვლავ სათანადოდ იქნა დაფასებული მისი ღვაწლი. ფილიპ ჰეკის მეცნიერულ მემკვიდრეობას მიეკუთვნებიან ასევე დღეისათვის ნაკლებად მნიშვნელოვანი ნაშრომები სამოქალაქო სამართალსა და სამართლის ისტორიაში. == რჩეული თხზულებანი == სამართლის მეთოდოლოგია * 1912 Das Problem der Rechtsgewinnung * 1914 კანონის ახსნა-განმარტება და ინტერესთა იურისპრუდენცია (AcP, 112, 1-118) * 1932 ცნებათა ჩამოყალიბება და ინტერესთა იურისპრუდენცია სამოქალაქო სამართალი * 1929 Grundriß des Schuldrechts * 1930 Grundriß des Sachenrechts სამართლის ისტორია * 1927 Die Standesgliederung der Sachsen im frühen Mittelalter == ლიტერატურა == * Heinrich Schoppmeyer, Juristische Methode als Lebensaufgabe, Leben Werk und Wirkungsgeschichte Philip Hecks, 2001 == რესურსები ინტერნეტში == * მოკლე ბიოგრაფია (გერმ.) კატეგორია:გერმანელი იურისტები კატეგორია:დაბადებული 22 ივლისი კატეგორია:დაბადებული 1858 კატეგორია:გარდაცვლილი 28 ივნისი კატეგორია:გარდაცვლილი 1943", "url": "https://ka.wikipedia.org/wiki/ფილიპ_ჰეკი", "length": 3343}
{"id": "8118", "title": "ჰომოფობია", "text": "right|250px|thumb|ჰომოფობია right|200px|ნიშანი ჰომოფობია ( — ὁμοιος ჰომოიოს – „იგივე“, „ტოლი“ და φόβος ფობოს – „შიში“) — უსაფუძვლო შიში, განდგომა ან დისკრიმინაცია ჰომოსექსუალობისა და ჰომოსექსუალთა მიმართ. გამომდინარეობს სიტყვებისგან ჰომოსექსუალი და ფობია. == ეტიმოლოგია == ოქსფორდის განმარტებითი ლექსიკონის მიხედვით, ტერმინი ჰომოფობია თანამედროვე მნიშვნელობით პირველად ბეჭდვით სიტყვაში გამოყენებული იყო ჟურნალ „ტაიმში“ 1969 წელს. სიტყვის შემქმნელად შეიძლება ვიგულისხმოთ ფსიქოლოგი ჯორჯ ვაინბერგი, რომელმაც ამ სიტყვას პოპულარიზაცია საკუთარ წიგნში „საზოგადოება და ჯანსაღი ჰომოსექსუალი“ გაუკეთა 1971 წელს. მასში შერწყმულია ბერძნული ტერმინები phobos (პანიკური შიში) და homo- (იგივე). ტერმინში ჰომოფობია „ჰომო“ მოდის სიტყვიდან ჰომოსექსუალი და არა ლათინური ტერმინიდან homo (მამაკაცი). ტერმინის შესაძლო წინამორბედი იყო „ჰომოეროტოფობია“ ნახსენები დრ. ვაინრაიტ ჩერჩილის მიერ შრომაში „ჰომოსექსუალური ქცევა მამაკაცებში“ 1967 წელს. == ინტერნალიზებული ჰომოფობია == 180px|მინიატიურა|კოალიცია „გადავარჩინოთ ჩვენი ბავშვები“-ს მიერ 1977 წელს გამოყენებული ბროშურა ინტერნალიზებული ჰომოფობია (ან ეგოდისტონიკური ჰომოფობია) როგორც წესი მიუთითებს ჰომოსექსუალთა მიერ საკუთარი თავის ან სხვა მსგავსთა მიმართ ჰომოფობიაზე. მისი დამახასიათებელია საკუთარი სექსუალური ორიენტაციის მიმართ დისკომფორტი ან უარყოფა. ამგვარი მდგომარეობის შედეგი საკუთარი ჰომოსექსუალური ვნებების მწვავე რეპრესიაა. სხვა შემთხვევებში დროდადრო შეიძლება გამოვლინდეს გააზრებული შინაგანი წინააღდეგობა ღრმა რელიგიურ ან სოციალურ რწმენებსა და ძლიერ ემოციურ ლტოლვასა და მოთხოვნას შორის. ამგავრი შინაგანი წინააღმდეგობა როგორც წესი კლინიკურ დეპრესიას იწვევს და ჰომოსექსუალ მოზარდთა შორის თვითმკვლელობისადმი მიდრეკილების მაღალი დონე ნაწილობრივ ამ ფენომენის მიერ უნდა იყოს განპირობებული (სხვათა აზრები და მოქმედებაც ძლიერი ზეგავლენის ფაქტორია ორივე შემთხვევაში). ბევრი ადამიანი ამ სიტუაციაში ცდილობს პრობლემის გადაჭრას, რაღაც დროის განმავლობაში მაინც, თავშეკავებით. ეს შედარებით იოლი არჩევანია, რადგან რწმენათა სისტემები ხშირად ნეიტრალური არიან ჰომოსექსუალური გრძნობების მიმართ, მაგრამ კატეგორიულად ეწინააღმდეგებიან ამგვარი გრძნობებით მოქმედებას. ინტერნალიზებული ჰომოფიბია ხშირად მიეკუთვნება გაცნობიერებულ ან გაუცნობიერებულ ქმედებას, რომელშიც დამკვირვებელს ჰეტერონორმატიულობისა და ჰეტეროსექსიზმის მოთხოვნებთან შესაბამისობის სურვილი უჩნდება. ეს შეიძლება მოიცავდეს ადამიანის რომანტიკული პარტნიორის სქესის ან სქესთა როლის შესახებ შაბლონური წარმოდგენის შექმნას. ზოგიერთის მტკიცებით (მათ შორის ზიგმუნდ ფროიდი “ფსიქოანალიტიკურ თეორიაში”) ყველაზე ჰომოფობი ადამიანები თავად არიან რეპრესირებული ჰომოსექსუალები, თუმცა ეს მტკიცება საკმაოდ ურთიერთგამომრიცხავ არგუმენტებს ემყარება. 1996 წელს ჯორჯიის უნივერსიტეტში ჩატარებული კვლევის შედეგად აღმოჩნდა, რომ ჰომოფობ მამაკაცებს (ჰომოფობიის ინდექსის მიხედვით) გაცილებით მეტ შემთხვევაში ჰქონდათ ერექცია ჰომოეროტიული გამოსახულებების დათვალიერებისას ვიდრე არა-ჰომოფობ მამაკაცებს. == ჰომოსექსუალური იდენტურობის შიში == ზოგი თეორისტი, მაგ. კელვინ თომასი და ჯუდით ბატლერი, ჰომოფობიის ხელშემწყობ ერთ-ერთ კომპონენტად მიიჩნევენ გარშემომყოფთა მიერ მათი ჰომოსექსუალად შესაძლო იდენტიფიცირების შიშს. ამ მტკიცების მიხედვით ჰომოფობიაზე აზრისა და ემოციების გამოხატვისას მოცემული ინდივიდი არა მხოლოდ საკუთარ ფიქრებს გადმოსცემს ჰომოსექსუალიზმზე, არამედ აქტიურად ცდილობს გაემიჯნოს ამ კატეგორიას და მასთან დაკავშირებულ სოციალურ სტატუსს. მაშასადამე, საკუთარი დისტანციით ადამიანთა ამ კატეგორიასთან ის ამყარებს საკუთარ როლს, როგორც ჰეტეროსექსუალისა, არიდებს რა ამით საკუთარი თავის სხვების მიერ ჰომოსექსუალად შეფასებას. იგივე კონცეფცია ფიგურირებს ასევე რასიზმისა და ქსენოფობიის ინტერპრეტაციისას. == ჰომოფობია პოლიტიკაში == ჰომოფობებად ხშირად ინათლებიან პოლიტიკოსები, რომლებიც ჰომოსექსუალთა უფლებების შემწყნარებელ კანონთა ოპონენტებად გამოდიან (მაგ. ერთი სქესის ქორწინების ლეგალიზაცია, ბავშვის შვილება ერთი სქესის წყვილთათვის). მაგ. აშშ-ის სენატში არჩევნებისას ალან კისს ჟურნალისტებმა ჰომოფობია დასწამეს ვიცე-პრეზიდენტ დიკ ჩეინის ლესბოსელი ქალიშვილის მიმართ გაკეთებული კომეტარისათვის. == რესურსები ინტერნეტში == * Sexual Prejudice: Understanding Homophobia and Heterosexism * The Homophobic Imagination &nbsp;– an essay by Rictor Norton and Louie Crew * The Rockway Institute for LGBT research in the public interest at Alliant International University * PBS&nbsp;– \"Frontline's\" homophobia quiz *Homophobia Is Itself an Abomination by Rabbi Shmuley Boteach * European Parliament&nbsp;– resolution on homophobia in Europe * An analysis of Campaigns against Homophobia in Argentina, Brazil, Colombia, and Mexico * Homophobia Is the Problem, Not Gays-- photos from anti-homophobia event By Irina Echarry, Havana Times May 19, 2009 *United Nations Human Rights Council, Discriminatory laws and practices and acts of violence against individuals based on their sexual orientation and gender identity, an annual report კატეგორია:ტერმინები კატეგორია:ნეოლოგიზმები კატეგორია:დისკრიმინაცია კატეგორია:ფობიები კატეგორია:ლგბტ ტერმინები", "url": "https://ka.wikipedia.org/wiki/ჰომოფობია", "length": 4859}
{"id": "8122", "title": "იზლინგტონი", "text": "right|thumb|150px|იზლინგტონი იზლინგტონი (ინგლ.: London Borough of Islington ['izliŋtən] ) — ლონდონის უბანი, რომელიც წარმოიშვა 1965 წელს, უბნების – იზლინგტონისა და ფინსბერის შეერთების შემდეგ. იზლინგტონში მკვეთრად იგრძნობა ლონდონის მცხოვრებთა სოციალური დისბალანსი. ერთი მხრივ აქ მოსახლეობის 55% სოციალუტ საცხოვრებლებში ცხოვრობს, მეორე მხრივ კი უბანში შეხვდებით სახლებს რომელთა ღირებულება 3 მილიონ ინგლისური ფუნტია. აქვეა მსოფლიოში ცნობილი საფეხბურთო კლუბის \"არსენალის\" ჰაიბერის სტადიონი. იზლინგტონში ლონდონის 2 საპყრობილეა: ჰოლოვეისა და პენტონვილის. ამ უბანში წლების განმავლობაში ცხოვრობდა პრემიერ-მინისტრი ტონი ბლეერი. იზლინგტონის ფართობია 14,86 კმ², მოსახლეობა - 181,013 კაცი, აქედან: თეთრკანიანი - 75,4%, შავკანიანი - 11,9%, სამხრეთ აზიელი - 5,4% და ჩინელი 1,7%. == უბნები== thumb|150px|იზლინგტონის გერბი {| border=\"0\" width=\"300\" | * ეინჯელი * არჩვეი * ბარნსბერი * ქენონბერი * ქლერკენველი * ფინსბერი * ჰაიბერი | * ჰოლოვეი * იზლინგტონი * კინგს ქროსი * ლოუერ ჰოლოვეი * პენტონვილი * ტანფელ პარკი * აფერ ჰოლოვეი |} == ცნობილი პიროვნებები== * დუეინ ჩემბერსი * ჯო კოული * ფარლოუ, ქრის * მერი კინგსლი * ჯონ სტიუარტ მილი * ალენ პარკერი - Drehbuchautor * დაიდო * ჩარლი უოტსი კატეგორია:ლონდონი fi:Islington fr:Islington pt:Islington", "url": "https://ka.wikipedia.org/wiki/იზლინგტონი", "length": 1224}
{"id": "8123", "title": "ორაკული", "text": "მინი|300პქ|ორაკულის კონსულტაცია - [[ჯონ უილიამ უოტერჰაუსი]] ორაკული (, oro — ვამბობ, ვთხოვ) — პიროვნება ან ინსტიტუტი, რომელიც წინასწარმეტყველების ან ბრძნული რჩევის წყაროდ აღიქმებოდა ძველ ბერძნებსა და აღმოსავლეთის კულტურებში; ხშირად სპირიტულ ხასიათს ატარებდა და შეუმცდარ ავტორიტეტად ითვლებოდა. ძველ სამყაროში ბევრმა ადგილმა მოიხვეჭა ორაკულისეული სიბრძნის გადმოცემის რეპუტაცია: ეს ადგილებიც ორაკულები ხდებოდა თავად იმ მჭევრმეტყველ პიროვნებებთან ერთად. ორაკულები ცნობილი იყო ანტიკური ხანის ყველა ცივილიზაციისთვის. ჩინეთში ორაკულის ძალების გამოყენებას შანგის დინასტიამდე (ძვ. წ. 1600 - ძვ. წ. 1046) მივყავართ. I ჩინგი („ცვლილებათა წიგნი“) ქრონოლოგიურად დალაგებულ ნიშანთა კრებულია, რომელიც ორაკულად გამოიყენებოდა იმ პერიოდში. გარდა ორაკულისა „I ჩინგს“ დიდი გავლენა ჰქონდა ჩინეთის ფილოსოფიაზე, ლიტერატურასა და სახელმწიფოებრიობაზე ჟუს დინასტიიდან მოყოლებული (ძვ. წ. 1122 - ძვ. წ. 256). კლასიკურ საბერძნეთში უმთავრესი ორაკული - სიბილა (ან პითია) დელფოს აპოლონის ტაძარში იმყოფებოდა. ორაკულს მნიშვნელოვანი გავლენა ჰქონდა ბერძნულ კულტურაში; ბერძნები მას რჩევას ეკითხებოდნენ მნიშვნელოვანი წამოწყებების - ომების, კოლონიების დაფუძნების და ა.შ. განხორციელებამდე. ნახევრად ბერძნული ქვეყნები საბერძნეთის გარშემო, როგორებიცაა მაკედონია, ლიდია, ცარია და ეგვიპტეც კი დელფოს ორაკულის წინ ქედს იხრიდნენ. ლიდიის მმართველი კრესოსი დელფოს ორაკულს დაეკითხა რჩევას სპარსეთზე შეტევის წამოწყების წინ და ჰეროდოტეს მიხედვით ამგვარი პასუხი მიიღო: „შენ გაანადგურებ უდიდეს იმპერიას“. ირწმუნა რა, რომ პასუხი მისთვის სასარგებლო იყო, კრესოსმა სპარსეთს ომი გამოუცხადა, თუმცა საბოლოოდ საკუთარი იმპერია გაუნადგურდა. ორაკულს, გადმოცემის თანახმად, სოკრატე საბერძნეთის უბრძენეს ადამიანად შეურაცხავს, რაც სოკრატეს ასე აუხსნია - ის ყველაზე ბრძენი იყო, ვინაიდან სხვებისგან განსხვავებით მხოლოდ თავად აღიარებდა საკუთარ უმეცრებას. III საუკუნეში ორაკულმა (შესაძლოა ქრთამის მეშვეობით) გამოაცხადა, რომ ამიერიდან ღმერთი მას აღარ დაელაპარაკებოდა. კრეტაზე მდებარეობდა მეორე მნიშვნელოვანი ორაკული, რომელიც აპოლონს ემსახურებოდა. მას საბერძნეთში ყველაზე ზუსტ ორაკულად თვლიდნენ. ეგვიპტეში, ამონის ტაძარში იმყოფებოდა ორაკული, რომელსაც ბერძნები ზევსს უკავშირებდნენ. ალექსანდრე დიდს ერთხელ მოუნახულებია იგი და გადმოცემით ორაკულს ის ამონის ვაჟად შეურაცხავს, რასაც უფრო განუმტკიცებია ალექსანდრესთვის წარმოდგენა საკუთარი ღვთიური წარმოშობის შესახებ. ტიბეტში ორაკულებს, ისევე როგორც წარსულში, ამჟამადაც მნიშვნელოვანი როლი უჭირავთ რელიგიასა და პოლიტიკაში. სიტყვა ორაკული ტიბეტელებისთვის მიუთითებს სულზე, რომელიც საჭიროებისამებრ მედიუმი ადამიანის სხეულში ისადგურებს. მედიუმები, ცნობილი არიან, როგორც კუტენი, რაც ფიზიკურ ბაზისს ნიშნავს. დალაი-ლამა, რომელიც გახიზნულია ტიბეტიდან და ჩრდილოეთ ინდოეთში ცხოვრობს, დღესაც ეკითხება რჩევას ნეჩუნგის ორაკულს, რომელიც ტიბეტის მთავრობის ოფიციალურ სახელმწიფო ორაკულად ითვლება. ტრანსისა და დასაკუთრების პროცესი მას სრულად აქვს აღწერილი წიგნში „თავისუფლება გადასახლებაში“. ==რესურსები ინტერნეტში== *უძველესი ორაკულები *ბაბილონის კედლის წარწერები კატეგორია:ძველი საბერძნეთი კატეგორია:ინდოეთის ისტორია კატეგორია:რელიგია", "url": "https://ka.wikipedia.org/wiki/ორაკული", "length": 2983}
{"id": "8125", "title": "ქსენოფობია", "text": "მინი|ამერიკული ქსენოფობიური პლაკატი, რომელზეც აღბეჭდილია [[ჩინელების გასახლების აქტი.]] ქსენოფობია (ბერძნ. ξενοφοβία - „უცხოს შიში“, — ξένος ქსენოს — „უცხო“ და φόβος ფობოს — „შიში“) — უცხოს ან უჩვეულოს მიმართ შიში. ტერმინი ხშირად გამოიყენება უცხოელთა ან განსხვავებულ ადამიანთა მიმართ შიშის მინიშნებად. მაგ. რასიზმი ხშირად ქსენოფობიის ერთ-ერთ ფორმად განიხილება. მეცნიერულ ფანტასტიკაში ქსენოფობია უცხოპლანეტელთა ან არადედამიწური წარმოშობის საგანთა მიმართ შიშს ნიშნავს. ქსენოფობია ემყარება რწმენას, ცრუს ან ნამდვილს, რომ განხილვის სუბიექტი (ან ობიექტი) რაღაცით უცხოა. არსებობს ფუნდამენტალისტურ-შოვინისტურ დოგმებზე დამყარებული რელიგიურ-კულტურული ქსენოფობია, როდესაც ერთი რელიგიური ჯგუფი განიცდის შიშს და სიძულვილს მისგან განსხვავებული რელიგიური ფასეულობების მქონე ადამიანთა მიმართ. არსებობს რელიგიურ-ანთროპოცენტრისტული ქსენოფობია, რომელიც ამტკიცებს, რომ ადამიანთა რასა არის „ღმერთის“ მიერ შექმნილი უმაღლესი რასა, ხატი უზენაესი ძალისა, რომელსაც (თუ იგი დაიცავს მცნებებს) საიქიო ცხოვრებაში ელის ცათა სასუფეველში ნეტარება „ღმერთთან“, ხოლო ყველა სხვა ანთროპომორფული ჰუმანოიდური რასები (დემონები, უცხოპლანეტელები, დაცემული ანგელოზები, ნიფილიმები ე.ი. დაცემულ ანგელოზთა და ადამიანთა გენეტიკური და სულიერი ჰიბრიდები და ა.შ.) წარმოადგენენ სულის არმქონე და ცხონების პერსპექტივის არმქონე პრიმიტიულ და საშიშ, ბინძურ, „ღვთაებასთან“ დაპირისპირებულ ძალებს, რომელთაც არ აქვთ სიცოცხლის უფლება, არ შეუძლიათ „სამოთხეში“ მოხვედრა და რომელთათვისაც საუკეთესო შემთხვევაში გამზადებულია სამუდამო სატანჯველი ე.ი. ჯოჯოხეთი იგივე გეენა (ან ტარტაროზი). ქსენოფობიის ეს ტიპი ყველა არაადამიანურ სიცოცხლის ფორმას განიხილავს უღვთო და უსჯულო ბოროტ ძალად და სასიკვდილო საფრთხედ, რომელსაც შეუძლია ადამიანის გადაყვანა „ცხონების“ გზიდან „სულიერი დაღუპვის“ გზაზე. ქსენოფობიის ეს იდეური სისტემა ახდენს კულტურულ-რელიგიური იზოლაციონიზმის და ექსტრემისტული შოვინიზმის პროპაგანდირებას და აგიტირებას მასებში. ქსენოფობიის ერთ-ერთი ფორმაა – გნოსეოფობია ანუ უცხო ე.ი. ტრადიციული რელიგიური დოგმებისგან განსხვავებული (მეცნიერული, ფილოსოფიური და ა.შ.) ცოდნის პარანოიდალური და ისტერიული შიში. ქსენოფობიაში ფობიის ორი ობიექტია. პირველია საზოგადოებაში მოსახლეობის გარკვეული ჯგუფი, რომელიც ამ საზოგადოების წევრად არ მიიჩნევა. ხშირად ესენი არიან ახალი იმიგრანტები, თუმცა ქსენოფობია შეიძლება მიმართული იყოს ამ საზოგადოებაში საუკუნეების განმავლობაში არსებული ჯგუფის წინააღმდეგაც. ამ ფორმის ქსენოფობია შეიძლება მიზეზი გახდეს ისეთი ძალადობრივი რეაქციებისა, როგორიცაა იმიგრანტთა მასობრივი დევნა, ან უარეს შემთხვევაში, გენოციდი. ქსენოფობიის მეორე ფორმა ძირითადად კულტურულ განსხვავებებს ეყრდნობა და ფობიის ობიექტი კულტურული ელემენტებია, რომელიც საზოგადოების მიმართ უცხოდ მიიჩნევა. ყველა კულტურა გარე სამყაროს ზეგავლენის ქვეშ იმყოფება, თუმცა კულტურული ქსენოფობია ხშირად სპეციფიურია, მაგ. უცხო სიტყვათა სესხება ეროვნულ ენაში. ის იშვიათად იწვევს ადამიანთა წინააღმდეგ აგრესიას, თუმცა შეიძლება საფუძველი გახდეს პოლიტიკური კამპანიებისა კულტურული და ლინგვისური სიწმინდის დაცვისთვის. ქსენოფობია მწვავე პრობლემა იყო პირველი და მეორე მსოფლიო ომების შემდეგ დასავლეთ ევროპასა და ამერიკაში, როდესაც დაბრუნებულ ომის ვეტერანებს სამსახურისა და საცხოვრებელი ადგილისთვის უცხოელებთან მოუწიათ კონკურენცია. მას შედეგად ამბოხი, რასობრივი კონფლიქტები და საერთო არასტაბილურობა მოჰყვა. == იხილეთ აგრეთვე == *შოვინიზმი *ეთნოცენტრიზმი *ფობიების სია *ნაციონალიზმი *რასიზმი == რესურსები ინტერნეტში == == სქოლიო == კატეგორია:რასიზმი კატეგორია:ფობიები", "url": "https://ka.wikipedia.org/wiki/ქსენოფობია", "length": 3352}
{"id": "8128", "title": "პრუსია", "text": "მინი|პრუსიის რუკა მინი|პრუსიის დროშა მინი|პრუსიის გერბი პრუსია (, ; ; ; ) — ცენტრალურ და აღმოსავლეთ ევროპაში გერმანელ ფეოდალთა სამხედრო ექსპანსიის შედეგად შექმნილი სახელმწიფო, რომელიც გერმანიაში მილიტარიზმისა და რეაქციის დასაყრდენი იყო. საბოლოოდ მოისპო მეორე მსოფლიო ომში ფაშისტური გერმანიის განადგურების შედეგად. == ისტორია == პრუსიის ბირთვი იყო ბრანდენბურგის საკურფიურსტო და ტევტონთა ორდენის სახელმწიფო. 1618 წელს შეიქმნა ბრანდენბურგ-პრუსიის გაერთიანებული სახელმწიფო, რომელიც ბრანდენბურგის კურფიურსტებს ემორჩილებოდა. ეს სახელმწიფო ჰოენცოლერნების დინასტიურ და იუნკერთა ინტერესებს იცავდა. პრუსიაში ბატონყმობის უმკაცრესი ფორმები გავრცელდა (ე.წ. „ბატონყმობის მეორე გამოცემა“), ხოლო მილიტარიზმი ჰოენცოლერნების სახელმწიფოს გაბატონებული და დამახასიათებელი ტენდენცია გახდა. 1701 წელს კურფიურსტმა ფრიდრიხ III-მ „საღვთო რომის იმპერიის“ იმპერატორისაგან მეფის ტიტული მიიღო. ბრანდენბურგ-პრუსიის საკურფიურსტო სამეფოდ გადაიქცა. ფრიდრიხ II-ის (1740-1786) დროს პრუსიის არმია დასავლეთ ევროპაში ყველაზე მრავალრიცხოვანი გახდა; განმტკიცდა მილიტარისტული პოლიტიკურ-ბიუროკრატიიული რეჟიმი (ე.წ. პრუსიულობა). მკაცრად ახშობდნენ თავისუფალი აზრის ყოველგვარ გამოვლენას. ავსტრიული მემკვიდრეობისათვის ომის (1740-48) დროს პრუსიამ ხელთ იგდო სილეზიის უმეტესი ნაწილი. შვიდწლიან ომში (1756-63) პრუსიას სურდა, დაეპყრო საქსონია, პომორიეს ჯერ კიდევ დაუპყრობელი ნაწილი და კურლანდია; განემტკიცებინა თავისი გავლენა გერმანულ წვრილ სახელმწიფოებზე, მაგრამ ფრიდრიხ II-ის არმია რუსეთის ჯარებთან გროსეგერსდორფსა (1757) და კუნერსდორფთან (1759) ბრძოლებში დამარცხდა, ხოლო 1760 წელს რუსეთის ჯარმა პრუსიის დედაქალაქი ბერლინი დაიკავა. მხოლოდ უთანხმოებამ მოკავშირეებს (ავსტრია, რუსეთი, საფრანგეთი) შორის და რუსეთში პეტრე III-ის გამეფებამ, რომელიც ყოველივე პრუსიულისა და ფრიდრიხ II-ის თაყვანისმცემელი იყო, იხსნა პრუსია კატასტროფისაგან. პეტრე III-მ ზავი დადო და კავშირი დაამყარა ფრიდრიხ II-სთან. რუსეთსა და ავსტრიასთან ერთად რეჩ პოსპოლიტის სამ დანაწილებაში (1772, 1793, 1795) მონაწილეობამ პრუსიას შესძინა პოზნანი, ქვეყნის ცენტრალური რაიონები ვარშავითურთ, აგრეთვე გდანსკი, თორნი და სხვა ტერიტორიები. XVIII საუკუნის ბოლოსთვის პრუსიის ტერიტორია 300 ათ. კმ² გაფართოვდა. საფრანგეთის დიდი რევოლუციის დროს პრუსია პირველი ანტიფრანგული კოალიციის ერთ-ერთი მთავარი მონაწილე იყო, მაგრამ 1795 წელს იძულებული გახდა საფრანგეთთან სეპარატისტული ბაზელის ზავი დაედო. 1806 წელს პრუსია IV ანტიფრანგულ კოალიციაში მონაწილეობდა, მაგრამ ნაპოლეონ I-მა იენასა და აუერშტედტთან ბრძოლებში პრუსიის არმია გაანადგურა. ტილზიტის ზავით (1807) პრუსიამ თავისი ტერიტორიის თითქმის ნახევარი დაკარგა. პრუსიის განადგურებამ ჰ.ფ.კ. შტაინი და კ.ა. ჰარდენბერგი აიძულა, ბურჟუაზიული ხასიათის რეფორმები (გლეხობის გათავისუფლება პირადი ბატონყმობის დამოკიდებულებისაგან 1807 წ. და სხვა.) გაეტარებინათ; აგრეთვე სამხედრო რეფორმა (მოამზადეს გ. შარნჰორსტმა და ა.ვ.ა. გნაიზენაუმ). 1812 წელს ეროვნული ინტერესების საწინააღმდეგოდ პრუსიამ ჯარი მისცა ნაპოლეონ პირველს რუსეთზე თავდასხმაში მონაწილეობის მისაღებად. ვენის ტრაქტატით 1815 წელს პრუსიამ მიიღო საქსონიის ტერიტორიის ნაწილის 2\\3, მიწები რაინზე (რაინის ოლქი, ვესტფალია). 1834 წ. შექმნილი საბაჟო კავშირის მთავარი მონაწილე პრუსია იყო. 1848 წ. ბურჟუაზიულ-დემოკრატიული რევოლუციის დროს პრუსიის მხედრიონმა ჯერ პოზნანის აჯანყება ჩაახშო, შემდეგ კი გერმანიის დემოკრატიულ და რევოლუციურ ძალებს გაუსწორა ანგარიში. 1850 წელს ძალაში შევიდა ახალი კონსტიტუცია, რომელიც 1918 წლამდე მოქმედებდა. კაპიტალიზმის განვითარება სოფლის მეურნეობაში გლეხობისათვის მტკივნეული ე.წ. პრუსიული გზით წარიმართა. პრუსიის მთავრობა დაეხმარა ცარიზმს პოლონეთის განმათავისუფლებელი აჯანყების 1863-64 წწ. ჩაქრობაში, რითაც უზრუნველყო რუსეთის კეთილდამოკიდებულება პრუსიის მიმართ მისი გერმანიაში ჰეგემონობისათვის ბრძოლის დროს. პრუსიის გამარჯვებამ დანიასთან 1864 წ. ავსტრიასთან 1866 წ. ომებში განაპირობა გერმანიის გაერთიანება პრუსიის ხელმძღვანელობით. 1867 წელს პრუსიამ ჩრდილოგერმანული კავშირი შექმნა. 1870-71 წწ. პრუსია ეომებოდა საფრანგეთს, რის შედეგადაც ხელთ იგდო საფრანგეთის ოქლები: ელზასი და აღმოსავლეთი ლოთარინგია. მიიღო 5 მლრდ ფრანკი კონტრიბუცია. 1871 წლის 18 იანვარს გამოცხადდა გერმანული იმპერიის შექმნა. გაერთიანებულ გერმანიაში პრუსიამ შეინარჩუნა გაბატონებული მდგომარეობა, პრუსიის მეფე გერმანიის იმპერატორიც იყო. პრუსია-გერმანიის მილიტარისტებმა დიდი როლი ითამაშეს პირველი მსოფლიო ომის 1914-1918 წწ. გაჩაღებაში. ნოემბრის რევოლუციამ (1918) ჰოენცოლერნების დინასტია დაამხო, მაგრამ მონოპოლიებმა და იუნკრობამ შეინარჩუნეს თავიანთი ბატონობა. ვაიმარის რესპუბლიკაში პრუსიამ (რომელიც ერთ-ერთი პროვინცია გახდა) შეინარჩუნა თავისი უპირატესი როლი ქვეყნის ეკონომიკასა და პოლიტიკურ ცხოვრებაში. გერმანიაში ფაშისტური დიქტატურის დამყარების (1933 წლის იანვარი) შემდეგ პრუსიის სახელმწიფო აპარატი „მესამე იმპერიის“ სახელმწიფო აპარატს შეერწყა. 1947 წლის 25 თებერვალს საკონტროლო საბჭომ გერმანიაში მიიღო კანონი პრუსიის სახელმწიფო ლიკვიდაციის შესახებ. == ქრონოლოგია == * თავდაპირველად იყო ბალტიისპირა ტომების პრუსების მიწა. * შუა საუკუნეებში ტევტონთა ორდენის სამფლობელო. * XVI საუკუნიდან იგი ჰოენცოლერნთა ერთ-ერთი საჰერცოგო იყო პოლონეთის მეფისადმი ვასალურ დამოკიდებულებაში. * 1618 წლიდან პრუსია პერსონალურ კავშირში იყო ბრანდენბურგთან * 1701 წლიდან იგი დამოუკიდებელი სამეფო გახდა. * 1815-1866 წლებში იგი გერმანული კავშირისა და 1867-1871 ჩრდილოგერმანული კავშირის წევრი იყო. * 1871-1945 წლებში პრუსია გერმანიის იმპერია/რაიხის შემადგენლობაში იყო და მეორე მსოფლიო ომის შემდეგ, 1947 წელს, იგი „დე იურე“ გაუქმებულ იქნა მოკავშირეთა საკონტროლო საბჭოს მიერ. == იხილეთ აგრეთვე == * პრუსიის მეფეების სია == ლიტერატურა == *ქსე, ტ. 8, თბ. 1984. გვ.222-223 *", "url": "https://ka.wikipedia.org/wiki/პრუსია", "length": 5409}
{"id": "8131", "title": "პრუსიის მეფეების სია", "text": "thumb|170px|ჰოენცოლერნთა გერბი პრუსიის სამეფო დინასტია იყო ჰოენცოლერნების საგვარეულო. 1701-1772 წლებში ისინი ატარებდნენ ტიტულს „მეფე პრუსიაში“ (გერმ.: König in Preußen) == პრუსიის მეფეები 1701-1918 == {| width = \"100%\" border = 1 border=\"1\" cellpadding=\"4\" cellspacing=\"0\" style=\"margin: 0.5em 1em 0.5em 0; background: #f9f9f9; border: 1px #aaa solid; border-collapse: collapse;\" |- | width =\"80px\" bgcolor = \"#FFDEAD\" align=\"center\"|სურათი | bgcolor = \"#FFDEAD\" align=\"center\"|სახელი | bgcolor = \"#FFDEAD\" align=\"center\"|მეფობა | bgcolor = \"#FFDEAD\" align=\"center\"|განმარტება |- |80px |ფრიდრიხ I |1701–1713 |„მეფე პრუსიაში“ |- |80px |ფრიდრიხ ვილჰელმ I |1713–1740 |„მეფე პრუსიაში“ |- |80px |ფრიდრიხ II |1740–1786 |„მეფე პრუსიაში“ 1772 წლიდან პრუსიის მეფე . |- |80px |ფრიდრიხ ვილჰელმ II |1786–1797 |პრუსიის მეფე |- |80px |ფრიდრიხ ვილჰელმ III |1797–1840 |პრუსიის მეფე |- |80px |ფრიდრიხ ვილჰელმ IV |1840–1861 |პრუსიის მეფე |- |80px |ვილჰელმ I |1861–1888 |პრუსიის მეფე და ასევე გერმანიის კაიზერი 1871 წლიდან. |- |80px |ფრიდრიხ III |1888 |პრუსიის მეფე და გერმანიის კაიზერი. |- |80px |ვილჰელმ II |1888–1918 |პრუსიის მეფე და გერმანიის კაიზერი. |} == რესურსები ინტერნეტში == * ჰოენცოლერნების დინასტია კატეგორია:პრუსიის მეფეები კატეგორია:მმართველთა სიები", "url": "https://ka.wikipedia.org/wiki/პრუსიის_მეფეების_სია", "length": 1245}
{"id": "8133", "title": "ფრიდრიხ II დიდი", "text": "ფრიდრიხ II დიდი () მეტსახელად ბებერი ფრიცი (; დ. 24 იანვარი, 1712, ბერლინი — გ. 17 აგვისტო, 1786, პოტსდამი) — პრუსიის მეფე და სამხედრო მოღვაწე, განათლებული აბსოლუტიზმის თვალსაჩინო წარმომადგენელი და გერმანული სახელმწიფოებრიობის ფუძემდებელი. პრუსიის მეფე 1740 წლიდან 1786 წლამდე. ფრიდრიხის მეფობის 46 წელი იყო ჰოენცოლერნების დინასტიის წარმომადგენლის ყველაზე ხანგრძლივი მმართველობა. ფრიდრიხ დიდის ყველაზე დიდი მიღწევები იყო პრუსიის ჯარის რეორგანიზაცია, სამხედრო წარმატებები სილეზიის ომებსა და პოლონეთის დანაწილების დროს, ხელოვნების პატრონაჟი და განმანათლებლობის მხარდაჭერა. იგი იყო უკანასკნელი ჰოენცოლერნი, რომელიც ატარებდა ტიტულს მეფე პრუსიაში, რომელიც მან პოლონეთ-ლიტვის თანამეგობრობის ნაწილის ანექსიის შემდეგ შეცვალა პრუსიის მეფის ტიტულით. ფრიდრიხის მეფობის პერიოდში პრუსიამ გაზარდა საკუთარი ტერიტორია და ევროპის წამყვანი სამხედრო ძალა გახდა. მოგვიანებით გერმანელმა ერმა მას ფრიდრიხ დიდი () და ზედმეტსახელად („ბებერი ფრიცი“) შეარქვეს. ფრიდრიხი საკუთარ თავს „სახელმწიფოს პირველ მსახურად“ მიიჩნევდა და არის განათლებული აბსოლუტიზმის თვალსაჩინო წარმომადგენელი. მან სრულიად განაახლა და გაათანამედროვა პრუსიის ბიუროკრატიული და საჯარო სამსახურები, ხოლო იურიდიული სისტემის რეფორმის მთავარი გამოხატულება გახდა არა-არისტოკრატიული წარმომავლობის ადამიანების დაშვება მოსამართლეთა და სხვა მაღალ თანამდებობებზე. გამოირჩეოდა მიგრანტებისადმი კეთილგაწნყობით და რელიგიური შემწყნარებლობით, თუმცა, ამავე დროს, უშვებდა მკაცრ რეპრესიულ ზომებს, რომლებიც მიმართული იყო პოლონელი კათოლიკეების წინააღმდეგ. ფრიდრიხი პატრონაჟს უწევდა ხელოვნებასა და ფილოსოფოსებს, ასევე უშვებდა პრესის თავისუფლებას. ითვლება გერმანული კულტურის დამახასიათებელი ფრაზის ავტორად. ==იხილეთ აგრეთვე== *Ordnung muss sein ==ლიტერატურა== * ==სქოლიო== კატეგორია:პრუსიის მეფეები კატეგორია:დაბადებული 24 იანვარი კატეგორია:დაბადებული 1712 კატეგორია:გარდაცვლილი 17 აგვისტო კატეგორია:გარდაცვლილი 1786", "url": "https://ka.wikipedia.org/wiki/ფრიდრიხ_II_დიდი", "length": 1836}
{"id": "8135", "title": "ფრიდრიხ ვილჰელმ I (პრუსია)", "text": "ფრიდრიხ ვილჰელმ I () მეტასახელად \"ჯარისკაცთა მეფე\" (; დ. 14 აგვისტო, 1688, ბერლინი — გ. 31 მაისი, 1740, პოტსდამი) — \"მეფე პრუსიაში\" 1713-1740 წლებში ჰოენცოლერნების დინასტიის წარმომადგენელი. ფრიდრიხ I-ის ძე, ფრიდრიხ II დიდის მამა. საფუძველი ჩაუყარა პრუსიის მილიტარიზმს, გაზარდა ბიუროკრატიული აპარატი. ისტორიულ ლიტერატურაში ცნობილია სახელით „ფელდფებელი ტახტზე“. == ლიტერატურა == კატეგორია:პრუსიის მეფეები კატეგორია:დაბადებული 14 აგვისტო კატეგორია:დაბადებული 1688 კატეგორია:გარდაცვლილი 31 მაისი კატეგორია:გარდაცვლილი 1740", "url": "https://ka.wikipedia.org/wiki/ფრიდრიხ_ვილჰელმ_I_(პრუსია)", "length": 518}
{"id": "8136", "title": "ფრიდრიხ I (პრუსია)", "text": "thumb|180px|ფრიდრიხ I ფრიდრიხ I (; დ. 11 ივლისი, 1657, კენიგსბერგი — გ. 25 თებერვალი, 1713, ბერლინი) — ბრანდენბურგის კურფიურსტი ფრიდრიხ III-ის სახელით 1688 წლიდან და პირველი „მეფე პრუსიაში“ 1701-1713 წლებში. == ბიოგრაფია == ფრიდრიხ I დაიბადა ქალაქ კიონიგსბერგში ბრანდენბურგის კურფიურსტის ფრიდრიხ ვილჰელმისა და მისი მეუღლის ლუიზა ჰენრიეტა ორანელის ოჯახში. ვილჰელმი დაბადებიდანვე სუსტი ბავშვი და მისი გადარჩენის შანსები ძალიან დაბალი იყო, ამას ზედ დაერთო ერთი წლის ასაკში მომხდარი უბედური შემთხვევა, რომლის დროსაც იგი დამახინჯდა კიდეც. თუმც მისმა ორგანიზმა კრიზისი გადაიტანა და ფრიდრიხი გადარჩა. მამის გარდაცვალების შემდეგ იგი ბრანდენბურგის კურფიურსტი გახდა ფრიდრიხ III-ის სახელით. მან შეძლო თავისი 4 ნახევარძმისათვსი ჩამოერთმია მამის მიერ დატოვებული მემკვიდრეობები და ამით შეენარჩუბნებინა ქვეყნის ერთიანობა. 1707 წელს მან კიონიგსბერგში თავი მეფედ გამოაცხადა და სახელად „ფრიდრიხ I“ მიიღო, ამასთანავე როგორც კალვინისტი იგი ნოშატელის ფიურსტადაც იქნა არჩეული. მეფობის ტიტულის აღიარების სანაცვლოდ მან იმპერატორ კარლ VI-ს 2.000.000, ხოლო გერმანელ კლერიკალებს 600.000 ოქროს ტალერი გადაუხადა. გარდა ამისა ფრიდრიხი მოვალე იყო ესპანური მემკვიდრეობისათვის ომში კარლ VI-ის მხარეზე რამდენიმე ათასი ჯარისკაცი გამოეყვანა. ამასთანავე ფრიდრიხს უფლება არ ჰქონდა თავისი თავისათვის ეწოდებინა „პრუსიის მეფე“ (გერმ.: König von Preußen), არამედ უნდა დაკმაყოფილებული ტიტულით „მეფე პრუსიაში“ (გერმ.: König in Preußen), ვინაიდან მისი სამფლობელოების დიდი ნაწილი საღვთო რომის იმპერიის საზღვრებში არ იყო და პრუსიის მხოლოდ აღმოსავლეთ ნაწილს მოიცავდა. დასავლეთი ნაწილი (ე.წ. სამეფო პრუსია) პოლონეთის სამეფოს შემადგენლობაში იყო 1772 წლამდე. == ლიტერატურა == კატეგორია:პრუსიის მეფეები კატეგორია:დაბადებული 11 ივლისი კატეგორია:დაბადებული 1657 კატეგორია:გარდაცვლილი 25 თებერვალი კატეგორია:გარდაცვლილი 1713", "url": "https://ka.wikipedia.org/wiki/ფრიდრიხ_I_(პრუსია)", "length": 1769}
{"id": "8137", "title": "ფრანსუა მიტერანი", "text": "thumb|მარჯვნივ|ფრანსუა მიტერანი (1984) ფრანსუა მორის მიტერანი () (დ. 26 ოქტომბერი, 1916, ჟარნაკი, საფრანგეთი — გ. 8 იანვარი, 1996, პარიზი) — ფრანგი პოლიტიკური მოღვაწე, საფრანგეთის რესპუბლიკის პრეზიდენტი და ანდორის კო-პრინცი 1981-1995 წლებში. == ლიტერატურა == * Bell, David S. \"François Mitterrand: the President as 'Political Artist'.\" in David S. Bell and John Gaffney, eds. The Presidents of the French Fifth Republic (2013): 136+ * Cogan, Charles. \"Mitterrand, France, and NATO: the European transition.\" Journal of Transatlantic Studies (2011) 9#3 pp: 257–267. * Cole, Alistair. François Mitterrand: A Study in Political Leadership, London, Routledge, 1994, . * Friend, Julius W. \"François Mitterrand: All Sins Forgiven?.\" French Politics and Society (1996): 28–35. == რესურსები ინტერნეტში == *Louvre inauguration speech by Mitterrand *French President Poll (01/2006) კატეგორია:საფრანგეთის პრეზიდენტები კატეგორია:დაბადებული 26 ოქტომბერი კატეგორია:დაბადებული 1916 კატეგორია:გარდაცვლილი 8 იანვარი კატეგორია:გარდაცვლილი 1996 კატეგორია:ცივი ომის ლიდერები", "url": "https://ka.wikipedia.org/wiki/ფრანსუა_მიტერანი", "length": 1054}
{"id": "8139", "title": "მოჰამედ რეზა ფეჰლევი", "text": "|გარდაცვალების ადგილი = კაირო, ეგვიპტე |ქორწინება = ფავზია ფუად ეგვიპტელისორაია ისფანდიარი ბაჰთიარიფარაჰ ფეჰლევი |შვილები = |სრული სახელი = |დინასტია = ფეჰლევიანები |მამა = რეზა-შაჰ ფეჰლევი |დედა = თაჯ ოლ-მოლუქი |რელიგია =ისლამი |ხელმოწერა =Mohammadreza pahlavi signature.svg }} მოჰამედ რეზა-შაჰ ფეჰლევი (; დ. 26 ოქტომბერი 1919, თეირანი, ირანი — გ. 27 ივლისი, 1980, კაირო, ეგვიპტე) — ირანის ბოლო შაჰი, ქვეყანას მართავდა 1941-1979 წლებში. ფეჰლევის დინასტიის მეორე და უკანასკნელი წარმომადგენელი. ხელისუფლებას ჩამოაშორეს ირანის ისლამური რევოლუციის შედეგად. შაჰი იძულებული იყო ემიგრაციაში წასულიყო და გარდაიცვალა კაიროში. == ბიოგრაფია == განათლება მიიღო ირანში და საზღვარგარეთ. 1938 წელს დაამთავრა სამხედრო აკადემია თეირანში. ტახტზე ავიდა 1941 წლის სექტემბერში, მამის რეზა-შაჰ ფეჰლევის გადადგომის შემდეგ. 1943 წელს ომი გამოუცხადა ფაშისტურ გერმანიას. 1953 წლის აგვისტოში, აშშ-ს ცენტრალური სადაზვერვო სააგენტო-ს უშუალო ორგანიზებით, ოპერაცია \"აიაქსი\"-ს ფარგლებში დამხობილ იქნა პრემიერ-მინისტრი მოჰამედ მოსადეყის მთავრობა. შაჰი ემიგრაციიდან დაბრუნდა და ავტორიტარული მმართველობა დაამკვიდრა. ირანის საიდუმლი პოლიციური სტრუქტურების ფორმირება დაიწყო 1955 წ. აშშ-ს სამხედრო ექსპერტებისა და სპეცსამსახურების სპეციალისტების ხელშეწყობით. ირანში თავისი „ექსპერტები“ გააგზავნა ასევე ისრაელმა, ერთ-ერთი მათგანი იყო პოლკოვნიკი იაკობ ნიმროდი. შაჰის ოფიცრები გადიოდნენ ინტენსიურ მომზადებას დიდ ბრიტანეთში, ისრაელში და აშშ-ში. „CIA“-სა და „სავაქ“-ის მჭიდრო თანამშრომლობის შესახებ ინფორმაცია ფართოდ გახდა ცნობილი მხოლოდ 1970-იანი წლების მეორე ნახევარში . 1955 წლის მარტში, აშშ-ს არმიის პოლკოვნიკის მისია შეიცვალა ამერიკის „CIA“-ს ინსტრუქტორებით (მისია შედგებოდა სულ 5 ოფიცერისგან, რომლებიც იყვნენ ექსპერტები ფარული ოპერაციებისა, ინფორმაციის ანალიზისა და კონტრდაზვერვის სფეროში). შაჰის სპეცსამსახურების ჩამოყალიბებაში დიდი წვლილი მიუძღვის ამერიკელ გენერალს გერბერტ ნორმან შვარცკოფს, რომელმაც „გაწვრთნა სავაქ-ის პერსონალის პირველი თაობა“ . 1956 წლის დეკემბერში შაჰმა და მისმა მთავრობამ გადაწყვიტა, რომ დადგა დრო ირანმა დააფუძნოს დაზვერვის ორგანიზაცია. „სავაქ“-ის შექმნის კანონპროექტი შემოღებულ იქნა მეჯლისის მიერ 1957 წლის 20 იანვარს, და შემდგომ სენატის მიერ დამტკიცდა. 1957 წელს აშშ-სა და ისრაელის სპეცსამსახურების დახმარებით შაჰმა დააარსა დაზვერვისა და სახელმწიფო უშიშროების სამსახური — სავაქი. == ლიტერატურა == == სქოლიო == == რესურსები ინტერნეტში == * Biography portal Mohammad Reza Pahlavi (persian) კატეგორია:სპარსეთის მონარქები კატეგორია:დაბადებული 26 ოქტომბერი კატეგორია:დაბადებული 1919 კატეგორია:გარდაცვლილი 27 ივლისი კატეგორია:გარდაცვლილი 1980 კატეგორია:ფეჰლევიანები კატეგორია:მეორე მსოფლიო ომის პოლიტიკური ლიდერები კატეგორია:ტახტიდან გადამდგარი მონარქები", "url": "https://ka.wikipedia.org/wiki/მოჰამედ_რეზა_ფეჰლევი", "length": 2639}
{"id": "8147", "title": "გერჰარდ შრედერი", "text": "| დაბადების ადგილი= მოსენბერგ-ვიორენი, ჩრდილოეთი რაინ-ვესტფალია | გარდაცვალების თარიღი = | გარდაცვალების ადგილი= | მოქალაქეობა = | ეროვნება = | საარჩევნო ოლქი = | მეუღლე = | მამაკაცი = | პროფესია = იურისტი | რელიგია = ლუთერანი | პარტია = გსდპ | რიგი = გერმანიის კანცლერი | რიგი2 = ქვემო საქსონიის მინისტრ-პრეზიდენტი | თანამდებობა დაიკავა2 = 1990 | თანამდებობა დატოვა2= 1998 | წინამორბედი2 = | მემკვიდრე2 = | პრეზიდენტი2= | რიგი3 = ბუნდესრატის პრეზიდენტი | თანამდებობა დაიკავა3 = 1997 | თანამდებობა დატოვა3= 1998 | წინამორბედი3 = | მემკვიდრე3 = | პრეზიდენტი3= | რიგი4 = | თანამდებობა დაიკავა4 = | თანამდებობა დატოვა4= | წინამორბედი4 = | მემკვიდრე4 = | პრეზიდენტი4= }} გერჰარდ ფრიც კურტ შრედერი (; დ. 7 აპრილი 1944, მოსენბერგ-ვიორენი (დღ. ბლომბერგი), ჩრდილოეთი რაინ-ვესტფალია) — გერმანელი იურისტი და პოლიტიკური მოღვაწე, გერმანიის ბუნდესკანცლერი 1998-2005 წლებში. 1990-1998 წლებში იყო ქვემო საქსონიის მინისტრ-პრეზიდენტი. სოციალ-დემოკრატიული პარტიის თავმჯდომარე 1999-2004 წლებში. ==ბიოგრაფია== * ოფიციალური საიტი კატეგორია:გერმანიის კანცლერები კატეგორია:გერმანელი პოლიტიკოსები კატეგორია:დაბადებული 1944 კატეგორია:დაბადებული 7 აპრილი", "url": "https://ka.wikipedia.org/wiki/გერჰარდ_შრედერი", "length": 1128}
{"id": "8148", "title": "ანგელა მერკელი", "text": "| დაბადების ადგილი= ჰამბურგი | გარდაცვალების თარიღი = | გარდაცვალების ადგილი= | მოქალაქეობა = | ეროვნება = | საარჩევნო ოლქი = | მეუღლე = 1. ულრიხ მერკელი2. იოახიმ ზაუერი | პროფესია = ფიზიკოსი | რელიგია = ლუთერანი | პარტია = ქდკ | მამა = | დედა = | შვილები= | განათლება = | საქმიანობა = | ჯილდოები = | რიგი = გერმანიის კანცლერი | თანამდებობა დაიკავა = 22 ნოემბერი 2005 | თანამდებობა დატოვა = 8 დეკემბერი 2021 | ვიცე-პრეზიდენტი = | პრეზიდენტი = ჰორსტ კელერიკრისტიან ვულფიიოახიმ გაუკი | პრემიერ-მინისტრი = | წინამორბედი= გერჰარდ შრედერი | მემკვიდრე = ოლაფ შოლცი | რიგი2 = border|გერმანია|left|25pxგერმანიის ქრისტიან-დემოკრატიული კავშირის border|გერმანია|right|25pxთავმჯდომარე | თანამდებობა დაიკავა2 = 10 აპრილი, 2000 | თანამდებობა დატოვა2= 7 დეკემბერი, 2018 | პრეზიდენტი2= | მონარქი= | კანცლერი2 = | ვიცე-პრეზიდენტი2 = | პრემიერ-მინისტრი2= | თავმჯდომარე2= | წინამორბედი2 = ვოლფგანგ შოიბლე | მემკვიდრე2 = ანეგრეტ კრამპ-კარენბაუერი | რიგი3 = გერმანიის გარემოს დაცვის მინისტრი | თანამდებობა დაიკავა3 = 17 ნოემბერი 1994 | თანამდებობა დატოვა3= 27 ოქტომბერი 1998 | წინამორბედი3 = | მემკვიდრე3= | პრეზიდენტი3= | კანცლერი3= ჰელმუტ კოლი | რიგი4 = გერმანიის ახალგაზრდობის და ქალთა მინისტრი | თანამდებობა დაიკავა4 =18 იანვარი 1991 | თანამდებობა დატოვა4=17 ნოემბერი 1994 | წინამორბედი4 = | მემკვიდრე4 = | პრეზიდენტი3= | კანცლერი4=ჰელმუტ კოლი | რიგი4 = ბუნდესტაგის წევრი | თანამდებობა დაიკავა4 = 2 დეკემბერი 1990 | თანამდებობა დატოვა4= | წინამორბედი4 = | მემკვიდრე4 = | პრეზიდენტი4= | კანცლერი4= | რიგი5 = | თანამდებობა დაიკავა5 = | თანამდებობა დატოვა5= | პრეზიდენტი5= | მონარქი= | კანცლერი5 = | ვიცე-პრეზიდენტი5 = | პრემიერ-მინისტრი5= | თავმჯდომარე5= | წინამორბედი5 = | მემკვიდრე5 = }} ანგელა დოროთეა მერკელი დაბ. კასნერი (; დ. 17 ივლისი 1954, ჰამბურგი) — გერმანელი პოლიტიკური მოღვაწე. გერმანიის პირველი ქალი-კანცლერი 2005 წლის 22 ნოემბრიდან 2021 წლის 8 დეკემბრამდე. 2000-2018 წლებში ქრისტიან-დემოკრატიული კავშირის თავმჯდომარე. == რესურსები ინტერნეტში == * ანგელა მერკელის პირადი საიტი * კატეგორია:გერმანიის კანცლერები კატეგორია:გერმანელი პოლიტიკოსი ქალები კატეგორია:დაბადებული 17 ივლისი კატეგორია:დაბადებული 1954", "url": "https://ka.wikipedia.org/wiki/ანგელა_მერკელი", "length": 2098}
{"id": "8149", "title": "ჰელმუტ კოლი", "text": "| გარდაცვალების ადგილი= ლუდვიგსჰაფენი, რაინლანდ-პფალცი, გერმანია | მოქალაქეობა = | ეროვნება = | საარჩევნო ოლქი = | მეუღლე = 1. ჰანელორე კოლი2. მაიკა რიხტერი | პროფესია = ისტორიკოსი | რელიგია = კათოლიკე | პარტია = ქდკ | რიგი = გერმანიის კანცლერი | რიგი2 = რაინლანდ-პფალცის მინისტრ-პრეზიდენტი | თანამდებობა დაიკავა2 = 1969 | თანამდებობა დატოვა2= 1976 | წინამორბედი2 = | მემკვიდრე2 = | პრეზიდენტი2= }} ჰელმუტ იოზეფ მიხაელ კოლი (; ; დ. 3 აპრილი 1930, ლუდვიგსჰაფენი, რაინლანდ-პფალცი, გერმანია, — გ. 16 ივნისი 2017, იქვე) — გერმანელი პოლიტიკური მოღვაწე, გერმანიის ბუნდესკანცლერი 1982-1998 წლებში. მისი 16 წლიანი მოღვაწეობა ყველაზე გრძელია გერმანიის კანცლერებს შორის ოტო ფონ ბისმარკის შემდეგ. იგი არის არქიტექტორი გერმანიის გაერთიანების და საფრანგეთის პრეზიდენტ ფრანსუა მიტერანთან ერთად მაასტრიხტის ხელშეკრულების, რითაც შეიქმნა ევროპის კავშირი. 1969-1976 წლებში იყო რაინლანდ-პფალცის მინისტრ-პრეზიდენტი. ქრისტიან-დემოკრატიული კავშირის თავმჯდომარე 1973-1998 წლებში აგრეთვე, გაერთიანებული გერმანიის პირველი კანცლერი. ==ადრეული წლები და განათლება== ჰელმუტ კოლი 1930 წლის 3 აპრილს გერმანიის ქალაქ ლუდვიგსჰაფენში, რომაულ-კათოლიკურ ოჯახში დაიბადა. როგორც ამ თაობის წარმომადგენელთა უმეტესობა, კოლიც იძულებით შეუერთდა ჰიტლერის ახალგაზრდა მხარდამჭერებს, 1945 წელს კი ნაცისტური გერმანიის შეიარაღებულ ძალებს - ვერმახტს თუმცა, განვითარებული მოვლენების გათვალისწინებით, ომში უშუალო მონაწილეობა არ მიუღია. ნაცისტურმა რეჟიმმა მასზე, როგორც მოზარდზე, დიდი გავლენა ვერ მოახდინა, რასაცთავადხსნიდა „მოგვიანებით დაბადების ბედნიერებით“. კოლი იყო ოჯახის პირველი წევრი, რომელმაც საუნივერსიტეტო განათლება მიიღო. 1950 წელს სამართლის შესწავლა დაიწყო ფრანკფურტის უნივერსიტეტში, ხოლო შემდგომ ისტორიისა და პოლიტიკის მეცნიერებების სწავლა ჰაიდელბერგის უნივერსიტეტში განაგრძო ამავე უნივერსიტეტში დაიცვა დოქტორის ხარისხი 1958 წელს. სადოქტორო ნაშრომი მიუძღვნა 1945 წლის შემდგომ გერმანული პოლიტიკური პარტიების აღორძინებას. უნივერსიტეტის დასრულების შემდეგ კოლი ალფრედ ვებერის კვლევით ინსტიტუტში კვლევით საქმიანობას შეუდგა. აქტიური პოლიტიკური კარიერის დაწყებამდე იგი ბიზნეს საქმიანობითაც იყო დაკავებული. ==ადრეული პოლიტიკური მოღვაწეობა== 1946 წელს სკოლის დამამთავრებელ საფეხურზე მყოფი ჰელმუტ კოლი ახალდაფუძნებულ „ქრისტიან-დემოკრატიულ კავშირს“შეუერთდა. 1953 წელს გახდა ამავე პარტიის რაინლანდ-პფალცის ფილიალის საბჭოს წევრი, ხოლო 1954 წელს აირჩიეს პარტიის „ახალგაზრდული კავშირის“ თავმჯდომარის მოადგილედ. კოლითავიდანვე აქტიურად ჩაერთო მშობლიური ფედერალური მიწის ადგილობრივ პოლიტიკურ პროცესებში.1959 წელს გახდა რაინლანდ-პფალცის საკანონმდებლო ორგანოს ყველაზე ახალგაზრდა წევრი. ახალგაზრდა პოლიტიკოსი განსაკუთრებით დიდ ყურადღებას უთმობდა როგორც სასკოლო, ისე საუნივერსიტეტო განათლების სისტემის საკითხებს და მისთვის ხელშეწყობას. სწორედ მისი ინიციატივით დაარსდა კაიზერსლაუტერნის ტექნიკური უნივერსიტეტი. თავისი კარიერის პირველ მნიშვნელოვან ნაბიჯს ჰელმუტ კოლმა 1969 წლის 19 მაისს, 39 წლის ასაკში მიაღწია და გახდა რაინლანდ-პფლაცის მინისტრ-პრეზიდენტი.1970-იან წლებიდან მოყოლებული,განსაკუთრებით გამოირჩეოდა ვილი ბრანდტის მთავრობის მიმართ კრიტიკით . განვლილი გზის გათვალისწინებით, პარტიის შიგნით კოლი ყველაზე პროგრესულ ძალად განიხილებოდა, 1973 წელს იგი აირჩიეს კიდეცქრისტიან-დემოკრატების თავმჯდომარედ, ეს პოსტი მან 1998წლამდე შეინარჩუნა . 1976 წელს გამართულ ფედერალურ არჩევნებში, კოლის პარტიამ დიდი მხარდაჭერა მიიღო, თუმცა შედეგი არასაკმარისი აღმოჩნდა სოციალ-დემოკრატიჰელმუტ შმიდტის დასამარცხებლად. მისმა მოღვაწეობამ მნიშვნელოვნად იმოქმედა როგორც ქრისტიან-დემოკრატიული პარტიის, ისე მთლიანად გერმანული კონსერვატიზმის ფორმაციაზე. კერძოდ, კოლი ყურადღებას ამახვილებდა პარტიის ცენტრალურ საყრდენებსა და მემკვიდრეობაზე, რაც ითვალისწინებდა სოციალური კეთილდღეობის ინტეგრირებას კონსერვატული დღის წესრიგის გათვალისწინებით სწორედ ამიტომ,1980-იან წლებში, საერთაშორისო კონსერვატიზმზე საუბრისას,რონალდ რეიგანისა და მარგარეტ ტეთჩერის გვერდით ხშირად ჰელმუტ კოლის სახელსაც ახსენებდნენ. ==გერმანიის ფედერალური კანცლერი== 1982 წლის ოქტომბერში გერმანიის ფედერალურ რესპუბლიკაში დასრულდა სოციალ-ლიბერალური კოალიცია, რაც განაპირობა როგორც ადგილობრივ, ისე რეგიონულ არჩევნებში თავისუფალი დემოკრატების სასტიკმა მარცხმა . ამავე წელს, ქრისტიან-დემოკრატებმა „უნდობლობის კონსტრუქციული ვოტუმი“ პრაქტიკაში წარმატებით გამოიყენეს, ჩამოაყალიბეს ქრისტიან-დემოკრატიული კავშირის, ბავარიის ქრისტიან-სოციალური კავშირისა და თავისუფალ-დემოკრატიული პარტიისგან შემდგარი კოალიცია, ხოლო გერმანიის ფედერალური კანცლერის პოსტზეჰელმუტ კოლი აირჩიეს. კოლმა ვადამდელი საპარლამენტო არჩევნები 1983 წლისათვის გამოაცხადა.მარტში გამართულ ფედერალურ არჩევნებში მან დამაჯერებელი გამარჯვება მოიპოვა, ქდკ/ქსკ-მ 48.8%-ის, ხოლო თავისუფალმა დემოკრატებმა 7%-ის მოპოვება შეძლეს. საშინაო პოლიტიკურ ასპარეზზე კოლმა არაერთი მნიშვნელოვანი სოციალური ინიციატივა განახორციელა, მათ შორის, უმუშევრობის ბენეფიტების გაზრდა ასაკოვანთათვის, დაუსაქმებელი ახალგაზრდებისთვის სარგბელის მიღების ასაკის გაზრდა, 21 წლამდე, გარდა ამისა, მოიმატა ბავშვთა აღზრდის შემწეობამ და ა.შ. ფედერალური კანცლერის პოსტზე დანიშნული კოლი 1960-იანი წლების მიწურულს, ვილი ბრანდტის მიერ წამოწყებული „ოსტპოლიტიკის“ , ფაქტობრივად, გამგრძელებლად იქცა, რის გამოც მას ქრისტიან-დემოკრატები ხშირად აკრიტიკებდნენ კიდეც. სწორედ კოლის ინიციატივით განხორციელდა გერმანიის დემოკრატიული რესპუბლიკის სახელმწიფო საბჭოს თავმჯდომარის, ერიხ ჰონეკერის პირველი სახელმწიფო ვიზიტი. შეხვედრაზე მხარეებმა „ორი გერმანიის“ ურთიერთობის პერსპექტივები და თანამშრომლობის სახეები განიხილეს. სწორედ ეს ორი მხარე გახდა 1989 წლის 9 ნოემბერს ბერლინის კედლის დანგრევის მონაწილე თუმცა, როგორც აღნიშნავენ ხოლმე, გერმანიის „აღმოსავლეთის პოლიტიკას“ ჰელმუტ კოლმა „დასავლური პოლიტიკის“ ელფერიც შესძინა, რაც გამოიხატებოდა ევროპულ თანამეგობრობასთან და ამერიკის შეერთებულ შტატებთან ურთიერთობების გაღრმავებით კანცლერობის პირველივე ვადის დასაწყისში, კოლმა თამამად დაუჭირა მხარი ამერიკული საბრძოლო რაკეტების დასავლეთ გერმანიის ტერიტორიაზე განლაგებას, რაც ვერ შეძლო მისმა წინამორბედმა, ჰელმუტ შმიდტმა ==ევროპული თანამეგობრობა - „მჭიდრო კავშირი“ (“Ever Closer Union”)== ევროპული პოლიტიკური არქიტექტურის დღევანდელი სახით არსებობაში ჰელმუტ კოლს დიდი წვლილი მიუძღვის. გარდა იმისა, რომ კოლი აქტიურად მონაწილეობდა ევროპული ინტეგრაციის გაღრმავების პროცესში,მან საფრანგეთის პრეზიდენტ ფრანსუა მიტერანთან ერთად,ხელი შეუწყო გერმანიისა და საფრანგეთის მჭიდრო თანამშრომლობას. 1984 წელს ვერდენში, მიტერანისა და კოლის მიერ განხორციელებული ვიზიტი, სადაც 1916 წელს მნიშვნელოვანი ბრძოლა გაიმართა, ორი ქვეყნის შერიგების სიმბოლოდ იქცა. სწორედ ომში დაღუპულ ჯარისკაცებს მიაგეს პატივი ქვეყნის პირველმა პირებმა.გარდა ამისა, გერმანულ-ფრანგული კავშირისა და კულტურის გაზიარების მიზნით, მათივე ინიციატივით შეიქმნა ფრანგულ-გერმანული ტელეკომპანია „ARTE” ერთიანი ევროპისადმი კოლის ხედვებსა და ინტეგრაციულ იმპულსებზე გავლენა მეორე მსოფლიო ომის დროს განვითარებულმა მოვლენებმა მოახდინა. მშობლიური ქალაქის, ლუდვიგსჰაფენის დაბომბვის ხილვამ, ახალგაზრდა კოლი მიახვედრა, რომ მხოლოდ ინტეგრაცია მიიყვანდა ევროპას საბოლოო მშვიდობამდე მიუხედავად მრავალი წინააღმდეგობისა, ჰელმუტ კოლმა თავი მიუძღვნა ევროინტეგრაციის მასშტაბების გაზრდას და „მჭიდრო კავშირის“ იდეას (“Ever Closer Union”), რომელშიც გერმანია როგორც პოლიტიკური, ისე ეკონომიკური საყრდენის ფუნქციას შეასრულებდა. კოლის სახელს უკავშირდება ინტეგრაციის ერთ-ერთი ყველაზე ამბიციური პროექტი, 1986 წელს გაფორმებული- „ერთიანი ევროპული აქტი“, საფრანგეთის პრეზიდენტ ფრანსუა მიტერანთან ერთად მოგვარებული ბრიტანეთისთვის პრობლემური საბიუჯეტო საკითხი დაერთიანი მონეტარული კავშირისკენ გადადგმული ნაბიჯები გარდა ამისა,საბჭოთა კავშირის დანგრევის შემდგომ, გერმანიის კანცლერი მხურვალედ უჭერდა მხარს ევროპის კავშირის პოსტ-საბჭოთა ქვეყნების ევროპეიზაციის პროცესსა და ევროპის კავშირის ამ მიმართულებით გაფართოებას. ==გაერთიანებული გერმანიის პირველი კანცლერი== „ცივი ომის“ დროს მიმდინარე მოვლენების გათვალისწინებით, გერმანიის გაერთიანების საკითხი საკმაოდ შორეულ პერსპექტივად აღიქმებოდა. საბჭოთა კავშირიც თავის პოზიციებში მტკიცედ იდგა, არ დაეშვა გერმანიის დემოკრატიული რესპუბლიკის ევროპულ გაერთიანებასა და ჩრდილოატლანტიკური ხელშეკრულების ორგანიზაციაში ინტეგრაცია კოლის კანცლერად მოღვაწეობის პერიოდში „ორ გერმანიას“ შორის ურთიერთობა სხვა სტადიაში შევიდა. დასავლეთის ქვეყნებიდან გდრ-ის ყველზე დიდი კრედიტორი თავად გერმანიის ფედერაციული რესპუბლიკა იყო. მხოლოდ 1983-1985 წლებში გფრ-ის ბანკებმა გდრ-ს ორი მილიარდის კრედიტი გამოუყვეს, რასაც ორი მხარის შემდგარი თანამშრომლობის ერთ-ერთ მნიშვნელოვან ფაქტორად მოიხსენიებს საბჭოთა კავშირის ყოფილი საგარეო საქმეთა მინისტრი, ედუარდ შევარდნაძე თავის მემუარებში მართალია ბერლინის კედლის ნგრევა 1989 წელს დაიწყო, თუმცაამ დროისთვის, დასავლეთ და აღმოსავლეთ გერმანიის გაერთიანებასთან დაკავშირებით შეკითხვები კვლავ ისმოდა. გდრ-ის ეკონომიკური მდგომარეობის გათვალისწინებით, მოსალოდნელი იყო ნეგატიური ეფექტები. მაშინ როდესაც გერმანიის ბუნდესტაგი 1989 წლის 9 ნოემბერს განიხილავდა პროექტს - „გაერთიანების აქტი“,დამსწრე საზოგადოებას კოლი შემდეგს დაპირდა:„არავინ იგრძნობს თავს უარესად, და უკეთესად - ბევრი“. გაერთიანების ერთ-ერთი გადამწყვეტი ეპიზოდი ჰელმუტ კოლის რუსეთში ვიზიტს უკავშირდება. 1990 წლის 14-16 ივლისს კანცლერი მიხეილ გორბაჩოვს ეწვია, მოლაპარაკების შედეგად, მხარეები შეთანხმდნენ გაერთიანებული, სუვერენული გერმანიის უფლებაზე, შეუერთდეს ჩრდილოატლანტიკური ხელშეკრულების ორგანიზაციას, სსრკ-ს ჯარებს კი მიეცათ ქვეყნის დატოვების ვადა. ორი თვის შემდეგ მხარეებს შორის ხელი მოეწერა „დიდ ხელშეკრულებას“, რომლის მიხედვით გერმანია უარს აცხადებდა ბირთვული, ქიმიური და ბაქტერიოლოგიური იარაღის წარმოებაზე, მათ განლაგებასა და შენახვაზე.მოსკოვში გამართულ შეხვედრას ჯამში 10-მუხლიანი შეთანხმების გაფორმება მოჰყვა, სადაც ზემოთჩამოთვლილი საკითხების გარდა, გაჟღერდა: გერმანიასადა პოლონეთს შორის საზღვრის დადგენა საერთაშორისო ხელშეკრულების თანახმად, გაერთიანებული გერმანია იმოქმედებდა მხოლოდ და მხოლოდ კონსტიტუციის გათვალისწინებით, გარდა ამისა,ქვეყანა საბრძოლო ძალებს შეამცირებდა 370 000 კაცამდე. სსრკ-ს მხრიდან აღნიშნული იყო, რომ შეიარაღებული ძალები 1994 წლამდე დატოვებდნენ გერმანიის ტერიტორიას, რისთვისაც გერმანიამ 15 მილიარდი დოლარი გამოყო, რომელსაც დაემატა მანამდე აღებული 5-მილიარდიანი სესხი, რომელიც შევარდნაძემ პირადად სთხოვა ჰელმუტ კოლს. აღსანიშნავია, რომ შეთანხმება „ორი პლუს ოთხი“ ძალაში 1991 წლის მარტში შევიდა, თუმცა რუსეთის ჯარების გერმანიიდან გამოყვანა 1994 წლამდე ვერ მოხერხდა. 1998 წლის არჩევნების შედეგად, კოლის მთავრობა გერჰარდ შროდერის მთავრობამ ჩაანაცვლა. 16-წლიანი მოღვაწეობით, ჰელმუტ კოლი გახდა ბისმარკის შემდეგ პირველი, რომელმაც ასე ხანგრძლივი დრო დაჰყო კანცლერის პოსტზე. ==პირადი ცხოვრება და სიცოცხლის დასასრული== ჰელმუტ კოლი სიცოცხლის მანძილზე ორჯერ იყო დაქორწინებული. პირველად, 1960 წელს იქორწინა ჰანელორ რენერზე. თანაცხოვრებისას წყვილს ორი ვაჟი, უოლტერ და პიტერ კოლები შეეძინათ. პირველი მეუღლე კოლმა სკოლის ასაკში გაიცნო და მასთან ერთად 2001 წლამდე, მის გარდაცვალებამდე იცხოვრა. 2008 წელს, 78 წლის ასაკში მყოფმა პოლიტიკოსმა მეორედ იქორწინა. მისი მეუღლე 44 წლის მაიკ რიხტერი გახლდათ. ამ უკანასკნელთანქორწინებას საკმაოდ დიდი გამოხმაურება მოჰყვა. კოლის ვაჟის, პიტერ კოლის განცხადებით, ხელმეორედ დაქორწინება მამას არ სურდა და ეს ნაბიჯი 2008 წელს მიყენებულ თავის სერიოზულ ტრამვას დაუკავშირა. 87 წლის კოლი 2017 წლის 16 ივნისს, ბუნებრივი სიკვდილით გარდაიცვალა. გამომშვიდობების ცერემონია ბერლინის გარდა სტრასბურგში, ევროპარლამენტის შენობაში გაიმართა.ეს იყო პირველი შემთხვევა, როდესაც ევროპარლამენტმა მსგავსი ცერემონიით გააცილა პოლიტიკური მოღვაწე. ცერემონიას მნიშვნელოვანი რანგის სხვადასხვა პოლიტიკური ფიგურა დაესწრო. „გაერთიანების კანცლერი“ - ამ სიტყვებით გამოემშვიდობა ანგელა მერკელი ყოფილ კანცლერს. ჯორჯ ბუშმა კი მას “ომისშემდგომი ევროპის ერთ-ერთი უდიდესი ლიდერი“ უწოდა. ==ლიტერატურა== *Lentz. Harris M. Heads of States and Governments. New York: Routledge, 2013. *Casey, S., and Wright, J. (Eds.). Mental Maps in the Era of Détente and the End of the Cold War 1968-91. Palgrave Macmillan: 2015. *Ray, Michael (Ed.) Germany. New York: Britannica Educational Publishing, 2014. *Stankiewicz, Damien. Europe Un-Imagined. University of Toronto Press, 2017. *Huelshoff, Michael G. Andrei S. Markovits, and Simon Reich (Eds.) From Bundesrepublik to Deutschland German Politics after Unification. The Universality of Michigan Press, 1993. *შევარდნაძე, ედუარდ. ფიქრი წარსულსა და მომავალზე. თბილისი: პალიტრა L, 2006. ==რესურსები ინტერნეტში== *helmut-kohl.de - საიტი ჰელმუტ კოლის შესახებ (მართავს კონრად ადენაუერის ფონდი) *Berman, Russell A. “A German Chancellor like No Other.” POLITICO. POLITICO, June 16, 2017. *Platter, Roman. “Helmut Kohl, German Statesman Who United His Country after Cold War, Dies at 87.” The Washington Post. WP Company, June 16, 2017. *“Helmut Kohl.” Encyclopedia Britannica. Encyclopedia Britannica, Inc., March 30, 2020. *Crag, Gordon A. “Did Ostpolitik Work?” Foreign Affairs, January 28, 2009. *Livingston, Robert Gerald. “Life after Kohl? We'll Always Have Germany.” Foreign Affairs, January 28, 2009. *Shuster, Simon. “Helmut Kohl.” Time. Time, June 22, 2017. *“Helmut Kohl and François Mitterrand: leaders in reconciliation”. European Commission *Deutsche Welle. “How Kohl and Gorbachev Sealed the Deal on German Reunification: DW: 14.07.2010.” DW.COM. Accessed April 20, 2020. *Agence France-Presse in Speyer, Germany. “'Architect of German Unity': World Leaders Pay Tribute to Helmut Kohl.” The Guardian. Guardian News and Media, July 1, 2017. ==სქოლიო== კატეგორია:გერმანიის კანცლერები კატეგორია:გერმანელი პოლიტიკოსები კატეგორია:დაბადებული 3 აპრილი კატეგორია:დაბადებული 1930 კატეგორია:გარდაცვლილი 16 ივნისი კატეგორია:გარდაცვლილი 2017 კატეგორია:ცივი ომის ლიდერები", "url": "https://ka.wikipedia.org/wiki/ჰელმუტ_კოლი", "length": 13188}
{"id": "8150", "title": "ჰელმუტ შმიდტი", "text": "| დაბადების ადგილი= ჰამბურგი | გარდაცვალების თარიღი = | გარდაცვალების ადგილი= | მოქალაქეობა = | ეროვნება = | საარჩევნო ოლქი = | მეუღლე = | მამაკაცი = | პროფესია = | რელიგია = ლუთერანი | პარტია = გსდპ | რიგი = გერმანიის კანცლერი | რიგი2 = საგარეო საქმეთა მინისტრის მოვალეობის შემსრულებელი | თანამდებობა დაიკავა2 = 17 სექტემბერი 1982 | თანამდებობა დატოვა2= 1 ოქტომბერი 1982 | წინამორბედი2 = | მემკვიდრე2 = | პრეზიდენტი2= | რიგი3 = ფინანსთა მინისტრი | თანამდებობა დაიკავა3 = 1972 | თანამდებობა დატოვა3= 1974 | წინამორბედი3 = | მემკვიდრე3 = | პრეზიდენტი3= | კანცლერი3= ვილი ბრანდტი | რიგი4 = ეკონომიკის მინისტრი | თანამდებობა დაიკავა4 = 7 ივლისი 1972 | თანამდებობა დატოვა4= 15 დეკემბერი 1972 | წინამორბედი4 = | მემკვიდრე4 = | პრეზიდენტი4= | კანცლერი4= ვილი ბრანდტი | რიგი5 = თავდაცვის მინისტრი | თანამდებობა დაიკავა5 = 1969 | თანამდებობა დატოვა5= 1972 | წინამორბედი5 = | მემკვიდრე5 = | პრეზიდენტი5= | კანცლერი5= ვილი ბრანდტი }} ჰელმუტ ჰაინრიხ ვალდემარ შმიდტი (; დ. 23 დეკემბერი, 1918, ჰამბურგი — გ. 10 ნოემბერი, 2015, ჰამბურგი) — გერმანელი პოლიტიკური მოღვაწე გსდპ-დან. როგორც სოციალ-ლიბერალური კოალიციის მთავრობის მეთაური, 1974–1982 წლებში იყო გფრ-ის მეხუთე ბუნდესკანცლერი ვილი ბრანდტის გადადგომის შემდეგ. შმიდტი გერმანიის ბუნდესტაგის დეპუტატი იყო (პირველად) 1953–1962 წლებში; ევროპარლამენტის წევრი 1958–1961 წლებში; ჰამბურგის საპოლიციო სამმართველოს სენატორი 1961 წლიდან; გერმანიის ბუნდესტაგის დეპუტატი (მეორედ) 1965–1987 წლებში, სადაც იყო სოციალ-დემოკრატიული ფრაქციის თავმჯდომარე 1967–1969 წლებში; თავდაცვის მინისტრი 1969–1972 წლებში და ფინანსთა მინისტრი 1972–1974 წლებში. == ბიოგრაფია == ჰელმუტ შმიდტის ბებია და ბაბუა მამის მხრიდან იყვნენ ებრაელები ლუდვიგ გუმპელი და ფრიდერიკ ვენცელი. ჰელმუტის მამა გუსტავ ლუდვიგი (1888–1981) დაბადებიდანვე მალე შმიდტების წყვილმა იშვილა. მოგვიანებით გუსტავ ლუდვიგ შმიდტი გახდა მასწავლებელი და დაქორწინდა მის კოლეგაზე ლუდოვიკა კოხზე (1890–1968). ჰელმუტ შმიდტი დაიბადა ჰამბურგის ბარმბეკის რაიონში 1918 წელს. ის იყო დედამამიშვილებს შორის ყველაზე უფროსი. 1931 წლამდე ოჯახი ჰამბურგში ცხოვრობდა. 1937 წელს დაამთავრა საშუალო სკოლა. მისი ერთ-ერთი მასწავლებელი იყო ერნა სტალი. ===სამხედრო სამსახური=== საშუალო სკოლის დამთავრების შემდეგ, შმიდტი, ისევე როგორც საშუალო სკოლის კურსდამთავრებულთა უმრავლესობა, მოხალისედ წავიდა სამხედრო სამსახურში, რათა შემდეგ შეძლებოდა შეუფერხებლად განათლების მიღება. 1937 წლის 4 ნოემბერს სამხედრო სამსახურში გაიწვიეს საზენიტო არტილერიასთან ბრემენ-ვეგესაკში. სხვათა შორის, იგი გაგზავნეს ლენინგრადის ბლოკადაში, რის გამოც მან მიიღო რკინის ჯვრის მეორე ხარისხის ორდენი. 1942–1944 წლებში იყო კონსულტანტი მსუბუქი საზენიტო არტილერიის წვრთნის წესებში ბერლინის რაიხის საავიაციო სამინისტროში და ბერნაუში ბერლინის მახლობლად. როგორც რაიხის საავიაციო სამინისტროს წევრი, ლეიტენანტი შმიდტი დაინიშნა მაყურებლად სახალხო სასამართლოში 1944 წლის 20 ივლისის მკვლელობის მცდელობაში მონაწილეთა წინააღმდეგ სახალხო სასამართლოს საჩვენებელ სასამართლო პროცესებზე. თავმჯდომარის როლანდ ფრეისლერის საქციელით შეძრწუნებული შმიდტი შემდგომი მოსმენისგან გაათავისუფლეს მისმა ზემდგომმა გენერალმა. 1944 წლის დეკემბრიდან იგი თავდაპირველად გადაიყვანეს ბელგიაში, როგორც ბატარეის უფროსი დასავლეთ ფრონტზე. 1945 წლის დასაწყისში, ბალტიის ზღვაზე რერიკის საზენიტო პოლიგონზე ვარჯიშის დროს, მან კრიტიკული კომენტარები გააკეთა რაიხსმარშალის ჰერმან გერინგისა და ნაცისტური რეჟიმის მისამართით. ამისთვის ნაცისტთა მეთაურს სურდა მისი სამხედრო სასამართლოს წინაშე წარდგენა. თუმცა, ორმა ზემდგომმა გენერალმა აღკვეთა, მისი დისლოკაციის ადგილის მუდმივი შეცვლის გზით. 1945 წლის აპრილში შმიდტი ბრიტანელებმა დაატყვევეს სოლტაუში, ლუნებურგის ჰითზე. ზედელგემის სამხედრო ტყვეთა ბანაკში (ბანაკი №2226), ჰანს ბოჰნენკამპის ლექციამ სათაურით „ცდუნებული ხალხი“, დაუკარგა ბოლო ილუზიები ნაციონალ-სოციალიზმის შესახებ. შმიდტი ტყვეობიდან 1945 წლის 31 აგვისტოს გაათავისუფლეს. ბუნდესვერის დაარსების შემდეგ შმიდტი 1958 წლის მარტში რეზერვში კაპიტნის თანამდებობაზე დააწინაურეს. 1958 წლის ოქტომბერში/ნოემბერში მან მონაწილეობა მიიღო სამხედრო წვრთნებში მაშინდელ იზერბრუკის ყაზარმებში ჰამბურგ-ისერბრუკში; წვრთნების დროს იგი ამოიღეს გსდპ-ის საპარლამენტო ფრაქციიდან იმ მოტივით, რომ ის იყო მილიტარისტი. ომამდე შმიდტს თავდაპირველად სურდა არქიტექტურისა და ურბანული დაგეგმარების შესწავლა. ჯერ კიდევ სამხედრო ტყვედ ყოფნისას მან დააპროექტა „ოროთახიანი პატარა ქალაქის სახლი“ და „ლამაზად დახატა“. თუმცა, გათავისუფლების შემდეგ, ფინანსებისა და დროის მიზეზების გამო, მან გადაწყვიტა რაც შეიძლება სწრაფად დაესრულებინა „სასწავლო კურსი“ და 1945 წლის ზამთრის სემესტრიდან სწავლა დაიწყო ჰამბურგის უნივერსიტეტში, სადაც ეუფლებოდა ეკონომიკასა და პოლიტიკურ მეცნიერებებს. სწავლა დაასრულა 1949 წელს ეკონომიკის განხრით, თემაზე „იაპონიასა და გერმანიაში სავალუტო რეფორმების შედარების შესახებ“. შემდეგ მან მუშაობა დაიწყო, ჯერ კონსულტანტად, შემდეგ — დეპარტამენტის უფროსად თავისუფალი და ჰანზატური ქალაქ ჰამბურგის ეკონომიკისა და ტრანსპორტის ორგანოში, რომელსაც ხელმძღვანელობდა კარლ შილერი. აქ ის სატრანსპორტო ოფისს ხელმძღვანელობდა 1952-1953 წლებში. === პოლიტიკური კარიერა === ტყვეობიდან გათავისუფლების შემდეგ 1946 წლის მარტში შმიდტი შეუერთდა გსდპ-ს. აქ იგი თავდაპირველად ჩაერთო სოციალისტური გერმანიის სტუდენტთა ასოციაციაში. 1947–1948 წლებში იყო მისი თავმჯდომარე ბრიტანეთის საოკუპაციო ზონაში. 1968–1984 წლებში იყო გსდპ-ის ფედერალური თავმჯდომარის მოადგილე. 1953 წლის არჩევნებში შმიდტმა მოიპოვა ბუნდესტაგის დეპუტატის მანდატი. 1958–1961 წლებში იყო ევროპარლამენტის წევრი. 1961–1965 წლებში შმიდტი მსახურობდა პოლიციის განყოფილების სენატორის თანამდებობაზე (1962 წლის ივნისიდან — შინაგან საქმეთა სენატორი). ამ თანამდებობაზე მან მოიპოვა პოპულარობა და მაღალი რეპუტაცია, როგორც კკრიზისების მენეჯერმა 1962 წლის ქარიშხლის დროს გერმანიის ჩრდილოეთ ზღვის სანაპიროზე. ძირითადი კანონით ცალსახად ლეგიტიმაციის გარეშე, შმიდტმა გამოიყენა არსებული კონტაქტები ბუნდესვერთან, რათა უზრუნველეყო, რომ გაზრდილიყო ბუნდესვერისა და მოკავშირეების მხარდაჭერა ვერტმფრენებით. 1963 წლის იანვარში, შპიგელის საქმის ფარგლებში, ფედერალურმა პროკურატურამ შმიდტს წაუყენა ბრალდება, როგორც შინაგან საქმეთა სენატორს, ღალატში ხელშეწყობისთვის. საქმის წარმოება შეწყდა 1965 წლის დასაწყისში.. 1965 წლის არჩევნებში შმიდტმა კვლავ მოიპოვა ბუნდესტაგის დეპუტატის მანდატი. 1969 წლის ფედერალურ არჩევნებში გსდპ-ის გამარჯვებისა და სოციალურ ლიბერალურ კოალიციასა და გერმანიის თავისუფალ დემოკრატიულ პარტიას (გთდპ-ს) შორის შეთანხმების შემდეგ, 1969 წლის 22 ოქტომბერს კანცლერმა ვილი ბრანდტმა შმიდტი დანიშნა თავდაცვის მინისტრად ახალ ფედერალურ მთავრობაში. 1972 წლის 7 ივლისს, კარლ შილერის გადადგომის შემდეგ, მან დაიკავა ფინანსთა და ეკონომიკის მინისტრის თანამდებობა. 1972 წლის ფედერალური არჩევნების შემდეგ ეს „სუპერ სამინისტრო“ კვლავ გაიყო. 1972 წლის 15 დეკემბრიდან გთდპ უზრუნველყოფდა ეკონომიკის მინისტრს, ხოლო შმიდტი განაგრძობდა ფინანსთა სამინისტროს ხელმძღვანელობას. 1974 წლის 16 მაისს, მას შემდეგ, რაც ვილი ბრანდტი გადადგა მთავრობის მეთაურად, ბუნდესტაგმა აირჩია შმიტი გერმანიის ფედერალური რესპუბლიკის მეხუთე კანცლერად 267 ხმით. მისი მმართველობის პერიოდში ყველაზე დიდი გამოწვევა იყო გლობალური ეკონომიკური რეცესია და 1970-იანი წლების ნავთობის კრიზისი, რომელიც გერმანიის ფედერაციულმა რესპუბლიკამ მისი ხელმძღვანელობით უკეთ გაუძლო, ვიდრე სხვა ინდუსტრიულმა ქვეყნებმა. 1974 წელს შმიდტმა ხელი მოაწერა აბორტის ვადის რეგულაციის კანონს, რომელიც მოგვიანებით არაკონსტიტუციურად გამოცხადდა და 1976 წელს შემუშავებულ მოდელზე, რომელიც შემდგომ იქნა მიღებული. შმიდტი იყო ბირთვული ენერგიის წარმოების ძლიერი მხარდამჭერი. 1977 წელს მისი მთავრობა გორლებენში ბირთვული საწვავის გადამუშავების ქარხნის აშენებას აპირებდა. საფრანგეთის პრეზიდენტ ვალერი ჟისკარ დ'ესტენთან ერთად შმიდტმა გააუმჯობესა გერმანია-საფრანგეთის ურთიერთობები და გადადგა გადამწყვეტი ნაბიჯები შემდგომი ევროპული ინტეგრაციისკენ. შმიდტის თანამდებობაზე მოსვლის შემდეგ მალევე შეიქმნა ევროპული საბჭო და მან ასევე მიიღო ყველაზე მნიშვნელოვანი ეკონომიკური პოლიტიკის ზომა ჟისკართან თანამშრომლობით: მსოფლიო ეკონომიკური სამიტის დაარსება 1975 წელს, რომელიც დაგეგმილი იყო, როგორც არაფორმალური შეხვედრა. ყველაზე მნიშვნელოვანი დასავლური დემოკრატიების სახელმწიფოთა და მთავრობათა მეთაურები 1979 წლის 1 იანვარს ევროპის სავალუტო სისტემისა და ევროპის სავალუტო ერთეულის (ECU) შემოღება, რომლის ბაზაზე მოგვიანებით წარმოიშვა ევროპის ეკონომიკური და სავალუტო კავშირი და ევრო. ასევე დიდი შვიდეულის (G7) დაარსება შმიდტისა და ვალერი ჟისკარ-დ’ესტენის იდეას ეფუძნებოდა. 1977 წელს შმიდტი იყო პირველი დასავლელი სახელმწიფო მოღვაწე, რომელმაც მიუთითა შეიარაღების ბალანსისთვის საბჭოთა კავშირის ახალი SS-20 საშუალო რადიუსის რაკეტების საფრთხეებზე. 1982 წლის ზაფხულის ბოლოს, სოციალ-ლიბერალური კოალიცია, რომელსაც ის ხელმძღვანელობდა, დაიშალა ეკონომიკურ და სოციალურ პოლიტიკაში განსხვავებების გამო (ფედერალური ბიუჯეტი, სახელმწიფო ვალი, დასაქმების პროგრამები). 1982 წლის 17 სექტემბერს გთდპ-ის ყველა ფედერალური მინისტრი (ჰანს-დიტრიხ გენშერი, გერჰარტ ბაუმი, ოტო გრაფ ლამბსდორფი და იოზეფ ერტლი) გადადგა. ამიტომ შმიდტმა აიღო ფედერალური საგარეო საქმეთა მინისტრის თანამდებობა, გარდა ფედერალური კანცლერის თანამდებობისა და გააგრძელა სამთავრობო საქმიანობა ბუნდესტაგში უმრავლესობის გარეშე. 1982 წლის 1 ოქტომბერს კანცლერობა დასრულდა ჰელმუტ შმიდტისადმი უნდობლობის გამოცხადებით. გქდკ-ის, ბქსკ-სა და გთდპ-ის საპარლამენტო ფრაქციების ხმების უმრავლესობით ჰელმუტ კოლი აირჩიეს მის მემკვიდრე კანცლერად. აღნიშნულის შემდეგ შმიდტის უსაფრთხოების პოლიტიკამ დაკარგა თითქმის მთელი მხარდაჭერა გსდპ-ში: 1983 წლის 18-19 ნოემბერს შემდგარ გსდპ-ის კიოლნის კონფერენციაზე, დაახლოებით 400 დელეგატიდან, შმიდტის გარდა, მხოლოდ 14 დელეგატმა დაუჭირა მხარი ნატოს ორმაგ გადაწყვეტილებას. 1986 წლის 10 სექტემბერს ჰელმუტ შმიდტმა გამოსამშვიდობებელი სიტყვა წარმოთქვა ბუნდესტაგში და დატოვა პარლამენტი 1987 წელს ვადის ამოწურვისთანავე. შმიდტის უსაფრთხოების პოლიტიკა ქრისტიანულ-ლიბერალური კოალიციამ გააგრძელა, რასაც 1987 წლის 8 დეკემბერს შედეგად მოჰყვა „მცირე და საშუალო რადიუსზე მოქმედი რაკეტების ლიკვიდაციის შესახებ შეთანხმება“. ამ შეთანხმების გაფორმებით მიღწეული იქნა ნატოს 1979 წლის ორმაგი რეზოლუციის გრძელვადიანი მიზანი - საბჭოთა და აშშ-ის საშუალო რადიუსის ბირთვული რაკეტების ორმხრივი განადგურება - ჩამოყალიბებული შმიდტის მიერ 1977 წელს. === კარიერის დასასრული და გარდაცვალება=== 1983 წლიდან შმიდტი იყო ჰამბურგის ყოველკვირეული გაზეთის Die Zeit-ის თანარედაქტორი, ხოლო 1990 წლამდე ის ასევე იყო Zeitverlag-ის მმართველი დირექტორი ჰილდე ფონ ლანგთან ერთად. ფედერალური კანცლერის თანამდებობის შემდეგ, მას აღარ ეკავა პოლიტიკური თანამდებობა. იგი მუშაობდა ჯურნალისიკაში, წერდა წიგნებს და კითხულობდა ლექციებს. შმიდტი იყო ატლანტიკური ხიდის ასოციაციის წევრი და გერმანულ-ბრიტანული საზოგადოების საპატიო პრეზიდენტი. 1993 წელს დააარსა გერმანიის ეროვნული ფონდი, რომლის საპატიო თავმჯდომარეს თვითონ იყო. ის ასევე იყო მის მიერ დაარსებული InterAction-ის საბჭოს საპატიო თავმჯდომარე, ასევე დააარსა, ყოფილი სახელმწიფო მოღვაწეების საბჭო, რომელიც მან წამოიწყო მეგობრებთან ერთად და რომლის თავმჯდომარეც ის იყო 1985–1995 წლებში. 1995–1999 წლებში იყო გერმანიის პოლონეთის ინსტიტუტის (დარმშტადტის) პრეზიდენტი. 2015 წლის 10 ნოემბერს ჰელმუტ შმიდტი 96 წლის ასაკში ინფექციით საკუთარ სახლში ჰამბურგ-ლანგენჰორნში გარდაიცვალა. ჰელმუტ შმიდტისა და მისი მეუღლის ლოკის ურნები განისვენებს ოლსდორფის სასაფლაოზე, კოხისა და შმიდტების ოჯახის საფლავზე. Bundesarchiv B 145 Bild-F051143-0016, Bonn, Bundeskanzlerfest.jpg|ჰელმუტ შმიდტი მეუღლესთან ლოკისთან ერთად ფედერალური კანცლერის ფესტივალზე 1977 წელს Grabstein Loki und Helmut Schmidt (2).jpg|მემორიალური დაფა ჰელმუტ შმიდტისა და მისი მეუღლის ლოკის საფლავზე == ოჯახი და პირადი ცხოვრება == ჰელმუტ შმიდტი 1942 წლის 27 ივნისს დაქორწინდა ჰანელორ გლაზერზე („ლოკი“, 1919–2010). ქორწინებაში შეეძინათ ორი შვილი. ვაჟი — ჰელმუტ ვალტერი, რომელიც დაბადებიდან მალევე გარდაიცვალა და ქალიშვილი სუზანა. ლოკის გარდაცვალებიდან თითქმის ორი წლის შემდეგ, 2012 წლის აგვისტოში შმიდტმა გამოაცხადა, რომ მას ახალი პარტნიორი ჰყავდა: რუთ ლოა, რომელიც ათწლეულების განმავლობაში მისი ერთ-ერთი რწმუნებული იყო და მასთან მუშაობდა მდივნად. ==ლიტერატურა== *Reiner Lehberger: Die Schmidts. Ein Jahrhundertpaar. Hoffmann und Campe, Hamburg 2018, ISBN 978-3-455-00436-6. *Kristina Spohr: Helmut Schmidt. Der Weltkanzler. Theiss, Darmstadt 2016, ISBN 3-8062-3404-3. *Gunter Hofmann: Helmut Schmidt – Soldat, Kanzler, Ikone. Beck, München 2015, ISBN 978-3-406-68688-7. *Martin Rupps: Helmut Schmidt: Ein Jahrhundertleben. Herder, Freiburg 2013, ISBN 3-451-06682-3. *Reinhard Appel: Helmut Schmidt. Staatsmann – Publizist – Legende. 1. Auflage, Lingen Verlag, Köln 2008, ISBN 978-3-938323-81-6. *Hans-Joachim Noack: Helmut Schmidt. Die Biographie. Rowohlt, Berlin 2008, ISBN 978-3-87134-566-1. *Band 1: Vernunft und Leidenschaft. 1918–1969. Deutsche Verlags-Anstalt, München 2003, ISBN 3-421-05352-9. *Band 2: Macht und Verantwortung. 1969 bis heute. Deutsche Verlags-Anstalt, München 2008, ISBN 978-3-421-05795-2. *Harald Steffahn: Helmut Schmidt. Mit Selbstzeugnissen und Bilddokumenten. (1990) 4. Auflage, Rowohlt, Reinbek bei Hamburg 2004, ISBN 3-499-50444-8. *Michael Schwelien: Helmut Schmidt. Ein Leben für den Frieden. Hoffmann und Campe, Hamburg 2003, ISBN 3-455-09409-0. *Sibylle Krause-Burger: Helmut Schmidt – Aus der Nähe gesehen. Econ, Düsseldorf/Wien 1980, ISBN 3-430-15655-6. ==რესურსები ინტერნეტში== *Biography at the German Historic Museum *Chancellor Site *Helmut Schmidt University * Umfassende Bibliographie bei der Universitätsbibliothek der Helmut-Schmidt-Universität * Biografie von Helmut Schmidt cosmopolis.ch * Biografie beim Bundeskanzleramt * Helmut Schmidt, „Zeit“-Herausgeber und ehemaliger Bundeskanzler in Zeitzeugen im Gespräch, Deutschlandfunk am 30.&nbsp;Juni 2011 * ARD-Spezial zum 95. Geburtstag von Helmut Schmidt * Virtueller Rundgang im Haus und auf dem Grundstück von Helmut und Loki Schmidt, Webseite der Helmut und Loki Schmidt Stiftung * Archivaufnahmen mit und über Helmut Schmidt im Onlinearchiv der Österreichischen Mediathek * Bundeskanzler-Helmut-Schmidt-Stiftung (online) ==სქოლიო== კატეგორია:გერმანიის კანცლერები კატეგორია:გერმანიის საგარეო საქმეთა მინისტრები კატეგორია:გერმანელი პოლიტიკოსები კატეგორია:დაბადებული 23 დეკემბერი კატეგორია:დაბადებული 1918 კატეგორია:გარდაცვლილი 10 ნოემბერი კატეგორია:გარდაცვლილი 2015 კატეგორია:ცივი ომის ლიდერები", "url": "https://ka.wikipedia.org/wiki/ჰელმუტ_შმიდტი", "length": 13849}
{"id": "8153", "title": "ლუდვიგ ერჰარდი", "text": "| გარდაცვალების ადგილი= ბონი, ჩრდილოეთი რაინ-ვესტფალია | მოქალაქეობა = | ეროვნება = | საარჩევნო ოლქი = | მეუღლე = | მამაკაცი = | პროფესია = ბიზნესმენი | რელიგია = პროტესტანტი | პარტია = ქდკ | რიგი = გერმანიის კანცლერი | რიგი2 = გერმანიის ვიცე-კანცლერი | თანამდებობა დაიკავა2 = 29 ოქტომბერი 1957 | თანამდებობა დატოვა2= 15 ოქტომბერი 1963 | წინამორბედი2 = | მემკვიდრე2 = | პრეზიდენტი2= | კანცლერი2 = კონრად ადენაუერი | რიგი3 = გერმანიის ეკონომიკის მინისტრი | თანამდებობა დაიკავა3 = 1949 | თანამდებობა დატოვა3= 1963 | წინამორბედი3 = | მემკვიდრე3 = | პრეზიდენტი3= | კანცლერი3 = კონრად ადენაუერი | რიგი4 = | თანამდებობა დაიკავა4 = | თანამდებობა დატოვა4= | წინამორბედი4 = | მემკვიდრე4 = | პრეზიდენტი4= | რიგი5 = | თანამდებობა დაიკავა5 = | თანამდებობა დატოვა5= | წინამორბედი5 = | მემკვიდრე5 = | პრეზიდენტი5= }} ლუდვიგ ვილჰელმ ერჰარდი (; დ. 4 თებერვალი 1897 — გ. 5 მაისი 1977) — გერმანელი პოლიტიკური მოღვაწე, გერმანიის ბუნდესკანცლერი 1963–1966 წლებში ქრისტიან-დემოკრატიული კავშირიდან. 1957–1963 წლებში იყო ვიცე-კანცლერი. კატეგორია:გერმანიის კანცლერები კატეგორია:გერმანელი პოლიტიკოსები კატეგორია:დაბადებული 4 თებერვალი კატეგორია:დაბადებული 1897 კატეგორია:გარდაცვლილი 5 მაისი კატეგორია:გარდაცვლილი 1977 კატეგორია:ცივი ომის ლიდერები", "url": "https://ka.wikipedia.org/wiki/ლუდვიგ_ერჰარდი", "length": 1220}
{"id": "8154", "title": "იბერიულ-კავკასიური ენები", "text": "thumb|330px|ეთნო-ლინგვისტური ჯგუფები კავკასიის რეგიონში იბერიულ-კავკასიური ენები, კავკასიური ენები, იაფეტური ენები, პალეო-კავკასიური ენები, ქართულ-შარომატული ენები, ალაროდიული ენები — კავკასიის რეგიონში მცხოვრები აბორიგენული მოსახლეობის (დაახლ. 7 000 000 ადამიანი) ენათა ჯგუფი. ჯგუფში 32 (უბიხურით 33) ენობრივი ერთეულია. ლინგვისტური კვლევების კლასიფიკაციით ეს ენები ერთიანდებიან რამდენიმე ენათა ჯგუფში, რომელთაც გააჩნიათ გარკვეული ლინგვისტური მსგავსებები. ქართველი ლინგვისტი არნოლდ ჩიქობავა ამ ენებს იბერიულ-კავკასიურ ენებში აერთიანებს, შედეგად ქართული კავკასიოლოგიური სკოლა, კავკასიური ენების აღსანიშნავად იყენებს ტერმინს: იბერიულ-კავკასიური ენები. == სტატუსი == ჩრდილოაღმოსავლურ და ჩრდილოდასავლურ კავკასიურ ენებს შორის არსებობს მნიშვნელოვანი მსგავსებები. აღნიშნული მსგავსებები დაადასტურა 2013 წლის ავრომატურმა კომპიუტერულმა კვლევამ, რომელიც შედარებითი ლინგვისტიკის მეთოდით ჩატარდა (აღნიშნული მეთოდი სიტყვების სიის ანალიზს ეყრდნობა) Automated Similarity Judgment Program (ASJP)-ის გამოყენებით; თუმცა, მსგავსებების მიუხედავად, ვინაიდან კვლევა ავტომატური იყო და ვინაიდან ცხადი არ არის მსგავსებები ენათა ნათესაობის ბრალია თუ დროთა განმავლობაში ერთმანეთისგან სიტყვათა სესხების, კვლევის ავტორები არ ასკვნიან, რომ აღნიშნული ენები ერთმანეთს ენათესავებიან. რამდენიმე ენათმეცნიერი, მაგ., სერგეი სტაროსტინი და სერგეი ნიკოლაევი, მიიჩნევს, რომ ჩრდილოკავკასიური ენები საერთო წინაპრისგან განვითარდა დაახლოებით 5000 წლის წინ, თუმცა აღნიშნული თვალსაზრისი რთულად შესაფასებელია და სადავოდ რჩება. ქართველურ და ჩრდილოეთკავკასიურ ენებს შორის უშუალო კავშირი დადასტურებული არ არის და დღესდღეისობით მეტად საეჭვოდაც მიიჩნევა. თანამედროვე ენათმეცნიერებაში ტერმინი კავკასიური ენები რეგიონულ ჯგუფს აღნიშნავს და არა — ენათა ოჯახს. ==ჯგუფის აღმნიშვნელი ტერმინები== იბერიულ-კავაკსიური ენები სპეციალურ ლიტერატურაში სხვადასხვა ტერმინით აღინიშნება, ესენია: „კავკასიური ენები“, „იაფეტური ენები“, „პალეო-კავკასიური ენები“ და „ალაროდიული ენები“. აქედან „კავკასიური ენები“ ყველაზე გავრცელებული ტერმინი იყო და ახლაც ხშირად იყენებენ. სათანადო ენები ამჟამად თითქმის მხოლოდ კავკასიაში იხმარება; ერთი გარემოება რომ არა, ეს საკმაო საფუძველს შექმნიდა იმისათვის, რომ ტერმინი „კავკასიური ენები“ მიჩნეულიყო შესაფერის ტერმინად. კავკასიაში გავრცელებულია ასევე ინდოევროპული (რუსული, უკრაინული, სომხური, ოსური, თალიშური, თათური, ქურთული, ბერძნული...), ალთაური ენები (აზერბაიჯანული, ყუმიკური, ყარაჩაულ-ბალყარული, ნოღაური, თათრული, თურქმენული) და სემიტური (სირიული, იგივე ასირიული ანუ აისორული). „კავკასიური“ ენების გამიჯვნა „კავკასიის“ ენებისაგან ძნელდება, გარჩევა კი საჭირო არის. ტერმინი „იბერიულ-კავკასიური“ საშუალებას იძლევა ეს ენები გაირჩეს „კავკასიის ენებისაგან“: იბერიულ-კავკასიური ენები ესაა იბერიული (ქართველური) და მონათესავე ენები. ტერმინი „იბერიულ-კავკასიური ენები“ შემოღებულია საქართველოს მეცნიერებათა აკადემიის ენათმეცნიერების ინსტიტუტის მიერ 1946 წელს. ნ. მარი ამ ენებს იაფეტურს უწოდებდა. „იაფეტური ენები“ მეთვრამეტე საუკუნეში ინდო-ევროპულ ენატა აღსანიშნავად იყო გამოყენებული. იბერიულ-კავკასიური ენებისათვის ეს ტერმინი ნ. მარმა შემოიღო. ოღონდ ტერმინის მნიშვნელობა ნ. მარის მოძღვრებაში იცვლებოდა: 1908-1915 წლებში „იაფეტური ენები“ ცოცხალ იბერიულ-კავკასიურ ენათაგან მხოლოდ „ქართველურ ენებს“ გულისხმობდა, ხოლო 1915-1923 წლებში კი ქართველურსა და მის მონათესავე კავკასიურ ენებს, სახელდობრ: აფხაზურ-ადიღურ, ნახურსა და დაღესტნურ ენებს. მომდევნო წლებში „იაფეტური ენები“ მონათესავე ენათა ერთეულს აღარ აღნიშნავს და გენეალოგიური კლასიფიკაციის ცნებას აღარ წარმოადგენს. „იბერიულ-კავკასიური ენების“ სინონიმად ტერმინი „პალეო-კავკასიურიც“ გვხვდება. ტერმინი „პალეო-კავკასიური“ („ძველისძველი კავკასიური“) ჰოლანდიელ ენათმეცნიერს კ. ულენბეკს ეკუთვნის. ტერმინი „პალეო-კავკასიური“ გულისხმობს, რომ სათანადო ენები კაკასიის სხვა ენებთან (ინდოევროპულ და თურქულ ენებთან) შედარებით უფრო ძველია კავკასიის მიწაყალზე. თუ ასე გავიგებთ, „პალეო-კავკასიური“ მართებული ტერმინია. მაგრამ თუ მას გავიგებთ როგორც კავკასიის ენდოგენური მოსახლეობის ენებს, ზუსტი არ იქნებოდა: „ძველი კავკასიური“ კიდევ არ ნიშნავს „კავკასიაში წარმოქმნილს“. იბერიულ-კავკასიური ენები ფრიც ჰომელმა მოაქცია ალაროდიულ ენათა წრეში, ე. ი. იმ ენათა წრეში, რომელსაც წინააზიის ძველი, აწ მკვდარი ენები (ურარტული, ჰურიტული, პროტოხეთური, შუმერული...) განეკუთვნება. ბუნებრივია, უპირატესობა მიეცეს ტერმინს, რომელიც ახლანდელ ვიტარებას ემყარება და მასთან გეოგრაფიულ ტერმინში („კავკასიის ენები“) არ აირევა. ივ. ჯავახიშვილი ამ ენებს უწოდებდა — ქართულ-შარომატულს. ი. კარსტი ტერმინ „იბერიულ-კავკასიური ენების“ ქვეშ მოიაზრებდა „კავკასიურ“ (ჩრდილოკავკასიურ და ქართველურ ენებს) და „იბერიულ“ (პირინეის ნახევარკუნძულის ძველი იბერებისა და ახლანდელი ბასკების) ენას. ამ შემთხვევაში იბერიულ-კავკასიური ძველისძველი ჰიპოთეზური ენობრივი წრის „მაკროსამყაროს“ გულისხმობს. შესაბამნისად ტერმინი — „იბერიულ-კავკასიური ენები“, როგორც რეალური „მიკროწრე“ თავისთავში არ გამორიცხავს ჰიპოთეზური ენების „მაკროსამყაროს“ არსებობას. ამრიგად აღნიშნული ტერმინი უფრო გამოსადეგია ყველა არსებული ტერმინისაგან განსხვავებით. ==ისტორია== XIX საუკუნის დასაწყისში, რუსეთის იმპერიის მიერ კავკასიის ათვისებასთან ერთად, ევროპელმა მეცნიერებმა დაიწყეს კავკასიაში არსებული ენების მეცნიერული შესწავლა. ნაწილობრივ, აღნიშნული საქმის წამოწყებას მიაწერენ პ. პალლას და ი. გიულდენშტადტს, რომლებიც აგროვებდნენ რა სხვადასხვა (ჩეჩნური, ინგუშრი, ბაცბური, ქართული, მეგრული, სვანური, ყაბარდოული, აფხაზური, დარგინული, ლაკური, ხუნძური, დიდოური, ანდიური) ენის ლექსიკურ მარაგს, პარალელურად ქმნიდნენ ლექსიკონებს. თუმცა უნდა აღინიშნოს, რომ მათი საქმიანობა ისაზღვრებოდა მხოლოდ ლექსიკონებით და არ ითვალისწინებდა ენების გრამატიკულ შესწავლას. აქვე ხაზგასასმელია გ. კლაპოტის ნაშრომიც, რომელშიც ენის საკითხები მხოლოდ გაკვრით განიხილებოდა. ევროპელ მეცნიერთა ყურადღება კავკასიის ენების მიმართ მას შემდეგ კიდევ უფრო გაიზარდა, რაც განვითარდა შედარებითი-ისტორიული ენათმეცნიერება. იბერიულ-კავკასიური ენების პირველ მკვლევარად შეიძლება ჩაითვალოს მარი ბროსე, რომელმაც 1834 წელს პარიზში გამოაქვეყნა ქართული ენის გრამატიკა. მარი ბროსემ, ისევე როგორც შემდგომში ფრ. ბოპმა ენა ინდოევროპულ ენათა ჯგუფში შეიტანეს. 1854 წელს მაქს მიულერი, რომელიც თვლიდა რომ ქართული ენის ინდოევროპულ ენათა ჯგუფში შეტანისათვის არასაკმარისი მტკიცებულება არსებობდა, ქართული სხვა დანარჩენ მსგავსი კავკასიური ენები დამოუკიდებელ ტურანულ ენათა ჯგუფში შეიტანა. და მხოლოდ 1864 წელს ავსტრიელმა ენათმეცნიერმა ფრიდრიხ მიულერმა ყურადღება მიაქცია აგრეთვე რამდენიმე სტრუქტურულ ნიშანს, რომლებიც დამახასიათებელია იბერიულ-კავკასიური ენებისათვის (ხმოვნებით ღარიბია, თანხმოვნებით მდიდარი; ხშულები „მაგრად“ გამოითქმის; თანხმოვნები თავს იყრის... აგლუტინაციის პრინციპი... სუფიქსაციის გვერდით პრეფიქსაცია... ფორმებით მდიდარია ზმნაც, სახელიც... ჩრდილო-კავკასიურ ენებში გაირჩევა „სქესები“, „ცოცხალი“, „არაცოცხალი“, „გონიერი“, „არაგონიერი“ გარჩევის საფუძველზე... ზმნის უღლებამ შეიძლება ობიექტიც აღნიშნოს ბასკურის მსგავსად... თვლის სისტემა — ზოგი ენის გამოკლებით ოცობითია) და გამოთქვა მოსაზრება, რომ, კავკასიური ენები — ესაა ოდესაღაც მრავალმრიცხოვანი ენათა ოჯახი, რომელიც გავრცელებული იყო კავკასიაში და მის სამხრეთით, სანამ აქ ინდოევროპული და სემიტური ენები გავრცელდებოდა. იბერიულ-კავკასიური ენათა ისტორიულ-გენეზისური ერთიანობა 1864 წელს პირველად პ. უსლარმა გაკვრით, მაგრამ გარკვევით აღნიშნა: კავკასიური ენები ცალკე ოჯახს ქმნიანო. ამ ენებს გასაოცარ სხვაობასთან ერთად, ღმად ნათესაური კავშირებიც მოეპოვებათო. იბერიულ-კავკასიური ენათა ნათესაობას იცავდნენ ნ. მარი, ივ. ჯავახიშვილი... უარყოფდა ნ. ტრუბეცკოი. ==ჯგუფის ნიშან-თვისებები== დიდი სხვაობა დასტურდება იბერიულ-კავკასიურ ენათა სხვადასხვა ჯგუფებს შორის და არაიშვიათად ერთი ჯგუფის ენებს შორის შორისაც. აფხაზურში სახელის ბრუნება არ აქვს, ზმნის მორფოლოგია კი ძალზე მდიდარია (კერძოდ, გამოხატავს პირს, კლასს, რიცხვს სუბიექტისას და ობიექტისას). ლეზგიურში ბრუნება მდიდარია (სახელს ოთხი ძირითადი ბრუნვის გარდა ლოკატიურ ბრუნვათა წყება მოეპოვება), ზმნა კი არც პირებს განარჩევს, არც გრამატიკულ კლასებს, არც რიცხვში იცვლება... აფხაზურისა და ლეზგიურის მორფოლოგია ორ პოლუსს ქმნის. სტრუქტურის მიხედვით, მათ შორის თავსდება ყველა სხვა იბერიულ-კავკასიური ენები — ადიღეური ენები, ქართველური, ნახური თუ დაღესტნური. ქართული, მაგალითად თავისი მორფოლოგიით აფხაზურთანაც უფრო ახლოს არის და ლეზგიურთანაც, ვიდრე ეს ორი კავკასიური ენა — აფხაზური და ლეზგიური ერთმანეთთან. სხვაობას იბერიულ-კავკასიური ენათა სხვადასხვა ჯგუფებს შორის ხშირად მიაწერენ ამ ენათა წარმოშობითს სხვადასხვაობას: განსაკუთრებიბთ ხაზგასმით აღნიშნავენ, რომ ქართველურ ენებს გრამატიკული კლას-კატეგორია არ აქვს, მთის კავკასიური ენებისათვის კი ეს კატეგორია ნიშანდობლივია... სხვაობა იბერიულ-კავკასიური ენებში პირველადია, საერთო მოვლენები დაახლოების შედეგია, კავკასიური ენები „ენათა კავშირს“ წარმოადგენს. ენათა კონტაქტის შედეგად საერთო მოვლენები, რა თქმა უნდა, ჩნდება (როგორც სხვადასხვა წარმოშობის, ისე მონათესავე ენებში), მაგრამ „ენათა კავშრად“ არავის მიუჩნევია დაღესტნური ენები (მით უფრო — დაღესტნური ენების ლეზგიური ქვეჯგუფის ენები), რომელთა შორის ისეთივე არსებითი სტრუქტურული სხვაობა შეიმჩნევა, როგორიც, ვთქვათ, დაღესტნურ და ქართვეურ ენებს შორის დასტურდება. ზოგიერთი ლეზგიური ენა (წახური, რუთულური, არჩიბული, ბუდუხური, კრიწული) განასხვავებს გრამატიკულ კლასებს, ზოგი (ლეზგიური, ალუღური, უდიური) — არა. თაბასარანულ ენაში ერთ კილოში ეს კატეგორია დაუცავს, მეორეში იგი მოშლილია. ლეზგიურის, აღულურისა და უდიურის მკვლევარებმა (მ. ჰაჯიევმა, უ. მეილანოვამ, რ. შაუმიანმა, ა. მაჰომეტოვმა, ე. ჯეირანაშვილმა, გ. თოფურიამ) დაადასტურეს ამ ენებში გრამატიკული კლას-კატეგორიის კვალი: ეს კატეგორია ყველა ლეზგიურ ენაში ყოფილა გარჩეული, სადაც არა გვაქვს, დაკარგულია. სხვაობა მეორეულია. ზმნის უღლება გრამატიკულ კლასებში განასხვავებს წახურულში, რუთულურში, არჩიბულში, ბუდუხურში, კრიწულში. პირებს განასხვავებს უდიურში, კლასებსა და პირებს — თაბასარანულში. არც პირებსა და არც გრამატიკულ კლასებს ზმნა არ განასხვავებს ლეზგიურსა და აღულურში. ჯერ გრამატიკული კლასი, მერე — კლასი და პირი, შემდეგ — მხოლოდ ანდა უკლასო და უპირო ზმნა. ამგვარად, თანამედროვე ვითარება საშუალებას იძლევა აღვადგინოთ ისტორიული პროცესი, რომლის სხვადასხვა საფეხურიც წარმოდგენილია ამ ნაირსახეობებში. მოვლენის ისტორიული გათვალისწინება ლეზგიური ქვეჯგუფის ენებში ცხადყოფს, რომ ამოსავალში ერთგვარობა გვქონდა იქ, სადაც ამჟამად ნაირგვარობა დასტურდება. ის, რაც ლეზგიური ქვეჯგუფის ენებში გვაქვს, მიკროისტორიას წარმოადგენს. იბერიულ-კავკასიური ენათა ისტორიას იმავე დასკვნამდე მივყავართ: წარსულში გვქონდა იქ, სადაც ახლა სხვაობა გვაქვს. სტრუქტურული მსგავსება ნათესაობას ვერ ცხადყოფს, და პირიქით — სტრუქტურული სხვაობაც ნათესაობას არ გამორიცხავს. სტრუქტურულ მსგავსებას, თუ ის არსებითს მომენტს ეხება, შეუძლია ნათესაობის საკითხი დაგვასმევინოს. იბერიულ-კავკასიური ენებისათვის დამახასიათებელი ჩანს ისტორიულად: #ხმოვანთა მარტივი სისტემა და თანხმოვანთა რთული შემადგენლობა; #თანხმოვნებში: ფარინგალური და ლარინგალური სერია, ხშულთა სამეულებრივი სისტემა; #ფარინგალური და ლარინგალური სერია გამარტივების ტენდენციას იჩენს, წინა წარმოების ხშულების შედგენილობა რთულდება. ზოგ ენაში (უდიურში) სამეულის წევრი მკვეთრები სპეციფიკურობას კარგავენ (სხვა ენათა გავლენით); #მარტივი ფუძე (ძირეული მორფემა) ერთმარცვლიანია (დახურული); #სრულხმოვნობა ძველია, თანხმოვანთა თავყრა მეორეულია. მიზეზი: ინტენსიური დინამიკური მახვილის მოქმედება, ჰარმონიული კომპლექსები; #სიტყვის აგებულების პრინციპი აგლუტინაციურია; #ზმნა და სახელი გარჩეულია, მაგრამ საერთო ფორმანტებიც შეიმჩნევა (ქართული); #ზმნა სახელისაგან მომდინარეობს (ნასახელარ ზმნათა სიჭარბე); #ზმნის მორფოლოგია სახელისაზე უფრო ძველია. უღლების ჩამოყალიბება უსწრებს ბრუნების ჩამოყალიბებას; #ძირითადი მორფოლოგიური კატეგორია — გრამატიკული კლასები (პიროვნებისა: ვინ-კატეგორია და ნივთისა: რა-კატეგორია) — გაირჩეოდა სახელებში (არსებითი, ზედსართავი, რიცხვითი, ნაცვალსახელი), ზმნაში, ნაზმნარ არსებით სახელებში (მასდარში), ნაზმნარ ზედსართავ სახელებში (მიმღეობებში), ზოგ ზმნისართში. ეს გრამატიკული კატეგორია ზოგ ენას დაეკარგა სხვა ენების გავლენით (პერიფერიაზე); #კლასოვანი უღლება ყველაზე ძველია, კლასოვან-პიროვანი მისგან მოდის, პიროვანი უღლება მივიღეთ კლასოვან-პიროვანისაგან (სათანადო ენაში გრამატიკული კატეგორიის დაკარგვის შემდეგ); #ბრუნვათა სისტემაში სპეციფიკურია ერგატივი (მოთხრობითი) და დამახასიათებელია აკუზატივის უქონლობა; #ატრიბუტულ სინტაგმას ისტორიულად პოსტპოზიციური წყობა ახასიათებდა; #პრედიკატულ სინტაგმათაგან სპეციფიკურია გარდამავალი ზმნის ერგატიული კონსტრუქცია. იბერიულ-კავკასიური ენათა ძირითად ლექსიკაში საერთო კუთვნილებას წარმოადგენს სიტყვები, რომლებიც აღნიშნავენ: „გულს“, „მზეს“, „ენას“, ზოგ რიცხვით სახელს („ცალი“, „ტყუპი“), სათანადო ძირები საკუთრივ იბერიულ-კავკასიური ჩანს. კავკასიის მცოდნეთა უმრავლესობა ვარაუდობს იბერიულ-კავკასიური ენათა ყველა ჯგუფის თავდაპირველ წარმოშობით ნათესაობას. == ენათა კლასიფიკაცია == იბერიულ-კავკასიური ენებს მ. ქურდიანი ყოფს სამ) ენობრივ ჯგუფად და მრავალრიცხოვან ქვე-ჯგუფებად. ეს ენებია: :1. ქართველური ენები (ბასკურ-ქართველური ენები) :* ქართული (დამწერლობიანი V საუკუნიდან; გურული დიალექტები [ზემო გურული დ. • ქვემო გურული დ.] • ინგილოური დიალექტები [ზემო ინგილოური დ. • ქვემო ინგილოური დ.] • იმერული დიალექტები [ზემო იმერული დ. • ქვემო იმერული დ.] • ფერეიდნული დიალექტები • რაჭული დიალექტები [ზემო რაჭული დ. • მთარაჭული დ. • ქვემო რაჭული დ.] • აჭარული დ. • გუდამაყრული დ. • თიანური დ. • თუშური დ. • იმერხეული დ. • კახური დ. • ლეჩხუმური დ. • ლივანური დ. • მაჭახლური დ. • მესხური დ. • მთიულური დ. • მოხევური დ. • ტაოური დ. • ფშავური დ. • ქართლური დ. • ხევსურული დ. • ჯავახური დ.) :* სვანური (დამწერლობიანი; ზემოსვანური დიალექტები [ბალსზემოური დ. • ბალსქვემოური დ.] • ქვემოსვანური დიალექტები [ლენტეხური დ. • ლაშხური დ. • ჩოლურული დ.]) :* ზანური ენა ::*მეგრულ-ლაზური ენა ::*მეგრულ-ჭანური ენა ::* მეგრული (დამწერლობიანი; ზუგდიდურ-სამურზაყნოული დ. • მარტვილურ-სენაკური დ.) ::* ლაზური (დამწერლობიანი; ათინურ-ართაშნული დ. • ვიწურ-არქაბული დ. • ხოფურ-ჩხალური დ.) ::* ჭანური ენა :2. აფხაზურ-ადიღური ენები ::2.1. აფხაზურ-აბაზური ენები :::* აფხაზური (დამწერლობიანი; აბჟუური დ. • ბზიფური დ. • &#91;წებელდური დ. • სეძური დ. • ახჩიფსური დ.&#93;) :::* აბაზური (დამწერლობიანი; აშხარული დ. • ტაპანთური დ.) ::2.2. ჩერქეზული ენები :::* ადიღეური (დამწერლობიანი; აბაძეხური დ. • ბჟედუღური დ. • თემირგოული დ. • შაფსუღური დ. • ჭემგუური დ.) :::* ყაბარდოული (დამწერლობიანი; ბესლანური დ. • დიდყაბარდოული დ. • მოზდოკური დ.) ::2.3. უბიხური (მკვდარი, უდამწერლობო) :3. ნახურ-დაღესტნური ენები ::3.1. ნახური ენები (აჴიური დ., ბარის დ., ინგუშური დ., ქისტური დ., შაროული დ., ჭებერლოური დ.) :::* ბაცბური (უდამწერლობო) :::* ვაინახური ენები ::::* ჩეჩნური (დამწერლობიანი) ::::* ინგუშური (დამწერლობიანი) ::3.2. დაღესტნური ენები :::3.2.1. ხუნძურ-ანდიურ-დიდოური ენები ::::* ხუნძური (დამწერლობიანი) ::::* ანდიური ენები :::::* ანდიური (დამწერლობიანი 2018 წლიდან) :::::* ბოთლიხური (3.000) :::::* ღოდობერიული (2.500) :::::* კარატაული (5.000) :::::* ახვახური (5.000) :::::* ბაგვალალური (4.000) :::::* ტინდიური (5.000) :::::* ჭამალალური (4.000) ::::* დიდოური ენები :::::* დიდოური (ქიდიროულ-ასახური დ. • საგადიური დ.) :::::* ჰინუხური ენა :::::* ხვარშიული (ხვარშიული დ. • ინხოყვარული დ.) :::::* ბეჟიტური ენა (ბეჟიტური დ. [ტლადალური კ. • ხაშარხოტული კ. • ბეჟტური კ.]) :::::* ჰუნზიბური ენა (ღარბუთლურ-ნაჰადური თ. • ჰუნზიბური თ.) :::3.2.2. ლაკურ-დარგუული ენები ::::* ლაკური (ვიცხიური კ. • ღუმუხური კ. • ვიხლიური კ. და სხვ.) ::::* დარგუული (ჰურახული დ. • ახუშური დ. • წუდახარული) :::3.2.3. ლეზგიური ენები ::::* ხინალუღური (1.000) ::::* არჩიბული (1.000) ::::* თაბასარანული (54.574) ::::* აღულური (8.782) ::::* რუთულური (11.933) ::::* წახური (10.719) ::::* ბუდუხური (1.000) ::::* უდიური (4.000) ::::* ლეზგიური (304.087) ::::* კრიწული (6.000) ::::* ალბანური ენა (მკვდარი, დამწერლობიანი V-VII საუკუნეებში) == ლიტერატურა == * Коряков Ю.Б. Атлас кавказских языков. Москва, 2006 == რესურსები ინტერნეტში == * TITUS-ის ენათა რუკა * აშშ-ის ცსბ-ს ეთნოლინგვისტური რუკა * მეთიუ დრაერის ლინგვისტური რუკა * წითელი წიგნის რუსეთის იმპერიის ხალხთა კავკასიის განყოფილება * იბერიულ-კავკასიური კავშირები ტიპოლოგიურ პერსპექტივაში — ბასკთა, ქართველთა და სხვა ერგატიულ ენათა ღრმა ლინგვისტური ანალიზი. * ა. ჩიქობავს ლინგვისტიკის ინსტიტუტი, საქართველოს მეცნიერებათა აკადემია * კავკასიურ ენათა ატლასი (იური კორიაკოვის მიერ) ==სქოლიო==", "url": "https://ka.wikipedia.org/wiki/იბერიულ-კავკასიური_ენები", "length": 15669}
{"id": "8155", "title": "მეგრული ენა", "text": "მეგრული ენა () — ქართველურ ენათა ოჯახის ზანურ ენათა ჯგუფის ენა. ამასთან, მეგრული და ლაზური უფრო ახლოსაა ქართულთან, ვიდრე თითოეული მათგანი — სვანურთან. 1989 წლის მონაცემებით, ქართულთან ერთად მეგრულს მშობლიურ ენად თვლის თითქმის 500 000 ქართველი, რომელთა უმრავლესობა საქართველოში სამეგრელოს მხარეში ცხოვრობს. მხარე შედგება ოდიშის ზეგნისა და კოლხეთის დაბლობისაგან შავი ზღვის სანაპიროდან სვანეთის მთებამდე ჩრდილო-აღმოსავლეთით და მდ. ცხენისწყლამდე აღმოსავლეთით. მეგრულენოვანი მოსახლეობის გარკვეული რაოდენობა (40 000-ზე მეტი ადამიანი) სახლობს აფხაზეთის მხარეშიც. მეგრულენოვანი მოსახლეობის საკმაოდ დიდი რაოდენობა (100 000 ადამიანზე მეტი) ცხოვრობს საქართველოს დედაქალაქში. აფხაზეთის კონფლიქტის შემდეგ, აფხაზეთიდან დევნილი მეგრულენოვანი მოსახლეობის ნაწილი (დაახლ. 50 000 ადამიანი) წავიდა რუსეთში და დღესაც იქ ცხოვრობს. იუნესკომ მეგრული შეიყვანა გაქრობის საშიშროების წინაშე მდგარი ენების სიაში. მეგრული ქართული ანბანით იწერება და მასში იხმარება მხედრული ანბანის 33-ვე ასო-ბგერა, და აგრეთვე ყრუ ბგერა „ჸ„ (მაგ. ჸუდე - სახლი, ჸორადილი - დამპალი, ჸუჯი - ყური და ა.შ.) და ირაციონალური ხმოვანი „ჷ“; უძველესი შემორჩენილი ტექსტები ძირითადად ეთნოგრაფიული ლიტერატურაა. 1930-38 წლებში რამდენიმე გაზეთი, მათ შორის „ყაზაყიში გაზეთი“, „კომუნა“, „სამარგალოშ ჩაი“, „სამარგალოშ თუთუმი“, „მახორხალი“ იბეჭდებოდა მეგრულად. მოგვიანებით ენის აღორძინებისთვის გარკვეული სამუშაო ჩატარდა. ოთარ ქაჯაიას მიერ გამოიცა მეგრულ-ქართული ლექსიკონი და მეგრულ-გერმანული ლექსიკონი (ჰაინც ფენრიხთან ერთად). ასევე გივი ელიავას მიერ გამოიცა მეგრულ-ქართული ლექსიკონი. მეცხრამეტე საუკუნის 60-იან წლებში კაკა ჟვანიას მიერ ნათარგმნი და გამოცემულ იქნა „ვეფხისტყაოსანი“ მეგრულად. ლაშა გახარიას, გური ოტობაიას და გიორგი სიჭინავას მიერ გამოიცა წიგნები მეგრული პოეზიით. 2000 წელს გიორგი სიჭინავას რედაქტორობით დაიბეჭდა მეგრული ლიტერატურული „ჟურნალი ირიათონი“, ხოლო 2006 წელს გაზეთი „მაფშალია“, რომელსაც უძღვებოდა რამაზ კუპრავა. == ენის ისტორია == მეგრული ენა ყველაზე უფრო ახლოს დგას ლაზურთან, რომელსაც ისტორიული პროცესების გამო ბოლო 1000 წლის წინ გამოეყო. ყველაზე ძველი მეგრული ტექსტების ჩანაწერი XIX საუკუნეს ეკუთვნის. 1880 წელს პეტერბურგის უნივერსიტეტის პროფესორმა ალექსანდრე ცაგარელმა გამოაქვეყნა თავისი მეცნიერული ნაშრომი „მეგრული ეტიუდები“. == ლექსიკა == * გამარჯობა - გომორძგუა * ნახვამდის - ძირაფაშა(ხ) * მე/შენ/ის - მა/სი/თინა * დიახ, ჰო - ქო * არა - ვარ რიცხვები {| class=\"prettytable\" |- | 1 || ართი |- | 2 || ჟირი |- | 3 || სუმი |- | 4 || ოთხი |- | 5 || ხუთი |- | 6 || ამშვი |- | 7 || შქვითი |- | 8 || (ბ)რუო |- | 9 || ჩხორო |- | 10 || ვითი |- |} == დიალექტური დიფერენციაცია == მეგრულის მთავარი დიალექტებია: * ზუგდიდი-სამურზაყანოს ან ჩრდილო-დასავლეთის დიალექტი ** ზუგდიდი, ჯვარი, გალი, ოჩამჩირე * სენაკის ან სამხრეთ-აღმოსავლეთის დიალექტი ** სენაკი, ჩხოროწყუ ** მარტვილი-ბანძა ** აბაშა ==იხილეთ აგრეთვე== *მეგრული გრამატიკა == რესურსები ინტერნეტში == * \"აჯამ ჯუშთიშ დო ჯინუა ნჯალაგარიშ ამბე\" რევაზ შეროზიას მიერ * მეგრული სიმღერები, წიგნები და სხვ. * ფაზისის პროექტი * ნანაში ნინა — მეგრული დედა ენა * ოთარ ქაჯაიას მეგრულ-ქართული ლექსიკონი (TITUS) * ქართველური ენები * მეგრული ვიკიპედია == ლიტერატურა == * ძაძამია, მამანტი: მეგრული ენის ლექსიკა და სიტყვათწარმომავლობა : [7 ტომად] / მამანტი ძაძამია, ცირა ძაძამია, ვლადიმერ ვახანია ; [ლექსიკონის შედგ. მონაწილეობდნენ: შაში ჭითანავა და სხვ. ; რედ.: ტიტე მოსია (მთ. რედ.), ირაკლი ხაჭაპურიძე] ; საქ. ეროვნ. და სოც. ურთიერთ. აკად., ფაზისის მეცნ. აკად., საქ. მეცნ. აკად. \"აია\", აფხ. ა/რ მეცნ. აკადემია - თბ., 2007. * კარტოზია, გურამ: მეგრული და ლაზური ტექსტები / გურამ კარტოზია ; [რედ. იზაბელა ქობალავა] - თბ. : ნეკერი, 2008. * ძაძამია, მამანტი:მეგრული დიალექტი [2 ტომად] - თბ. : მერანი, 1991. * მეგრული თქმულებები - თბ. : ლომისი, 1998 - (კავკასიის სერია) - გერმ. თარგმნა ჰაინც ფენრიხმა კორნელი დანელიასა და აპოლონ ცანავას მიერ 1991 წელს გამოცემული ტომეულიდან „ქართული ხალხური სიტყვიერება, მეგრული ტექსტები, ტ. 2.-ზღაპრები და მცირე ჟანრები“. ცალკე წიგნად გამოცემა განახორციელა ჯამბულ წულაიამ. * შანავა, ალექსანდრე: ეტიუდები მეგრული ენის შესახებ - თბ., 1998. * მეცხვარე მეგრელი: წმინდა მეგრული ლექსები და აფხაზური სცენები / შედგენილი მეცხვარე მეგრელისაგან - თბილისი : გამოცემა ა. შახ-ბარათოვისა, 1913. * იმნაძე, ნათელა: ზანური ენის მეგრული დიალექტის ბგერითი შემადგენლობა: (ექსპერიმენტული გამოკვლევა) / ენათმეცნიერების ინ-ტი - თბ. : მეცნიერება, 1981. * ბჟა დო თუთა: ამონარიდები მეგრული სიტყვიერებიდან / [შემდგ.-გამომც.: კახმეგ კუდავა; რედ.: მურმან თავდიშვილი] - თბ. : ოქროსკვეთა, 1994 * მეგრული ზღაპრები და მითები / [შეადგინეს... აპოლონ ცანავამ და გურამ გვერდწითელმა; რედ.: მანანა სანადირაძე; მხატვ.: ჯემალ ზენაიშვილი] - თბ. : მერანი, 1994. * ფაზისელი ი.: მახარია : მეგრული ლირიკული ლექსები / ი. ფაზისელი; ს. ქობულაძის ნახატები] - თბ.: წყარო, 1991 : „სამშობლოს“ სტამბა. * ხალხური სიბრძნე / შემდგ.: რ. შეროზია, ო. მემიშიში; [რედ.: ქ. ლომთათიძე] - თბ.: მსგეფსი, ტ. 1: მეგრული და ლაზური ანდაზები -, 1994. * ლოლა ნანა [ლოლა ჯგერენაია]: [მეგრული ენის მასალები 3 ტომად / შემდგ.-რედ. ლილი ბასილაია (მთარგმნ.); წიგნზე მუშაობდნენ: მაგალი თოდუა, ლილი ბასილაია; ფოტ. მარინა თაბუკაშვილი (გამომც.)] - თბ.: [ფონდი ტასო], 2007: სტ. „გლობუსი“ -; 22სმ. - (ქალთა მეხსიერება/სერიის ლოგოს მხატვ. ნანა ჭურღულია). [ტ. 1] -, 2007. * მეგრული ჯადოსნური ზღაპრები / შემდგ.: ა. ცანავა - თბ. : გეა, [2005] - ; 20სმ. - (ქართული ხალხური ზღაპრები. სერია 1) ორ წიგნად - , 2005. ==სქოლიო== კატეგორია:მეგრული ენა", "url": "https://ka.wikipedia.org/wiki/მეგრული_ენა", "length": 5269}
{"id": "8156", "title": "კომპიუტერი", "text": "კომპიუტერი () — მოწყობილობა, რომლის დაპროგრამების მეშვეობით ხდება არითმეტიკული ან ლოგიკური ოპერაციის ავტომატური შესრულება. ვინაიდან ოპერაციების თანმიმდევრობა შეიძლება შეიცვალოს, კომპიუტერს შეუძლია ერთდროულად რამდენიმე მათგანის შესრულება. როგორც წესი, კომპიუტერი შედგება სულ ცოტა, ერთი პასუხისმგებელი მოწყობილობისგან, რომელი, პროცესორისგან და კომპიუტერული მეხსიერების რამე სახის ფორმისგან. პროცესორი აწარმოებს არითმეტიკული და ლოგიკური ოპერაციების შესრულებას.მიმდინარეობების და კონტროლის მოწყობილობა ცვლის ოპერაციების თანმიმდევრობას შენახული ინფორმაციის თანახმად. პერიფერიული მოწყობილობებით ხდება ინფორმაციის მოპოვება გარე წყაროდან, შემდეგ კი - ოპერაციების შედეგების შენახვა და შემდგომი მოძიება. მეორე მსოფლიო ომის პერიოდში საომარი ოპერაციებისთვის გამოიყენებოდა მექანიკური ანალოგური კომპიუტერი. ამ პერიოდში შეიქმნა პირველი ელექტრონული ციფრული კომპიუტერები. თავდაპირველად ასეთი კომპიუტერი დიდი ოთახის ზომის იყო და მოიხმარდა ელექტროენერგიას, რომლის რაოდენობა უდრის დღევანდელი რამდენიმე ასეული პერსონალური კომპიუტერის მიერ მოხმარებულ ენერგიას. თანამედროვე კომპიუტერები, რომლებიც ეფუძნება ინტეგრირებულ წრედებს, მილიონიდან მილიარდამდე უფრო მეტად უნარიანია, ვიდრე ადრეული მანქანები და იკავებენ მცირე სივრცეს. მარტივი კომპიუტერები თავსდება მობილურ მოწყობილობებში. მობილური კომპიუტერები იკვებება მცირე ზომის ბატარეებით. პერსონალური კომპიუტერები, სხვადასხვა სახით, წარმოადგენენ საინფორმაციო ეპოქის სიმბოლოს და იმას, თუ რას წარმოიდგენენ ადამიანები სიტყვა კომპიუტერის ხსენებისას. თუმცა, რაოდენობით ინტეგრირებული კომპიუტერები უფრო მეტია - ციფრული აუდიო პლეერებიდან საბრძოლო საფრენ ტექნიკამდე და სათამაშოებიდან ინდუსტრიულ რობოტებამდე. ==რესურსები ინტერნეტში== * ენდი უორჰოლი და კომპიუტერი ==სქოლიო== *", "url": "https://ka.wikipedia.org/wiki/კომპიუტერი", "length": 1686}
{"id": "8159", "title": "ალგორითმი", "text": "thumb|right|3000px|მარტივი ალგორითმის [[ბლოკ-სქემა.]] ალგორითმი — იმ მოქმედებათა ერთობლიობის ზუსტი და სრული აღწერა, რომელთა მკაცრად განსაზღვრული თანმიმდევრობით შესრულება განაპირობებს დასმული ამოცანის ამოხსნას. ტერმინი ალგორითმი IX საუკუნის შუა აზიელი მოაზროვნის მუჰამად ბენ მუსა ალ-ხვარაზმის სახელის ლათინურ ტრანსკრიფციას უკავშირდება (Algorithmi). როგორც ცნობილია, ალ-ხვარაზმმა ჩამოაყალიბა არითმეტიკული მოქმედებების წესები. მისმა ტრაქტატმა არითმეტიკაში და ალგებრაში, რომელიც XII საუკუნეში ლათინურ ენაზე თარგმნეს, მნიშვნელოვანი გავლენა იქონია მათემატიკის განვითარებაზე დასავლეთ ევროპაში. აქედან გამომდინარე, თავდაპირველად ალგორითმის ქვეშ გულისხმობდნენ მრავალნიშნა რიცხვებზე მხოლოდ ოთხი არითმეტიკული მოქმედების შესრულების წესებს. == განმარტება == ამჟამად, ტერმინი ალგორითმი სხვადასხვა სახის, ცალკეული წესების, საზოგადო სახელია და იგი შემდეგნაირად არის განმარტებული: ალგორითმი გარკვეულ მითითებათა სასრული მიმდევრობაა, რომლის შესრულება საშუალებას გვაძლევს, მივიღოთ მოცემული ამოცანის ამონახსნი. ალგორითმი არის გამოსახულება, რომელიც შედგება მოქმედებების თანმიმდევრობისაგან და გამოთვლებით ამოცანის ამოხსნის საშუალებას იძლევა. თუ ეს ოპერაციები ხორციელდება ნაწილ-ნაწილ, ასეთ ალგორითმს წყვეტილ ალგორითმს ეძახიან. თუ ოპერაციები ხორციელდება პარალელურად სხვადასხვა პროცესორზე, ალგორითმს პარალელურ ალგორითმს ეძახიან. თუ ოპერაციები სრულდება ერთ ქსელზე, ალგორითმს ეწოდება განაწილების ალგორითმი. == ისტორია == ალგორითმები, რომელთა შესახებ ამომწურავი განმარტებები არის აღმოჩენილი, გამოყენებულია ჯერ კიდევ უძველესი(ბაბილონის) პერიოდიდან ვაჭრობასა თუ ბეგარასთან დაკავშირებულ გამოთვლებში. ყველაზე ცნობილი ალგორითმი აღნიშნულია ევკლიდეს მე-7 წიგნში „ელემენტები“. ის საშუალებას გვაძლევს ვიპოვოთ ორი რიცხვის ყველაზე დიდი საერთო გამყოფი. აღსანიშნავია, რომ ის შეიცავს იტერაციას და 1 და 2 გამონათქვამი აჩვენებს კრებადობას. === სისტემატური შესწავლა === ალგორითმმა სისტემატური სახე მიიღო სპარსი მათემატიკოსის ალ-ხორეზმის მიერ (780-850). ის იყო ავტორი წიგნისა „ალგებრა და ბალანსირება“, რომელიც აღწერს ალგებრული გამოთვლების მეთოდებს. არაბი მეცნიერი ავეროესი (1126-1198) მსჯელობის შედეგად ხვეწავს თეზას ალგორითმის მიმდინარეობის პარალელურად. იმავე პერიოდში, XII საუკუნეში ბერმა ადელარდ დე ბათმა შემოიტანა ლათინური ტერმინი „ალგორისმუს“ (ალ-ხორეზმის სახელის გავლენით). XVII საუკუნეში შეიძლება დავინახოთ რენე დეკარტის „მეთოდის დისკურსში“ ალგორითმული მეთოდში გარკვეული გამოძახილი. განსაკუთრებით მეორე ნაწილში, სადაც ფრანგი გვთავაზობს „ცალ-ცალკე გაიყოს თითოეული ამოცანა იმდენ ნაწილად, რამდენიც შესაძლებელია და რაც უფრო გააადვილებს მათ ამოხსნას.“ იტერაციისა და ციკლის კონცეპტიის ხსენების გარეშე დეკარტის მიდგომამ წინ გაუსწრო ლოგიკას მიიღოს პროგრამის მნიშვნელობა სიტყვისა, რომელიც ფრანგულში გაჩნდა 1977 წლიდან. აღსანიშნავია, ადა ლავლეისისა (ბაირონის ქალიშვილი) და შარლ ბაბაჟის ასისტენტის, მიერ ტერმინი ალგორითმის გამოყენება. არსებითი სახელი „ალგორითმული“ გამოხატავს ალგორითმების გამოყენების მეთოდს. ტერმინი ასევე გამოიყენება როგორც ზედსართავი სახელი. ალგორითმი გამოხატავს განსახორციელებელი ოპერაციების სერიის ამოხსნას. ალგორითმების შექმნა მდგომარეობს პროგრამირების ენაზე ამ მოქმედებების დაწერაში და წარმოადგენს ინფორმატიკული პროგრამის ბაზისს. ამ მოქმედების გამოსახატავად ინფორმატიკოსები ხშირად იყენებენ ინგლისურ სიტყვას „იმპლემენტაცია“. ინფორმატიკის ენაზე წერა გამოიხატება ტერმინით „კოდირება“, რომელსაც ამ შემთხვევაში საერთო არ აქვს კრიპტოგრაფიასთან, თუმცა კავშირშია ტერმინთან „საწყისი კოდი“, რითაც გამოიხატება პროგრამული ტექსტი. ალგორითმი მეტ-ნაკლებად დაზუსტებული უნდა იყოს გამოყენებული ენის სპეციფიურობის მიხედვით; სხვაგვარად რომ ვთქვათ, როგორც სამზარეულოს რეცეპტი ახლოს უნდა იყოს მზარეულის გამოცდილებასთან. == ალგორითმის მაგალითები == არსებობს გარკვეული რაოდენობის კლასიკური ალგორითმები, რომლებიც გამოიყენება ამოცანის ამოსახსნელად, უფრო დაზუსტებით პროგრამირების მეთოდების ასახსნელად. ყველაზე სრული დეტალების ასახსნელად აქ შევეხებით შემდეგ განყოფილელბებს: * ჰანოის ალგორითმი — ცნობილი ამოცანა, რომელიც აჩვენებს რეკურსიულ პროგრამირებას. * დახარისხების ალგორითმი ანუ როგორ დავახარისხოთ რიცხვები რაც შეიძლება სწრაფად. * რვა ქალი — როგორ განვალაგოთ ჭადრაკის დაფაზე 8 ქალი ისე, რომ მა * რეკურსიული ალგორითმი — რამდენიმე მარტივი უსასრული ალგორითმის გამოთვლაში წარმოდგენა. * სემპლიქსური ალგორითმი, რაც ნამდვილი რიცხვების წრფივ ფუნქციას ამცირებს. == ალგორითმული სირთულე == კონკრეტული ალგორითმის გამოთვლაში არის მთავარი მათემატიკური ცნებები (აღნიშნული 0(f(n)), სადაც f არის n-ის მათემატიკური ფუნქცია, ცვლადი, რომელიც გამოხატავს ინფორმაციის გარკვეულ რაოდენობას (ბიტებში, ჩანაწერის რაოდენობაში და ა.შ), რომელიც მანიპულირებს ალგორითმში ხშირად გვხვდება შემდეგი ტიპის სირთულეები: {| class=\"wikitable\" ! ჩამონათვალი ! სირთულის ტიპი |----- | O(1) | მუდმივი სირთულე (არ არის დამოკიდებული მონაცემის ზომაზე) |----- | O(\\log(n)) | ლოგარითმული სირთულე |----- | O(n) | წრფივი განტოლება |----- | O(n \\log(n)) | ნახევრად-წრფივი განტოლება |----- | O(n^{2}) | კვადრატული სირთულე |----- | O(n^{3}) | კუბური სირთულე |----- | O(n^p) | პოლინომური სირთულე |----- | O(n^{\\log(n)}) | ნახევრად პოლინომური სირთულე |----- | O(2^{n}) | ექსპონენციალური განტოლება |----- | O(n!) | ფაქტორიალი |} მათემატიკურ დეტალების განხილვის გარეშე შეიძლება ვთქვათ, რომ როდესაც ვითვლით ალგორითმის სირთულეს, ვეძებთ გავიგოთ 2 მნიშვნელოვანი მონაცემი: თავდაპირველად, საბაზისო ინსტრუქციების რაოდენობის ზრდა დასამუშავებელ მონაცემებთან მიმათებაში (მაგ.: დახარისხების ალგორითმში დასახარისხებელი ხაზების რაოდენობა), შემდეგ გამოთვლებისათვის საჭირო მეხსიერების რაოდენობის შეფასება. ალგორითმის სირთულის გამოთვლის დაყრდნობა დროზე ან მეხსიერების რაოდენობაზე, რომელოც კონკრეტულ კომპიუტერს სჭირდება ამ ალგორითმის განსახორციელებლად ვერ იძლევა ვერც ალგორითმის შიდა სტრუქტურისა და ვერც კომპიუტერის გაგების შესაძლებლობას; მისი სამუშაოს შესაბამოსად პროცესორის სიჩქარე, მონაცემებთან წვდომის სიჩქარე, ალგორითმის შესრულება(რომელსაც შეუძლია გაუთვალისწინებლობის შემოტანა) ან მისი მეზსიერების ორგანიზებულობა, მისი შესრულების დრო და მეხსიერების რაოდენობა არ იქნება უცვლელი. სტატიაში სირთულის თეორიაზე ვნახავთ სირთულის სხვა შეფასებებს, რომლებიც ზემოთ ჩამოთვლილ საკითხებზე უფრო შორს მიდიან და რომლებიც ყოფენ ამოცანებს (და არა ალგორითმებს) სირთულის კლასებად. == რამდენიმე მინიშნება ალგორითმის შედეგიანობაზე == ხშირად, ალგორითმის შედეგიანობა განისაზღვრება მხოლოდ ასიმპტომატიური ხერხით ე.ი. n-პარამეტრის დიდი მნიშვნელობით. როდესაც ეს პარამეტრი საკმარისად პატარაა, რეალურად მაღალი სირთულის ალგორითმი შეიძლება იყოს უფრო შედეგიანი. ამგვარად, 30 ხაზიანი ცხრილის დასახარისხებლად (ეს პატარა ზომის პარამეტრია) არ არის საჭირო ისეთი ალგორითმის გამოყენება, როგორიცაა სწრაფი დახარისხება (დახარისხების ერთ-ერთი შედეგიანი ალგორითმი), ყველაზე მარტივი დალაგების ალგორიტმიც საკმარისად შედეგიანი იქნება. აღსანიშნავია აგრეთვე: ორ ალგორითმს შორის, რომელთა სირთულეც თანაბარია, სჯობს იმის გამოყენება რომლის მეხსიერების ტევადობაც უფრო ნაკლებია. ალგორითმული სირთულის ანალიზი შეიძლება გამოყენებული იყოს ალგორითმის მეხსიერების ტევადობის შესაფასებლად. დაბოლოს, ერთი არჩევანი ალგორითმის მიერ უნდა განხორციელდეს იმ მონაცემების მიხედვით, რომელიც უნდა გადავცეთ. ასე რომ, Quicksort (ანუ სწრაფი დახარისხება), როდესაც საწყისად ვირჩევთ პირველ ელემენტს მოქმედებს კატასტროფულად. თუ მას გამოვიყენებთ უკვე დახარისხებული მნიშვნელობებისას ე.ი. მისი გამოყენება არ არის საჭირო თუ ვხვდებით, რომ პროგრამა შესვლისას მიიღებს უკვე დახარისხებულ სიებს. სხვა გასათვალისწინებელი პარამეტრია ალგორითმის ადგილმდებარეობა. მაგალითად, ვირტუალური მეხსიერების სისტემისათვის, რომელსაც ცოტა მეხსიერება აქვს (შედარებით მონაცემთა რაოდენობასთან) სწრაფი დახარისხების მეთოდით იქნება უფრო შედეგიანი, ერთიანი დახარისხებით, რადგან პირველი გაივლის მხოლოდ ერთხელ მეხსიერების თითოეულ ელემენტზე, მაშინ როდესაც მეორე აღწევს მეხსიერებას წყვეტილ რეჟიმში (ეს კი ზრდის ვირტუალური მეხსიერების swapping-ის რისკს). დაბოლოს, არსებობს ზოგი ალგორითმი, რომელთა სირთულე ე.წ. შეჩერებულია, რაც იმას ნიშნავს, რომ ზოგიერთი ალგორითმის შესრულებისას ალგორითმის სირთულე იქნება უფრო მაღალი, ვიდრე საშუალო შემთხვევებში. რა თქმა უნდა ამოწურული სირთულის ცნება გამოიყენება იმ შემთხვევაში, როდესაც ეს რეაქცია ძალიან მარგინალურია. == ევრისტიკული მეთოდი == ზოგიერთი ამოცანისთვის ალგორითმები რეალურ დროში შედეგის მისაღებად ბევრად უფრო დიდ სირთულეს ხვდებიან, თუნდაც ფენომენალური შესაძლებლობების გამოთვლების გამოყენებისას. ასე თანმიმდევრული მცდელობებით მივდივართ გამოსავლის პოვნისაკენ, რომელიც ძალიან ახლოსაა ოპტიმქლურ გამოსავალთან. ვინაიდან ყველა კომბინაციის გამოყენაბა შეუძლებელია, მხოლოდ ზოგიერთი სტრატეგიული არჩევანი უნდა გაკეთდეს. ეს არჩევანი, რომელიც ზოგადად დამოკიდებულია ამოსახსნელ ამოცანაზე, იმას რასაც ვეძახით ევრისტიკულ მეთოდს (heuristique). ასე, რომ ამ მეთოდის მიზანი არ არის ყველა შესაძლო კომბინაციის გამოცდა, სანამ არ მოიძებნება ის, რომელიც ამოცანის ამოხსნას პასუხობს, რათა მოძებნილ იქნას მიახლოებული ამოხსნა(რომელიც ზოგ შემთხვევაში) რეალურ დროში. ამგვარად, ჭადრაკის თამაშისას სვლებს (ყველა რომ არ ჩამოთვალო) საერთო აქვს ევრისტიკულ მეთოდთან, რაც განისაზღვრება მოთამაშის გამოცდილებით. ზოგი antivirus პროგრამაც ეყრდნობა ასევე ევრისტიკულს რათა ამოიცნოს ის ინფორმაციული ვირუსი, რომელიც არ არის ცალკე კონკრეტულად გამოტოფილი მის ბაზაში. == გამოყენება == * კრიპტოლოგია და მონაცემთა შეკუმშვა * მონაცემთა სტრუქტურა, დახარისხების ალგორითმი და დიაოტომია:დიქოტონური კვლევა * მეხსიერების ტევადობა * ხმოვანი ინფორმატიკა * ინფორმატიკაში გენეტიკური ალგორითმი == იხილეთ აგრეთვე == * ალ-ხორეზმი * რეკურსიული ალგორითმი * ალგორითმების სია * ძებნის ალგორითმი * ოპერაციული კვლევა * კონტროლის სტრუქტურა === რესურსები ინტერნეტში === * Eléments d'Algorithmique ალგორითმის ელემენტები სრული წიგნი ალგორითმზე PDF * სავარჯიშოები ალგორითმზე საფრანგეთის ნაკრების სავარჯიშოები ინფორმატიკის საერთაშორისო ოლიმპიადაზე. * ალგორითმულის საწყისი კოდი * ალგორითმის შესავალი , მაგალითები C-ის ენაზე * ალგორითმის საწყისები *", "url": "https://ka.wikipedia.org/wiki/ალგორითმი", "length": 9565}
{"id": "8163", "title": "ჩეჩნური ენა", "text": ": : | კლასიფიკაცია = ნახურ-დაღესტნური ენები *ნახური ენები **ვაინახური ენები ***ჩეჩნური ენა | დამწერლობა = კირილური დამწერლობა | სტატუსი = | რუკა = Northeast Caucasus languages map en.svg | კოდები = ce | კოდი = ce }} ჩეჩნური ენა, ჩაჩნური ენა () — ნახურ-დაღესტნური ენათა ოჯახის ნახური ჯგუფის ვაინახური ქვეჯგუფის ენა. მასზე 1 354 705 კაცი ლაპარაკობს, რომელთა უმრავლესობა ჩეჩნეთში, ჩრდილო კავკასია (ამჟ. რუსეთის ფედერაციის ნაწილი) სახლობს. == კლასიფიკაცია == ლინგვისტურად ჩეჩნური ენა იბერიულ-კავკასიურ ენათა ოჯახის ნახურ ჯგუფს მიეკუთვნება ახლომონათესავე ინგუშურ და ბაცბურ ენებთან ერთად. ინგუშურსა და ჩეჩნურს შორის შუალედური დიალექტები არსებობს. == გავრცელების არეალი == ჩეჩნურად მოსაუბრე ადამიანთა უმრავლესობა ჩრდილო კავკასიაში - ჩეჩნეთსა და ინგუშეთში, ნაწილობრივ დაღესტანში, საქართველოში - პანკისის ხეობაში და ახლო-აღმოსავლეთის ქვეყნებში (ჩეჩენთა დიასპორა), განსაკუთრებით კი იორდანიაში ცხოვრობს. === ოფიციალური სტატუსი === ჩეჩნური ენა ჩეჩნეთის (ავტ. რესპუბლიკა რუსეთის ფედერაციაში) ოფიციალური ენაა. === დიალექტები === ჩეჩნურის დიალექტებია: * ბარის დიალექტი * გალაჲნ-ჭაჟური (ა̈ჴჴური, ქისტური, მა̈ლხური, ნაშხური, ორსტხური, ტერლური) * ითონ-ჴალლური * ჭებერლოური * ოუხური * შაროული == ბგერითი შედგენილობა == ჩეჩნურს აქვს ხმოვანთა და თანხმოვანთა რთული სისტემა. ხმოვანთა სისტემაში, გარდა ხუთი მარტივი ხმოვნისა, მოიპოვება გრძელი, უმლაუტიზებული, უმლაუტიზებულ-გრძელი და ვიწრო ხმოვნები. თანხმოვანთა სისტემით ჩეჩნური ახლოს დგას ქართულთან. ჩეჩნურს, ქართულისგან განსხვავებით აქვს სამი სპეციფიკური თანხმოვანი: ფარინგალური მჟღერი ჵ, ფარინგალური ყრუ ჰ' და ლარინგალური აბრუპტივი ' (იგივეა, რაც მეგრული ' სიტყვაში 'უდე „სახლი“) == მორფოლოგიური მიმოხილვა == ჩეჩნურში არსებობს ხუთი გრამატიკული კლასი: 1) მამაკაცის (ნიშანია ვ-), 2) ქალის (ნიშანია ჲ-), 3) ნივთის (ნიშანია დ-), 4) აბსტრაქტულ ცნებათა (ნიშანია ჲ-) და 5) ცხოველთა (ნიშანია ბ-), თუმცა გრამატიკულ კლასთა სისტემისადმი ცნებათა კუთვნილების პრინციპები ჯერ არაა დადგენილი. ძირითადი ბრუნვებია: სახელობითი, მოთხრობითი, ნათესაობითი, მიცემითი, გამსჭვალვითი, მოქმედებითი: სახ. სთაგ „კაცი“ მოთხ. სთაგა „კაცმა“ ნათეს. სთაგან „კაცის“ მიც. სთაგანა „კაცს“ გამსჭ. სთაგახ „კაცში“ მოქმ. სთაგაცა „კაცით, კაცთან“ ჩეჩნურს აქვს აგრეთვე თხუთმეტამდე ლოკატიური (ადგილობითი) ბრუნვა. ჩეჩნური ზმნა იუღლვის კლასთა მიხედვით. გარდამავალ ზმნაში აღინიშნება ობიექტის კლასი: სან ვოშას ზუდა ჲიგირა „ჩემმა ძმამ ცოლი მოიყვანა“, გარდაუვალში - სუბიექტისა: სუო წა ვე'ანა „მე (მამაკაცი) სახლში მოვედი“. ზმნას აქვს რთული დრო-კილოთა სისტემა - როგორც სინთეზური ('ოოხუ „ხნავს“) ისე ანალიზური ('ოოხუშ ვუ „ხნავს, ხვნის პროცესშია“) ფორმები. == ბრუნვები == {| class=\"prettytable\" |- bgcolor=\"#C0F0F0\" !ბრუნვა !მხოლობითი !IPA !მრავლობითი !IPA |- |Nominativ || бедар || /bʲɛdər/ || бедарш || /bʲɛdərʃ/ |- |Genitiv || бедаран || /bʲɛdarən/ || бедарийн || /bʲɛdariːn/ |- |Ergativ || бедаро || /bʲɛdaruo/ || бедарша || /bʲɛdarʃə/ |- |Dativ || бедарна || /bʲɛdarnə/ || бедаршна || /bʲɛdarʃnə/ |- |Instrumental || бедарца || /bʲɛdərtsʰ/ || бедаршца || /bʲɛdarʃtsʰə/ |- |Materialis || бедарах || /bʲɛdarəx/ || бедаршех || /bʲɛdarʃɛx/ |- |Komparativ || бедарал || /bʲɛdarəl/ || бедарел || /bʲɛdarɛl/ |- |Allativ || бедаре || /bʲɛdarie/ || бедаршка || /bʲɛdarʃkʰə/ |- |Ablativ II || бедарехьара || /bʲɛdarieʜarə/ || бедаршкара || /bʲɛdarʃkʰarə/ |- |Allativ II || бедарехьа || /bʲɛdarieʜə/ || бедаршкахьа || /bʲɛdarʃkʰaʜə/ |- |Essiv || бедарехь || /bʲɛdarieʜ/ || бедаршкахь|| /bʲɛdarʃkʰəʜ/ |- |Komparativ II || бедаралла || /bʲɛdaralːə/ || бедарелла || /bʲɛdarʲɛlːə/ |- |Translativ || бедарехула || /bʲɛdariexulə/ || бедаршкахула || /bʲɛdarʃkʰaxulə/ |} == ლექსიკა == ჩეჩნურს მდიდარი საკუთარი ლექსიკური ფონდი აქვს. გვხვდება ნასესხები სიტყვები ქართულიდან, ოსურიდან, არაბულ-სპარსულიდან, თურქულიდან, დაღესტნური ენებიდან და რუსულიდან == ისტორია == თანამედროვე ჩეჩნური სალიტერატურო ენა შეიქმნა 1917-ის ოქტომბრის რევოლუციის შემდეგ. ჩეჩნური ანბანი ლათინურ გრაფიკაზე შექმნა ხალიდ ოშაევმა 1925 წელს. მანამდე გამოიყენებოდა არაბული გრაფიკა - ე.წ. „აჯამური დამწერლობა“, რომელიც შეიხ შამილის დავალებით შეიმუშავა დაღესტნელმა მოლამ დიბირ-ყადი ხუნძახელმა. 1938 წლიდან ჩეჩნური გრაფიკა შეიცვალა - ახალი ანბანი კირილიცაზე დაყრდნობით შეიმუშავეს (რუსულ ანბანს ემატებოდა ასოთშეერთებები და ლათინური ერთიანი). 1992 წელს, ჩეჩნეთის რესპუბლიკა-იჩქერიის გამოცხადების შემდეგ, დამწერლობა გადაიყვანეს ისევ ლათინურ გრაფიკაზე, რომელსაც დღესაც იყენებენ კირილიცის პარალელურად == დამწერლობა == {|class=\"wikitable\" |- ! კირილიცა ! სახელი ! ლათინურის ეკვივალენტი ! სახელი ! იპა |- |А а||а||A a||a|| |- |Аь аь||аь||Ä ä||ä|| |- |Б б||бэ||B b||be|| |- |В в||вэ||V v||ve|| |- |Г г||гэ||G g||ge|| |- |ГI гI||гIа||Ġ ġ||ġa|| |- |Д д||дэ||D d||de|| |- |Е е||е||E e||e|| |- |Ё ё||ё||yo|||| etc. |- |Ж ж||жэ||||e|| |- |З з||зэ||Z z||ze|| |- |И и||и||I i||i|| |- |Й й(я, ю, е)||доца и||Y y||doca i|| |- |К к||к||K k||ka|| |- |Кх кх||кх||Q q||qa|| |- |Къ къ||къа||||a|| |- |КI кI||кIа||Kk||kha|| |- |Л л||лэ||L l||el|| |- |М м||мэ||M m||em|| |- |Н н||нэ||N n||en|| |- |О о||о||O o||o|| |- |Оь оь||оь||Ö ö||ö|| |- |П п||пэ||P p||pe|| |- |Пп пп|| ||Pp pp|||| |- |ПI пI||пIа||Ṗṗ||pha|| |- |Р р||рэ||R r||er|| |- |С с||сэ||S s||es|| |- |Т т||тэ||T t||te|| |- |ТI тI||тIа||Ṫṫ||tha|| |- |У у||у||U u||u|| |- |Уь уь||уь||Ü ü||ü|| |- |Ф ф||фэ||F f||ef|| |- |Х х||хэ||X x||xa|| |- |Хь хь||хьа||||a|| |- |ХI хI||хIа||H h||ha|| |- |Ц ц||цэ||C c||ce|| |- |ЦI цI||цIа||Ċ ċ||ċe|| |- |Ч ч||чэ||Ç ç||çe|| |- |ЧI чI||чIа||||e|| |- |Ш ш||шэ||Ş ş||şa|| |- |Щ щ||щэ |- |(Ъ) ъ||чIогIа хьаьрк||Ə ə||oġa ärk|| |- |(Ы) ы||ы |- |(Ь) ь||кIеда хьаьрк |- |Э э||э||E e||e|| etc. |- |Ю ю||ю||yu|||| etc. |- |Юь юь||юь||yü|||| etc. |- |Я я||я||ya|||| etc. |- |Яь яь||яь||yä|||| etc. |- |I I||Iа||J j||ja|| |} ==ლიტერატურა== == რესურსები ინტერნეტში == * ჩეჩნურ სიტყვათა კრებული * კავკასიის ადგილობრივი ენები (ჩეჩნური), ჩეჩნური ენის გრამატიკა * ჩეჩნური ენის კირილიცითა და ლათინური ანბანით დამწერლობის ნიმუშები ==სქოლიო== კატეგორია:ჩეჩნური ენა", "url": "https://ka.wikipedia.org/wiki/ჩეჩნური_ენა", "length": 5832}
{"id": "8165", "title": "ევფემიზმი", "text": "ევფემიზმები ( — შელამაზებული სიტყვების გამოყენება, eu „კარგად“ + phēmē „ვლაპარაკობ“) — ამა თუ იმ ენობრივ კოლექტივში სააუგოდ, საჩოთიროდ და სახიფათოდ მიჩნეულ სიტყვა-თქმათა ნაცვლად ხმარებული უფრო ნატიფად, ზრდილობიანად და უვნებლად მიჩნეული სიტყვა-თქმები. ტერმინის ანტონიმია — დისფემიზმი. == ეტიმოლოგია == რიგ მიზეზთა გამო ხშირად ადამიანები შეგნებულად გვერდს უხვევენ გარკვეული ობიექტური მონაცემების აღმნიშვნელი სიტყვებისა და გამოთქმების ხმარებას. მათ ან სრულიად არ ასახელებენ ანდა ამბობენ არაპირდაპირ, შემოვლით, აღწერით, შთაბეჭდილების შენელებით, რათა მისაღები გახადონ ადრესატისათვის. ამგვარი მოვლენის სახელწოდება — „ევფემიზმი“ ბერძნული ენიდან მომდინარეობს. სიტყვა εύφημείν ჯერ კიდევ ჰომეროსთან გვხვდება და გულისხმობს ძველ წარმართულ ჩვეულებას, რომლის მიხედვითაც მსხვერპლის შეწირვის და ლოცვების წარმოთქმის დროს მხოლოდ „კარგი მნიშვნელობის“ სიტყვები უნდა ეხმარათ. შემდგომ ეს ჩვეულება ისე გაიზარდა, რომ წარმართული მღვდელმსახურების დროს საერთოდ აიკრძალა ლაპარაკი, რადგან ხშირი იყო შემთხვევები, როდესაც ამ საქმის თვით ყველაზე მორწმუნე და პედანტი შემსრულებელნიც კი შეცდომას უშვებდნენ და შესაფერის სიტყვებს ვერ ირჩევდნენ (ეს აზრია სწორედ ჩაქსოვილი რომაელთა ცნობილ გამოთქმაში — „favete linguis“). თვით მსხვერპლად შესაწირავ ცხოველის ბღავილსაც კი ახშობდნენ საკრავთა ხმებით, რადგან წარმართთა აზრით, მასაც ისევე, როგორც უხეში გამოთქმების ხმარებას, შეეძლო გაენაწყენებინა მათი ღვთაება. ამჟამად სიტყვა „ევფემიზმი“ საერთაშორისო ენათმეცნიერებაში მიღებული ტერმინია და ეწოდება სიტყვას (ან გამოთქმას), რომელიც ისეთი სიტყვის (ან გამოთქმის) შემცვლელად იხმარება, რომელიც მოცემულ ენობრივ კოლექტივში სახიფათოა, უსიამოვნოდ, უხეშად, სათაკილოდ ან უზრდელად მიიჩნევა. ევფემიზმი და ის სიტყვა (ან გამოთქმა), რომელსაც იგი ენაცვლება, ერთსა და იმავე ობიექტურ მონაცემზე მიუთითებენ. განსხვავდებიან კი იმით, რომ ერთნაირ შთაბეჭდილებას არ ახდენენ მსმენელზე. == რესურსები ინტერნეტში == * ევფემიზმები და სიტყვის ტაბუ, კარლო ჯორჯანელი, 1977 კატეგორია:რიტორიკა", "url": "https://ka.wikipedia.org/wiki/ევფემიზმი", "length": 1909}
{"id": "8166", "title": "დისფემიზმი", "text": "დისფემიზმი (ბერძნ. δυς „დის“ = არა, და φήμη „ფემე“ = თქმა) და კაკოფემიზმი (ბერძნ. κακός „კაკოს“ = ცუდი) — ევფემიზმის ანტონიმებად გამოიყენება, რაც ნიშნავს განზრახულად უხეში სიტყვისა ან გამოთქმის გამოყენებას ზრდილობიანის ნაცვლად. კაკოფემიზმი უფრო ხშირად გამოიყენება რაიმე განზრახ შეურაცმყოფელის მნიშვნელობით, ხოლო დისფემიზმი შეიძლება იყო შეურაცმყოფელი ან ირონიულად დამაკნინებელი. დისფემიზმი ისევე ხშირია ყოველდღიურ ხმარებაში, როგორც ევფემიზმი. მაგ. „ესა თუ ის სპორტული გუნდი თამაშში მოწინააღმდეგეს ანადგურებს“ არ ნიშნავს სიტყვასიტყვით ფიზიკურ განადგურებას, ანდა „კომპანიამ კონკურენტები გააცამტვერა“ ასევე გაზვიადებულია და ორივე შემთხვევაში დისფემიზმია. ერთი და იგივე საგანი შეიძლება დისფემიზმის ან ეუფემიზმის მნიშვნელობით გამოითქვას, მაგალითად „სიკვდილი“: ყველას მიერ პატივცემული ადამიანის სიკვდილი „გარდაცვალებად“ (ევფემიზმი) მოიხსენიება, ხოლო მოძულებული ადამიანისა კი „მოჭამა ჭირით“ (დისფემიზმი) და ა.შ. ერთი და იგივე გამოთქმა, ასევე შეიძლება ევფემიზმიც იყოს და დისფემიზმიც, კონტექსტის მიხედვით. მაგ. „მიიღო უფალმა“ ან კიდევ „გავიდა გაღმა მარილზე“ შეიძლება კონტექსტის მიხედვით ან შერბილებული ევფემიზმი ან ირონიზებული დისფემიზმი იყოს. == იხილეთ აგრეთვე == *ევფემიზმი *ჰიპერბოლა (ენა) *მეტაფორა == ლიტერატურა == * კატეგორია:რიტორიკა", "url": "https://ka.wikipedia.org/wiki/დისფემიზმი", "length": 1230}
{"id": "8168", "title": "ანტონიმი", "text": "ანტონიმი ( — საწინააღმდეგოს აღმნიშვნელი წინსართი + — სახელი) — სიტყვა, რომელსაც სხვა სიტყვის საპირისპირო მნიშვნელობა აქვს, როგორებიცაა, მაგ. ცხელი და ცივი, მსხვილი და წვრილი, მაღლა და დაბლა. სიტყვებს შეიძლება სხვადასხვა ანტონიმი გააჩნდეს, მნიშვნელობის მიხედვით. მაგ: ორივე სიტყვა - გრძელი და მაღალი - არის მოკლეს ანტონიმები. სიტყვები - ანტონიმი და სინონიმი - ანტონიმებია. მიუხედავად იმისა, რომ ტერმინი ანტონიმია ფილოლოგთა მიერ მხოლოდ მე-19 საუკუნიდან გამოიყენება, სიტყვათა ამგვარი ურთიერთობა ენის ფუნდამენტური ნაწილია, განსხვავებით სინონიმებისგან, რომლებიც ისტორიის და განსაზღვრებების ჩამოყალიბების შედეგია, ან ომონიმების, რომლებიც ძირითადად ეტიმოლოგიური შემთხვევითობაა (ან დამთხვევებია). == იხილეთ აგრეთვე == * სინონიმი * სინონიმია * ომონიმია * პარონიმია * მეტონიმია ==ლიტერატურა== კატეგორია:სემანტიკა", "url": "https://ka.wikipedia.org/wiki/ანტონიმი", "length": 802}
{"id": "8169", "title": "სინონიმები", "text": "სინონიმები (ძვ.ბერძ. სინ 'συν' = პლუს, ონომა 'όνομα' = სახელი) — იდენტური მნიშვნელობის, საგნობრივი მიმართებით ერთგვარი, სხვადასხვა სიტყვები. (შეადარეთ ანტონიმები; სინონიმი და ანტონიმი ანტონიმებია). მაგ., სინონიმებია სიტყვები: „პროსპექტი“ და „გამზირი“, რადგან ორივე ერთსა და იმავეს აღნიშნავს. აგრეთვე სინონიმებია „მოსწავლე“ და „მოწაფე“, „ავადმყოფი“ და „სნეული“, „ლამაზი“ და „მომხიბლავი“ და ა.შ. სინონიმები ერთმანეთისგან შეიძლება განსხვავდებოდნენ ემოციური ელფერით (მაღალი, ახოვანი, აყლაყუდა), შეხამებულობით(სიტყვას მინა ყოველთვის ვერ ჩავანაცვლებთ სიტყვით შუშა; მაგ., ლამპის შუშა), ხმარების მეტ-ნაკლები სიხშირით (მაგ., ყალიონი და ჩიბუხი), ხმარების სფეროს მიხედვით(მაგ., ციება და მალარია) და სხვა. სინონიმებს რომლებიც ერთმანეთისგან არაფრით განსხვავდებიან დუბლეტები ეწოდებათ (ასეთებია: არქიტექტურა და ხუროთმოძღვრება). სინონიმების თავმოყრისას ენაში შეინიშნება მათი თავიდან აცილების ტენდენცია — ერთ-ერთი იკარგება (მაგ., „ასანთი“ და „წუმწუმა“) ან მნიშვნელობას იცვლის (მაგალითად, სიტყვა ასლი თავდაპირველად დედანს ნიშნავდა). სინონიმები მიახლოებულ მნიშვნელობას კონტექსტის მიხედვით იძენენ და ამგვარი კონტექსტის შეცვლის შედეგად შესაძლოა ხშირად სინონიმის მნიშვნელობა დაკარგონ. ამგვარად, ზოგი ლექსიკოგრაფი ამტკიცებს, რომ არ არსებობენ სინონიმები რომელთაც შეიძლება ზუსტად ერთი და იგივე მნიშვნელობა ჰქონდეს ეტიმოლოგიის, ორთოგრაფიის, ფონეტიკური მახასიათებლების, ორაზროვნებისა და გამოყენების სპეციფიურობის გამო. სხვადასხვა სიტყვას, რომელთაც მსგავსი მნიშვნელობა აქვს ხშირად რაღაც მიზეზის გამო განსხვავდება. სინონიმები ხანდახან ევფემიზმების წყაროა. == იხილეთ აგრეთვე == * ანტონიმია * ომონიმია * პარონიმია * მეტონიმია ==სქოლიო== კატეგორია:სემანტიკა", "url": "https://ka.wikipedia.org/wiki/სინონიმები", "length": 1625}
{"id": "8173", "title": "მიჰოს მუზეუმი (შიგა)", "text": "მინი|250პქ|მიჰოს მუზეუმი მინი|250პქ|მუზეუმში შესასვლელი მიჰოს მუზეუმი (みほ・みゅーじあむ) — მდებარეობს ქალაქ შიგარაკი-ნო-სატოსთან შიგას პრეფექტურაში, იაპონია, კიოტოდან ჩრდილო-აღმოსავლეთით. მუზეუმი მიჰოკო კოიამას ოცნება იყო (ვის სახელსაც ის ამჟამად ატარებს), რომელიც ტოიობოს ტექსტილის ბიზნესის მემკვიდრე და იაპონიის ერთ-ერთი უმდიდრესი ქალბატონი ბრძანდებოდა. 1970 წელს მან სპირიტუალური მოძრაობა „შინჯი შუმეიკაი“ დააფუძნა, რომელსაც ამჟამად, როგორც ამობობენ, 300 000 მიმდევარი ჰყავს მსოფლიოს მასშტაბით. 1990-იანებში მან შუმეის ტაძართან და შიგას მთებთან ახლოს მუზეუმის მშენებლობისთვის თანხები გამოჰყო. == კოლექცია == მიჰოს მუზეუმში მიჰოკო კოიამას აზიური და დასავლური ანტიკური ხანის ექსპონატების პირადი კოლექციაა $1 მილიარდამდე ღირებული მსოფლიო აუქციონებზე შუმეის მიერ მუზეუმის 1997 წელს განხსნამდე შესყიდულ სხვა ხელოვნების მიმუშებთან ერთად. სულ 2.000-მდე ექსპონატია, რომელთა შორის დაახ. 250 პერმანენტული ექსპოზიციის ნაწილია. ექსპოზიციისთვის ყოველი ექსპონატის შერჩევას განსაკუთრებული ყურადღება ეთმობა არა მხოლოდ მათი არტისტული სილამაზის, არამედ ისტორიული მნიშვნელობის მიხედვით და მთელი კოლექციისთვის ბრწყინვალე განლაგება და განათებაა შერჩეული. == არქიტექტურა == ჩინელ არქიტექტორ იუჰ მინ პეის ადრე მიჰოს მუზეუმის ამჟამინდელ ადგილსამყოფელთან სამრეკლოს კოშკი, შუმეის საერთაშორისო შტაბ-ბინა და სპირიტუალური ცენტრი ჰქონდა დაპროექტებული. თანამშრომლობით კმაყოფილი მიჰოკო კოიამა და მისი ქალიშვილი, ჰიროკო კოიამა, არქიტექტორს მუზეუმისთვის შენობის დაპროექტებას უკვეთავენ. იეოჰ მინგ პეის პროექტი არქიტექტორული შედევრი გამოვიდა - შენობა მდებარეობს მთაგორიან და ტყით გარშემორტყმულ ზედაპირზე. 45.000 კვ. მ.-ის სასარგებლო ფართობის შენობის სამი მეოთხედი მიწის ქვეშაა, შიგას მთების ქვიან ნიადაგში. სახურავი უზარმაზარი მინისა და რკინის კონსტურქციაა, ხოლო ფასადისა და ინტერიერის კედლები და იატაკი თბილი რძისფერი ტონების ფრანგული კალციტის ქვითაა ნაგები - იგივე მასალა გამოიყენა არქიტექტორმა ლუვრის მისაღები ჰოლის მოსაპირკეთებლად. მარმარილოსთან შედარებით ეს ქვა უფრო თბილ და დამამშვიდებელ ატმოსფეროს ქმნის. ქვის ფერი, ტექსტურა, ვერცხლისფერი კარკასი და გარე გამწვანება ერთმანეთს ჰარმონიულად ერწყმის და აბალანსებს. შესაძლოა ყველაზე მომხიბლავი ნაწილი პეის დიზაინისა მისი ე.წ. მთაგორიანი „სამოთხის“ იდეაა. კომპლექსთან მიახლოებისას პირველად სადა მისაღებ პავილიონს ხედავთ კედრის ხეებს მიღმა, რომელიც წრიულ ეზოს უყურებს და შეიძლება ჩათვალოთ, რომ მუზეუმს მიადექით. შენობის მოპირდაპირედ განიერი მორკალული ბილიკია ატმის ხეებით გარდიგარდმო, რომელსაც მოელვარე უჟანგავი ლითონით მოჭედილ მთაში ნაკვეთ გვირაბთან მივყავართ. უზომოდ განიერ, უხმაურო გვირაბში, რომელიც თითქმის სამი სამანქანო გზის სიგანისაა, 200 მეტრის გავლისას უეცრად მზის შუქი ჩნდება და 120 მეტრიანი ნახევრად დაკიდული ხიდის კაბელთა შორის ჩანს ვიწრო, ღრმა ხევი, რომლის გადაღმაც იშლება მუზეუმის პავილიონში შესასვლელი ჩინური სტილის მთვარის კარიბჭე. == რესურსები ინტერნეტში == *მიჰოს მუზეუმის საიტი კატეგორია:იაპონიის მუზეუმები კატეგორია:იუჰ მინ პეის პროქეტები", "url": "https://ka.wikipedia.org/wiki/მიჰოს_მუზეუმი_(შიგა)", "length": 2868}
{"id": "8179", "title": "მეკლენბურგ-წინა პომერანია", "text": "მეკლენბურგ-წინა პომერანია () — მხარე გერმანიაში. * ფართობი — 23,2 ათასი კმ2, * მოსახლეობა — 1 609 675. * ქალაქები (ათ.) — როსტოკი (236), შვერინი (დედაქალაქი, 95), ნოიბრანდენბურგი (91), შტრალზუნდი (75). ==გალერეა== File:Schwerin Castle Aerial View Island Luftbild Schweriner Schloss Insel See.jpg File:Mecklenburg-Vorpommern Map Districts Border Mecklenburg Western Pomerania - Landkreise Grenzen Karte MV MeckPomm.svg ==რესურსები ინტერნეტში== * ოფიციალური საიტი კატეგორია:გერმანიის მხარეები", "url": "https://ka.wikipedia.org/wiki/მეკლენბურგ-წინა_პომერანია", "length": 490}
{"id": "8190", "title": "თეოდორ ჰოისი", "text": "თეოდორ ჰოისი (; დ. 31 იანვარი, 1884, ბრაკენჰაიმი, ბადენ-ვიურტემბერგი — გ. 12 დეკემბერი, 1963, შტუტგარტი) — გერმანელი პოლიტოლოგი და ჟურნალისტი, გერმანიის პირველი ბუნდესპრეზიდენტი 1949–1959 წლებში. ==რესურსები ინტერნეტში== * ენციკლოპედია „ბრიტანიკა“ კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 31 იანვარი კატეგორია:დაბადებული 1884 კატეგორია:გარდაცვლილი 12 დეკემბერი კატეგორია:გარდაცვლილი 1963", "url": "https://ka.wikipedia.org/wiki/თეოდორ_ჰოისი", "length": 433}
{"id": "8191", "title": "ჰაინრიხ ლიუბკე", "text": "ჰაინრიხ ლიუბკე (გერმ.: Heinrich Lübke) (დ. 14 ოქტომბერი, 1894, ენკჰაუზენი, ჩრდილოეთ რაინ-ვესტფალია — გ. 6 აპრილი, 1972, ბონი) — გერმანელი პოლიტიკური მოღვაწე, გერმანიის რიგით მეორე და ერთადერთი კათოლიკე ბუნდესპრეზიდენტი 1959-1969 წლებში. ==რესურსები ინტერნეტში== * ენციკლოპედია „ბრიტანიკა“ კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 14 ოქტომბერი კატეგორია:დაბადებული 1894 კატეგორია:გარდაცვლილი 6 აპრილი კატეგორია:გარდაცვლილი 1972", "url": "https://ka.wikipedia.org/wiki/ჰაინრიხ_ლიუბკე", "length": 472}
{"id": "8192", "title": "გუსტავ ჰაინემანი", "text": "გუსტავ ვალტერ ჰაინემანი (გერმ.: Gustav Walter Heinemann) (დ. 21 ივლისი, 1899, შვერინი — გ. 7 ივლისი, 1976, ესენი) — გერმანელი პოლიტიკოსი და სახელმწიფო მოღვაწე, გერმანიის რიგით მესამე ბუნდესპრეზიდენტი 1969-1974 წლებში. ==რესურსები ინტერნეტში== * Biographisch-Bibliographisches Kirchenlexikon კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 21 ივლისი კატეგორია:დაბადებული 1899 კატეგორია:გარდაცვლილი 7 ივლისი კატეგორია:გარდაცვლილი 1976", "url": "https://ka.wikipedia.org/wiki/გუსტავ_ჰაინემანი", "length": 471}
{"id": "8193", "title": "ვალტერ შეელი", "text": "| გარდაცვალების ადგილი= | მოქალაქეობა = | ეროვნება = გერმანელი | საარჩევნო ოლქი = | მეუღლე = | პროფესია = | რელიგია = პროტესტანტი | პარტია = გთდპ | რიგი = გერმანიის პრეზიდენტი | რიგი2 = გერმანიის კანცლერის მოვალეობის შემსრულებელი | თანამდებობა დაიკავა2 = 7 მაისი 1974 | თანამდებობა დატოვა2= 16 მაისი 1974 | წინამორბედი2 = ვილი ბრანდტი | მემკვიდრე2 = ჰელმუტ შმიდტი | პრეზიდენტი2= გუსტავ ჰაინემანი | კანცლერი2= | ვიცე-პრეზიდენტი2 = | პრემიერ-მინისტრი2= | რიგი3 = გერმანიის ვიცე-კანცლერი | თანამდებობა დაიკავა3 = 21 ოქტომბერი 1969 | თანამდებობა დატოვა3= 16 მაისი 1974 | წინამორბედი3 = ვილი ბრანდტი | მემკვიდრე3 = ჰანს-დიტრიხ გენშერი | პრეზიდენტი3= | კანცლერი3=ვილი ბრანდტი | რიგი4 = გერმანიის საგარეო საქმეთა მინისტრი | თანამდებობა დაიკავა4= 21 ოქტომბერი 1969 | თანამდებობა დატოვა4 = 16 მაისი 1974 | წინამორბედი4 = ვილი ბრანდტი | მემკვიდრე4 = ჰანს-დიტრიხ გენშერი | პრეზიდენტი4 = | კანცლერი4 =ვილი ბრანდტი }} ვალტერ შეელი (; დ. 8 ივლისი 1919, ზოლინგენი, ჩრდილოეთ რაინ-ვესტფალია — გ. 24 აგვისტო, 2016, ბად-კროცინგენი) — გერმანელი პოლიტიკოსი და სახელმწიფო მოღვაწე, გერმანიის რიგით მეოთხე ბუნდესპრეზიდენტი 1974-1979 წლებში. ==რესურსები ინტერნეტში== * მოკლე ბიოგრაფია * შეელის ბიოგრაფია გერმანიის პრეზიდენტის საიტზე კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:გერმანიის საგარეო საქმეთა მინისტრები კატეგორია:დაბადებული 8 ივლისი კატეგორია:დაბადებული 1919 კატეგორია:გარდაცვლილი 24 აგვისტო კატეგორია:გარდაცვლილი 2016", "url": "https://ka.wikipedia.org/wiki/ვალტერ_შეელი", "length": 1436}
{"id": "8194", "title": "ელა ფიცჯერალდი", "text": "|სურათი = Ella Fitzgerald (Gottlieb 02871).jpg |ლანდშაფტი = |სათაური = |სურათისზომა =220 |color = |ფონი = solo_singer |ნამდვილისახელი = ელა ჯეინ ფიცჯერალდი |მეტსახელი = |დაიბადა = |დაბადების ადგილი = ნიუპორტ-ნიუსი, აშშ |გარდ = |გარდ ადგილი = ბევერლი-ჰილზი, აშშ |წარმოშობა = |ინსტრუმენტი =ვოკალი |ჟანრი = |საქმიანობა = |აქტიურობის წლები = 1934–1993 |ლეიბლი = |ასოციაციები = |მეუღლე= |საიტი = |წევრები = |ყოფილი წევრები = |აღსანიშნავი ინსტრუმენტები = |ხელმოწერა = }} ელა ჯეინ ფიცჯერალდი (; დ. 25 აპრილი, 1917, ნიუპორტ-ნიუსი, ვირჯინია, ― გ. 15 ივნისი, 1996, ბევერლი ჰილზი, კალიფორნია), აგრეთვე ცნობილი როგორც ლედი ელა (სიმღერის პირველი ლედი) — XX საუკუნის ერთ-ერთი უმნიშვნელოვანესი ჯაზის მომღერალი, ცამეტი გრემის მფლობელი, ეროვნული ხელოვნების მედლით დაჯილდოებული პრეზიდენტ რეიგანის მიერ, და თავისუფლების საპრეზიდენტო მედლით — პრეზიდენტ ბუში უფროსის მიერ. სამ-ოქტავიანი ვოკალური დიაპაზონით დაჯილდოებული მომღერალი გამოირჩეოდა ტონალობის სიწმინდით, თითქმის შეუმცდარი ფრაზითა და ინტონაციით და განუმეორებელი იმპროვიზაციის შესაძლებლობით. დაიბადა ნიუპორტ-ნიუსში, ვირჯინიაში, 1917 წლის აპრილში; გაიზარდა იონკერში, ნიუ-იორკში. გულის შეტევით 38 წლის ასაკში დედის უეცარი გარდაცვალებისა, ხოლო მამის ბავშვის დაბადებისთანავე გაუჩინარებით, 14 წლის ასაკში დაობლდა. ==ისტორია== მინი|180პქ|left|კარლ ვან ვეხტენის ფოტო, 1940 ელას სასიმღერო დებიუტი 17 წლის ასაკში 1934 წელს აპოლოს თეატრში შედგა, ჰარლემში, ნიუ-იორკი, იმ დროს პოპულარულ ერთ-ერთ ადრეულ „მოყვარულთა ღამეების“ კონკურსზე. თავდაპირველად ჩარფიქრებული ჰქონდა სცენაზე საცეკვაოდ ასვლა, თუმცა „ედვარდზის დების“ (ადგილობრივი საცეკვაო დუეტი) შესრულებით შემკრთალმა სიმღერა გადაწყვიტა. იმ ღამით კონკურსზე მან გაიმარჯვა, რითაც წარმატება მოიხვეჭა თავისთვისაც და აპოლოს თეატრისთვისაც. ელა იმ ღამეს შენიშნა ბარდუ ალიმ ჩიკ ვების ბენდიდან, რომელმაც ვები დაიყოლია ელა დაექირავებინა. ელამ სიმღერა ვების ორკესტრში 1935 წელს დაიწყო, ჰარლემის სავოის საბანკეტო დარბაზში. ელას რამდენიმე ჰიტ-სიმღერა აქვს ჩაწერილი მათთან, მათ შორის „(If You Can't Sing It), You'll Have to Swing It (Mr. Paganini)“, თუმცა წარმატება საყმაწვილო ლექსის „A Tisket A Tasket“ მისეულმა ინტერპრეტაციამ მოუტანა. 1939 წელს ჩიკ ვების გარდაცვალების შემდეგ, ბენდმა ტურები გააგრძელა ახალი სახელით „ელა ფიცჯერალდი და მისი განთქმული ორკესტრი“. ელამ სოლო კარიერა 1941 წლიდან დაიწყო. თავდაპირველი სვინგის შემდეგ იგი რეპერტუარს სწრაფად ამრავალფეროვნებს და მოგვიანებით ბლიუზს, ბოსა-ნოვას, სამბას, გოსპელს, კალიფსოსა და საშობაო სიმღერებს ასრულებს. მისი გვიანდელი კონცერტები მდიდრდება სხვა მომღერალთა ბრწყინვალე იუმორისტული იმიტაციებით. კერძოდ, მას შეეძლო მერლინ მონროსა და ლუი არმსტრონგის ხმისა და ტიპური ჟესტების საკმაოდ ზუსტი იმიტაცია. 1955 წელს „დეკას“ ჩამწერი სტუდიის დატოვების შემდეგ, მისი მენეჯერი, ნორმან ფრანზი მის გარშემო ქმნის ჯაზის ჩამწერ კომპანიას, ვერვი. რვა სიმღერათა კრებული, რომელიც ელამ ვერვისთვის ჩაწერა არარეგულარული ინტერვალებით 1956-1964 წლებში წარმოადგენს მის კრიტიკოსთა მიერ ყველაზე წარმატებულად შეფასებულ ნამუშევრებს, და შესაძლოა მის ყველაზე მნიშვნელოვან შენატანსაც კი ამერიკული კულტურისთვის. სწორედ ეს სიმღერები წარმოადგენს „დიდ ამერიკულ სიმღერათა კრებულის“ უმნიშვნელოვანეს ნაწილს. მინი|ელა 1962 წლის ალბომის Ella Swings Gently with Nelson გარეკანზე ეს რვა ალბომია: *სიმღერები კოულ პორტერის სიმღერათა კრებულიდან (1956) (ბადი ბრეგმანი) *სიმღერები როჯერსისა და ჰარტის სიმღერათა კრებულიდან (1956) (ბრეგმანი) *სიმღერები დუკ ელინგტონის სიმღერათა კრებულიდან (1957) (დუკ ელინგტონი) *სიმღერები ირვინ ბერლინის სიმღერათა კრებულიდან (1958) (პოლ ვესტონი) *სიმღერები ჯორჯ და ირა გერშვინის სიმღერათა კრებულიდან (1959) (ნელსონ რიდლი) *სიმღერები ჰარლოდ არლენის სიმღერათა კრებულიდან (1961) (ბილი მეი) *სიმღერები ჯერომ კერნის სიმღერათა კრებულიდან (1963) (რიდლი) *სიმღერები ჯონი მერსერის სიმღერათა კრებულიდან (1964) (რიდლი) :*ფრჩხილებში მოცემულია ორგანიზატორთა სახელი. ნიუ-იორკ ტაიმზის მესვეტე ფრენკ რიჩი ელას გარდაცვალებიდან რამდენიმე დღეში წერდა, რომ სიმღერათა კრებულების სერიაში, ელამ შეასრულა ისეთივე არაორდინალური კულტურული გარდასახვა, როგორც ეს ელვისის თეთრი და აფრიკულ-ამერიკული სოულის თანამედროვე ინტეგრაცია იყო. ეს შავკანიანი ქალი პოპულარულს ხდიდა ქალაქურ სიმღერებს დაწერილს იმიგრანტი ებრაელების მიერ და შესრულებულს ძირითადად თეთრი ქრისტიანი მსმენელებისთვის. ელას ასევე ჩაწერილი აქვს ალბომები ექსკლუზიურად მიძღვნილი პორტერისა და გერშვინის სიმღერებისთვის 1972 და 1983 წლებში, სახელწოდებით 'Ella Loves Cole' და 'Nice Work If You Can Get It'. მოგვიანებით მან ჩაწერა კიდევ ერთი კოლექცია 'Ella Abraça Jobim', რომელშიც ანტონიო კარლოს ჟობიმის სიმღერებია გაჟღერებული. ==თანამშრომლობა ჯაზის სხვა შემსრულებლებთან== ელას ყველაზე წარმატებული თანამშრომლობა ლუი არმსტრონგთან, გიტარისტ ჯო პასთან და ბენდის ლიდერ კონტ ბასსა და დუკ ელინგტონთან იყო. *ელა წერს სამ ვერვის სტუდიურ ალბომს არმსტრონგთან, ორ ალბომს „ელა და ლუისი“ (1956) და „ელა და ლუისი ისევ“ (1957), და მესამე ალბომი გერშვინის მიუზიკლიდან „პორგი და ბესი”. ელას არმსტრონგთან კიდევ რამდენიმე სინგლი აქვს ჩაწერილი დეკასთვის ადრეულ 1950-იანებში. *ელას ხშირად კვინტესსენციურ სვინგის მომღერალს უწოდებენ და შესაბამისად მისი თანამშრომლობა კონტ ბასთან ძალზე მნიშვნელოვანია. მათი ერთობლივი ალბომი „ელა და ბასი“ (1963) ითვლება ელას ერთ-ერთ საუკეთესო ჩანაწერად. ბასის ბენდის სრული სვინგი და ახალგაზრდა ქუინსი ჯონსის არანჟირება წარმატებული გადახრა აღმოჩნდა ელასეულ „სიმღერათა კრებულების“ ჩანაწერებისა და ამ პერიოდში მისი მუდმივი ტურებისგან. ელა და ბასი მოგვიანებით ისევ ხვდებიან ერთმანეთს და 1979 წელს ალბომებს „Digital III at Montreux“, „A Classy Pair“ და „A Perfect Match“ სწერენ. *ელა და ჯო პასი ოთხ ალბომს სწერენ ერთად ელას კარიერის ბოლოს. ელამ ჩაწერა რამდენიმე ალბომი ფორტეპიანოს აკომპანემენტით, თუმცა მისთვის საუკეთესო მელოდიური თანმხლები გიტარა უფრო აღმოჩნდა. ელა და პასი ერთად გამოდიან ალბომებში „Take Love Easy“ (1973), „Easy Living“ (1986), „Speak Love“ (1983) და „Fitzgerald and Pass... Again“ (1976). *ელა და დუკ ელინგტონი ორ ცოცხალ ალბომსა და ორ სტუდიურ ალბომს სწერენ ერთობლივად. მისი „Sings the Duke Ellington Songbook“ ელინგტონის ოჯახს დიდ ამერიკულ სიმღერათა კრებულში სწერს, ხოლო 1960-იანებში ელა და დუკი ერთმანეთს ჯერ კოტ დ’აზურში 1966 წლის ალბომის „ელა და დუკი კოტ დ’აზურში“, ხოლო 1966 წელს შვედეთში სტოკჰოლმის კონცერტზე ჰვდებიან. მათი 1965 წლის ალბომი „Ella at Duke's Place“ ასევე საკმაოდ კარგად იქნა მიღებული. ელას თანმხლებ შემსრულებლებად რამდენიმე სახელგანთქმული ჯაზური მუსიკოსი და სოლოისტი ჰყავდა მისი ხანგრძლივი კარიერის განმავლობაში. როი ელდრიჯი და დიზი გილესპი (საყვირები), ჰერბ ელისი (გიტარისტი) და პიანისტები ტომი ფლანაგანი, ოსკარ პეტერსონი, ოუ ლევი და პოლ სმითი - ყველა მუშაობდა ელასთან ძირითადად ცოცხალი შესრულებით. შესაძლოა ელას ყველაზე წარმატებული თანამშრომლობა (პოპულარული მუსიკის მხრივ) მისი ფრენკ სინატრასთან სტუდიური ალბომია. ელა და ფრანკს ერთდროულად სცენაზე გამოჩენა ხშირად არ მოუწიათ, თუმცა რამდენიმე მათგანი განსაკუთრებით აღსანიშნავია: სპეციალური სატელევიზიო ჩართვა 1958 და 1959 წლებში, და ისევ 1967 წელს, ამ შოუში ანტონიო კარლოს ჯობიმიც მონაწილეობდა. ელას გამოჩენა სინტრასთან და კონტ ბასისთან 1974 წლის ივნისში კონცერტთა სერიაში ცეზარის სასახლეში, ლას-ვეგასი, სინატრას სცანაზე დაბრუნების მნიშვნელოვანი წამახალისებელი ფაქტორი იყო 1970-იანებში მის მიერ თვითგამოცხადებული კარიერიდან წასვლის გადაწყვეტილების გადათქმისთვის. კონცერტთა სერიას უდიდესი წარმატება ხვდა წილად და იმავე წლის სექტემბერში მათ ბროდვეიზე ორი კვირის განმავლობაში $1.000.000 შემოსავალი მოუტანა. ==სატელევიზიო გამოჩენები== ელა ფიცჯერალდი პეგი ლის გვერდით ჩნდება, როგორც მსახიობი და მომღერალი ჯეკ ვების ჯაზის ფილმში „პიტ კელის ბლუზი“. ის ასევე ჩნდება აბოტისა და კოსტელოს ფილმში Ride 'Em Cowboy, 1958 წელს ფილმში „სენტ-ლუისის ბლუზი“ და 1960 წელს Let No Man Write My Epitaph. 1980 წელს ხანმოკლედ გაიელვა სატელევიზიო დრამაში „The White Shadow“. ==პირადი ცხოვრება== ელამ ორჯერ იქორწინა, თუმცა არსებობს საბუთები, რომელიც მის მესამე ქონწინებაზე მეტყველებს. 1941 წელს ის მიჰყვება ბენი კორნეგეის, რომელიც შემდგომში ნარკოტიკებით ვაჭრობისთვის დააპატიმრეს. ქორწინება სწრაფად იქნა ანულირებული. მეორედ ელა 1947 წელს ქორწინდება ცნობილ ბასისტ რეი ბრაუნზე. ერთად მათ იშვილეს ელას ნახევარ-დის ახალშობილი, რომელსაც რეი ბრაუნ ჯუნიორი დაარქვეს. ელა და ბრაუნი 1952 წელს განქორწინდენ შესაძლოა გადატვირთული კარიერის ზეწოლის გამო. 1957 წლის ივლისში როიტერსი იტყობინებოდა რომ ელა მალულად დაქორწინდა თორ ეინარ ლარსენზე, ახალგაზრდა ნორვეგიელზე ოსლოდან. ელამ ბინაც კი შეიძინა ოსლოში, თუმცა ეს თავგადასავალი იმით დამთავრდა, რომ შვედეთის სასამართლომ ლარსენს ხუთი თვით მძიმე გამასწორებელი შრომა მიუსაჯა ყოფილი მეუღლისთვის ფულის მოპარვის ბრალდების დადასტურების გამო. დიაბეტისგან უკვე დაბრმავებულს 1993 წელს ელას ორივე ფეხის ამპუტაცია ჩაუტარდა. 1996 წელს იგი გარდაიცვალა ბევერლი ჰილსში, კალიფორნია, 79 წლის ასაკში. დაკრძალულია ინგლვუდის პარკის სასაფლაოზე, ინგლვუდი, კალიფორნია. ელას მრავალი ჯილდოს, პირადი ნივთისა და დოკუმენტების ნაწილი საჩუქრად გადაეცა სმითსონიანის ინსტიტუტს. ==ალბომები== მინი|right|ელა 1959 წლის ალბომის Sings Sweet Songs for Swingers გარეკანზე. === დეკკა === ელამ გრამჩამწერ სტუდიასთან „დეკკა“ თანამშრომლობა წლების განმავლობაში სინგლების ჩაწერის შემდეგ დაიწყო. *1950 - „Ella Sings Gershwin„ *1954 - „Songs in a Mellow Mood“ *1955 - სიმღერები „Pete Kelly's Blues“-დან === ვერვის ალბომები=== ვერვის წლების განმავლობაში ელა სინგლებსაც წერს. 1956 *„Ella Fitzgerald Sings the Cole Porter Songbook“ *„Ella and Louis“ *„Sings the Rodgers & Hart Songbook“ 1957 *„One o'Clock Jump“ *„Ella and Louis Again“ *„Sings the Duke Ellington Songbook“ *„Ella at the Opera House“ *„Like Someone in Love“ *„Porgy and Bess“ (არმსტრონგისა და ფიცჯერალდის ალბომი) 1958 *„Ella and Billie at Newport“ *„Ella Swings Lightly“ *„Sings the Irving Berlin Songbook“ *„Ella in Rome: The Birthday Concert“ (გამოშვებულია 1988 წელს) 1959 *„Get Happy!“ *„Sings Sweet Songs for Swingers“ *„Sings the George and Ira Gershwin Songbook“ 1960 *„Ella in Berlin: Mack the Knife“ *„Wishes You a Swinging Christmas“ *„Hello, Love“ *„Sings Songs from Let No Man Write My Epitaph“ (კომპაქტ დისკის სახელია „The Intimate Ella“) 1961 *„Sings the Harold Arlen Songbook“ *„Ella in Hollywood“ *„Clap Hands, Here Comes Charlie!“ *„Ella Returns to Berlin“ 1962 *„Rhythm Is My Business“ *„Ella Swings Brightly with Nelson“ *„Ella Swings Gently with Nelson“ 1963 *„Ella Sings Broadway“ *„Sings the Jerome Kern Songbook“ *„Ella and Basie!“ *„These Are the Blues“ 1964 *„Hello, Dolly!“ *„Sings the Johnny Mercer Songbook“ *„Ella at Juan-Les-Pins“ 1965 *„Ella at Duke's Place“ *„Ella in Hamburg“ 1966 *„Whisper Not“ *„Ella and Duke at the Cote D'Azur“ 1969 *„Sunshine of your Love“ === კაპიტოლის ალბომები === 1967 *„Brighten the Corner“ *„Ella Fitzgerald's Christmas“ 1968 *„30 by Ella“ *„Misty Blue“ ===რეპრაიზის ალბომები === 1969 *„Ella“ 1970 *„Things Ain't What They Used to Be“ === ატლანტიკის ალბომები === 1972 *„Ella Loves Cole„ (სტუდია პაბლოს მიერ გამოშვებულია, როგორც „Dream Dancing“) === კოლამბიის ალბომები === 1973 *„Newport Jazz Festival: Live at Carnegie Hall“ === პაბლოს ალბომები === 1966 *„The Stockholm Concert, 1966“ 1970 *„Ella in Budapest, Hungary“ 1971 *„Ella A Nice“ 1972 *„Jazz at Santa Monica Civic '72“ 1973 *„Take Love Easy“ 1974 *„Fine and Mellow“ (გამოშვებულია 1979 წ.) *„Ella in London“ 1975 *„Ella and Oscar“ *„Montreux '75“ 1976 *„Fitzgerald and Pass... Again“ 1977 *„Montreux '77“ 1978 *„Lady Time“ *„Dream Dancing“ 1979 *„Digital III at Montreux“ *„A Classy Pair“ *„A Perfect Match“ 1979 წლის ეს საკონცერტო შესრულება მონროს ჯაზის ფესტივალზე არსებობს ვიდეო ფორმატითაც „Ella and Basie - the Perfect Match, '79“ 1981 *„Ella Abraça Jobim“ 1982 *„The Best Is Yet to Come“ 1983 *„Speak Love“ *„Nice Work If You Can Get It“ 1986 *„Easy Living“ 1989 *„All That Jazz“ === კომპლექტები და კოლექციები === *„The Complete Ella Fitzgerald Songbooks“ *„The Complete Ella Fitzgerald & Louis Armstrong on Verve“ ==რესურსები ინტერნეტში== * * * * * სიმღერის პირველი ლედი (დისკოგრაფია) * ელა ფიცჯერალდის სიმღერების ლირიკა (სრულყოფილი არქივი) კატეგორია:ჯაზის შემსრულებლები კატეგორია:დაბადებული 25 აპრილი კატეგორია:დაბადებული 1917 კატეგორია:გარდაცვლილი 15 ივნისი კატეგორია:გარდაცვლილი 1996 კატეგორია:გრემის ჯილდოს მფლობელები კატეგორია:აფრო-ამერიკელი ქალი მომღერლები კატეგორია:ამერიკელი ჯაზ-მომღერლები კატეგორია:ამერიკელი მომღერლები და სიმღერების ავტორები კატეგორია:ამერიკელი მეცო-სოპრანოები კატეგორია:სვინგის მომღერლები კატეგორია:Capitol Records-ის შემსრულებლები კატეგორია:Decca Records-ის შემსრულებლები კატეგორია:Pablo Records-ის შემსრულებლები კატეგორია:Verve Records-ის შემსრულებლები კატეგორია:Grammy Lifetime Achievement Award-ის მფლობელები კატეგორია:პრეზიდენტის თავისუფლების მედლის მფლობელები კატეგორია:ამერიკელი მსახიობები კატეგორია:აფრო-ამერიკელი ქალი მსახიობები კატეგორია:XX საუკუნის ამერიკელი მომღერლები კატეგორია:XX საუკუნის ამერიკელი ქალი მსახიობები", "url": "https://ka.wikipedia.org/wiki/ელა_ფიცჯერალდი", "length": 12515}
{"id": "8205", "title": "კარლ კარსტენსი", "text": "კარლ კარსტენსი (გერმ. Karl Carstens) (დ. 14 დეკემბერი, 1914, ბრემენი — გ. 30 მაისი, 1992, მეკენჰაიმი, ჩრდილოეთ რაინ-ვესტფალია) — გერმანელი პოლიტიკური მოღვაწე. გერმანიის რიგით მეხუთე ბუნდესპრეზიდენტი 1979–1984 წლებში. 1976-1979 წლებში იყო ბუნდესტაგის პრეზიდენტი. ==რესურსები ინტერნეტში== * ენციკლოპედია „ბრიტანიკა“ კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 14 დეკემბერი კატეგორია:დაბადებული 1914 კატეგორია:გარდაცვლილი 30 მაისი კატეგორია:გარდაცვლილი 1992", "url": "https://ka.wikipedia.org/wiki/კარლ_კარსტენსი", "length": 497}
{"id": "8206", "title": "რიხარდ ფონ ვაიცზეკერი", "text": "| გარდაცვალების ადგილი= ბერლინი | მოქალაქეობა = | ეროვნება = გერმანელი | საარჩევნო ოლქი = | მეუღლე = | მამაკაცი = | პროფესია = | რელიგია = პროტესტანტი | პარტია = ქდკ | რიგი = გერმანიის პრეზიდენტი | რიგი2 = დასავლეთ ბერლინის მერი | თანამდებობა დაიკავა2 = 1981 | თანამდებობა დატოვა2= 1984 | წინამორბედი2 = | მემკვიდრე2 = | პრეზიდენტი2= | კანცლერი2= | ვიცე-პრეზიდენტი2 = | პრემიერ-მინისტრი2= | რიგი3 = | თანამდებობა დაიკავა3 = | თანამდებობა დატოვა3 = | წინამორბედი3 = | მემკვიდრე3 = | პრეზიდენტი3 = | პრემიერ-მინისტრი3= }} რიხარდ კარლ ფრაიჰერ ფონ ვაიცზეკერი (; დ. 15 აპრილი, 1920, შტუტგარტი — გ. 31 იანვარი, 2015, ბერლინი) — გერმანელი პოლიტიკური მოღვაწე, გერმანიის რიგით მეექვსე ბუნდესპრეზიდენტი 1984–1994 წლებში. ==ბიოგრაფია== ვაიცზეკერი დაიბადა 1920 წელს შტუტგარტში. მისი მამა — ერნსტ ფონ ვაიცზეკერი ცნობილი დიპლომატი იყო, ხოლო ძმა კარლ ფრიდრიხ ვაიცზეკერი — ფიზიკოსი და ფილოსოფოსი. ==რესურსები ინტერნეტში== * ენციკლოპედია „ბრიტანიკა“ კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 15 აპრილი კატეგორია:დაბადებული 1920 კატეგორია:გარდაცვლილი 31 იანვარი კატეგორია:გარდაცვლილი 2015", "url": "https://ka.wikipedia.org/wiki/რიხარდ_ფონ_ვაიცზეკერი", "length": 1115}
{"id": "8207", "title": "რომან ჰერცოგი", "text": "| დაბადების ადგილი= ლანდსჰუტი, ბავარია | გარდაცვალების თარიღი = | გარდაცვალების ადგილი= ბერლინი, გერმანია | მოქალაქეობა = | ეროვნება = გერმანელი | საარჩევნო ოლქი = | მეუღლე = | მამაკაცი = | პროფესია = | რელიგია = პროტესტანტი | პარტია = | რიგი = გერმანიის პრეზიდენტი | რიგი2 = გერმანიის საკონსტიტუციო სასამართლოს პრეზიდენტი | თანამდებობა დაიკავა2 = 1987 | თანამდებობა დატოვა2= 1994 | წინამორბედი2 = | მემკვიდრე2 = | პრეზიდენტი2= | კანცლერი2= | ვიცე-პრეზიდენტი2 = | პრემიერ-მინისტრი2= | რიგი3 = | თანამდებობა დაიკავა3 = | თანამდებობა დატოვა3 = | წინამორბედი3 = | მემკვიდრე3 = | პრეზიდენტი3 = | პრემიერ-მინისტრი3= }} რომან ჰერცოგი (; დ. 5 აპრილი, 1934, ლანდსჰუტი, ბავარია — გ. 10 იანვარი, 2017, ბერლინი, გერმანია) — გერმანელი იურისტი და პოლიტიკური მოღვაწე, გერმანიის საკონსტიტუციო სასამართლოს პრეზიდენტი 1987-1994 და გერმანიის ბუნდესპრეზიდენტი 1994–1999 წლებში. == ბიოგრაფია == დაიბადა პროტესტანტის ოჯახში. იურიდიული განათლება მიიღო მიუნხენში და რამდენიმე ხნის განმავლობაში მუშაობდა მიუნხენის უნივერსიტეტის ასისტენტად. 1987–1994 წლებში იყო გერმანიის საკონსტიტუციო სასამართლოს პრეზიდენტი .1994 წელს აირჩიეს გერმანიის პრეზიდენტად. ამ თანამდებობაზე დარჩა 1999 წლამდე. გარდაიცვალა 2017 წლის 10 იანვარს მძიმე ავადმყოფობის შედეგად. ==რესურსები ინტერნეტში== * ბიოგრაფია, გერმანიის ფედერალური პრეზიდენტის ოფიციალურ საიტზე კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 5 აპრილი კატეგორია:დაბადებული 1934 კატეგორია:გარდაცვლილი 10 იანვარი კატეგორია:გარდაცვლილი 2017", "url": "https://ka.wikipedia.org/wiki/რომან_ჰერცოგი", "length": 1492}
{"id": "8208", "title": "იოჰანეს რაუ", "text": "იოჰანეს რაუ (; დ. 16 იანვარი, 1931, ვუპერტალი, ჩრდილოეთ რაინ-ვესტფალია — გ. 27 იანვარი, 2006, ბერლინი) — გერმანელი პოლიტიკური მოღვაწე, გერმანიის ბუნდესპრეზიდენტი 1999–2004 წლებში. 1978–1998 წლებში იყო ჩრდილოეთი რაინ-ვესტფალიის მინისტრ-პრეზიდენტი. კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 16 იანვარი კატეგორია:დაბადებული 1931 კატეგორია:გარდაცვლილი 27 იანვარი კატეგორია:გარდაცვლილი 2006", "url": "https://ka.wikipedia.org/wiki/იოჰანეს_რაუ", "length": 430}
{"id": "8209", "title": "ჰორსტ კელერი", "text": "| დაბადების ადგილი= ჰაიდენშტაინი (დღევ. სკერბეშუვი), პოლონეთი | გარდაცვალების თარიღი = | გარდაცვალების ადგილი= ბერლინი, გერმანია | მოქალაქეობა = | ეროვნება = | საარჩევნო ოლქი = | მეუღლე = ევა კიოლერი | პროფესია = ეკონომისტი | რელიგია = პროტესტანტი (ლუთერანი) | პარტია = გქდკ | რიგი = გერმანიის პრეზიდენტი 20px | რიგი2 = საერთაშორისო სავალუტო ფონდის გენერალური დირექტორი | თანამდებობა დაიკავა2 = 1 მაისი, 2000 | თანამდებობა დატოვა2= 4 მარტი, 2004 | წინამორბედი2 = | მემკვიდრე2 = | პრეზიდენტი2= | კანცლერი2= | ვიცე-პრეზიდენტი2 = | პრემიერ-მინისტრი2= | რიგი3 = ევროპის რეკონსტრუქციისა და განვითარების ბანკის პრეზიდენტი | თანამდებობა დაიკავა3 = 1998 | თანამდებობა დატოვა3 = 2000 | წინამორბედი3 = | მემკვიდრე3 = | პრეზიდენტი3 = | პრემიერ-მინისტრი3= }} ჰორსტ კელერი (; დ. 22 თებერვალი, 1943 — გ. 1 თებერვალი, 2025) — გერმანელი ეკონომისტი და პოლიტიკური მოღვაწე, საერთაშორისო სავალუტო ფონდის გენერალური დირექტორი 2000-2004 წლებში და გერმანიის ბუნდესპრეზიდენტი 2004 წლიდან 2010 წლამდე. == რესურსები ინტერნეტში == კატეგორია:გერმანელი პოლიტიკოსები კატეგორია:გერმანიის პრეზიდენტები კატეგორია:დაბადებული 22 თებერვალი კატეგორია:დაბადებული 1943 კატეგორია:გარდაცვლილი 1 თებერვალი კატეგორია:გარდაცვლილი 2025", "url": "https://ka.wikipedia.org/wiki/ჰორსტ_კელერი", "length": 1190}
{"id": "8210", "title": "გერმანიის პრეზიდენტი", "text": "thumb|200px|სასახლე ბელევიუ ბუნდესპრეზიდენტი (; ) არის გერმანიის ფედერაციულ რესპუბლიკის მეთაური და პირველი პირია, თუმცა ნაკლები პოლიტიკური გავლენა აქვს ბუნდესკანცლერთან შედარებით. წარმოადგენს ქვეყანას საერთაშორისო ურთიერთობებში. მისი კომპეტენციის ფარგლებში შედის აგრეთვე საშინაო პოლიტიკის საკითხები: როგორიცაა ფორმალური მხარდაჭერა საკანონმდებლო აქტების მიღებისას; მთავრობების, მინისტრების, მოსამართლეების და სხვათა დანიშვნა; პრეროგატივა პარლამენტის დათხოვნის და ახალი არჩევნების დანიშვნის. აირჩევა 5 წლის ვადით სპეციალურად მოწვეული ფედერალური კრების მიერ. 2017 წლიდან ბუნდესპრეზიდენტი არის ფრანკ-ვალტერ შტაინმაიერი. ბუნდესპრეზიდენტის რეზიდენცია მდებარეობს ბელევიუს სასახლეში ბერლინში და ჰამერშმიტის ვილაში ბონში. == იხილეთ აგრეთვე == * გერმანიის პრეზიდენტების სია * რაიხსპრეზიდენტი * ბუნდესკანცლერი (გერმანია) == რესურსები ინტერნეტში == * ოფიციალური საიტი პრეზიდენტები * კატეგორია:გერმანიის მთავრობა", "url": "https://ka.wikipedia.org/wiki/გერმანიის_პრეზიდენტი", "length": 899}
{"id": "8211", "title": "თავისუფალი ქალაქი", "text": "მინი|საღვთო რომის იმპერიაში 1648 წელს არსებული თავისუფალი ქალაქები თავისუფალი ქალაქი — ქალაქი საღვთო რომის იმპერიაში, რომელიც გათავისუფლებული იყო სენიორის, მაგალითად ეპისკოპოსის, არქიეპისკოპოსის, ფეოდალის, ან მეფის ძალაუფლებისა და ვასალობისგან. ასეთი ქალაქები იყვნენ: კიოლნი, ზიოსტი, მაინცი, აუგსბურგი, ვორმსი, შპაიერი, სტრასბურგი, ბაზელი. თავისუფალი ქალაქები იპოვებდნენ თვითმმართველობას. განსხვავებით საიმპერიო ქალაქებისგან თავისუფალი ქალაქები ვალდებულები არ იყვნენ გადასახადები ეხადათ და სამხედრო დახმარება მიეწოდებინათ წმინდა რომის იმპერიის იმპერატორისთვის. სამხედრო სამსახური თავისუფალი ქალაქის მოქალაქეებს ევალებოდათ მხოლოდ თვითონ ქალაქის დაცვის ან ჯვაროსნული ლაშქრობების დროს. თავისუფალი ქალაქები წარმოადგენდნენ ფაქტობრივად ქალაქ-რესპუბლიკებს. თავისუფალი ქალაქების სტატუსმა იარსება XIX საუკუნემდე. XIX საუკუნიდან თავისუფალი ქალაქის სტატუსი ქალაქს ეძლეოდა საერთაშორისო ხელშეკრულებით და მისი სტატუსი გარანტირებული იყო საერთაშორისო ორგანიზაციის მიერ. ამ პერიოდის თავისუფალი ქალაქებისთვის დამახასათებელი იყო დემილიტარიზაცია და ნეიტრალიტეტი. თავისუფალი ქალაქის ამ კლასიკურ განსაზღვრებას არ შეესაბამება გერმანულ კავშირში 1815-1866 შემავალი ქვეყნების 4 „თავისუფალი ქალაქი“: ბრემენი, ფრანკფურტ-ამ-მაინი, ჰამბურგი და ლიუბეკი. 1815 წელს ვენის კონგრესის მიერ თავისუფალ ქალაქად გამოცხადდა კრაკოვი, 1919 წელს თავისუფალ ქალაქად გამოცახდდა დანციგი რომელიც 1939 წლამდე ერთა ლიგის პროტექტორატის ქვეშ იყო.1947 წელს უნდა შექმნილიყო ტრიესტის თავისუფალი ტერიტორია, რომელიც გაეროს კონტროლქვეშ იქნებოდა, მაგრამ საკითხი გადაწყდა იტალია-იუგოსლავიის შეთანხმებით. თავისუფალი ქალაქის სტატუსი ჰქონდა ტანჟერს (1923-1940, 1945-1956) და საარს (1919-1935, 1945-1955). 1947 წლის გაეროს რეზოლუცია ითვალისწინებდა თავისუფალი ქალაქის სტატუსის მინიჭებას იერუსალიმისთვის. სსრკ ითხოვდა თავისუფალი ქალაქის სტატუსის მინიჭებას დასავლეთი ბერლინისთვის. == ლიტერატურა == * Urs Hafner: Republik im Konflikt. Schwäbische Reichsstädte und bürgerliche Politik in der frühen Neuzeit. Bibliotheca Academica, Tübingen 2001, ISBN 3-928471-36-8 * André Krischer: Reichsstädte in der Fürstengesellschaft. Politischer Zeichengebrauch in der Frühen Neuzeit. Wissenschaftliche Buchgesellschaft, Darmstadt 2006, ISBN 3-534-19885-9. * Richard Schmidt: Deutsche Reichsstädte. Hirmer, München 1957. კატეგორია:საღვთო რომის იმპერიის ადმინისტრაციული დაყოფა კატეგორია:ქალაქები", "url": "https://ka.wikipedia.org/wiki/თავისუფალი_ქალაქი", "length": 2314}
{"id": "8212", "title": "ფრანკფურტი", "text": "მაინის ფრანკფურტი () ან უბრალოდ ფრანკფურტი — ქალაქი გერმანიაში, ჰესენის მხარის უდიდესი ქალაქი. მოსახლეობის რაოდენობის მხრივ მას მეხუთე ადგილი უჭირავს გერმანიაში. ფრანკფურტი მსოფლიო ქალაქთა რიცხვს მიეკუთვნება. იგი ევროპის ერთ-ერთი ყველაზე მდიდარი ქალაქია და ლიტერატურისა და კულტურის მეტროპოლიაა. სურათი:Ffm-skyline008.jpg|ფრანკფურტი სურათი:Skyline Frankfurt am Main.jpg|ფრანკფურტი == იხილეთ აგრეთვე == *გერმანიის დიდი ქალაქების სია == რესურსები ინტერნეტში == *ოფიციალური ვებ-გვრდი * Architecture of Frankfurt *Frankfurt Zoo * Frankfurt before and after World War II * Frankfurt webcam links * Frankfurt photogallery * Visual Frankfurt ==სქოლიო== * კატეგორია:გერმანიის ქალაქები კატეგორია:ჰესენი", "url": "https://ka.wikipedia.org/wiki/ფრანკფურტი", "length": 692}
{"id": "8219", "title": "გერმანიის სოციალ-დემოკრატიული პარტია", "text": "| შტაბ-ბინა = Willy-Brandt-Haus D-10911 ბერლინი | საიტი = www.spd.de | ადგილები1_სათაური = ბუნდესტაგი | ადგილები1 = | ადგილები2_სათაური = რეგიონული პარლამენტები | ადგილები2 = | ადგილები3_სათაური = ევროპის პარლამენტი | ადგილები3 = }} გერმანიის სოციალურ-დემოკრატიული პარტია () — გერმანიის ყველაზე ძველი პოლიტიკური პარტია, რომელიც მემარცხენე-ცენტრისტული მიმართულებისაა. დაარსდა 1863 წლის 23 მაისს, როგორც საერთოგერმანული მუშათა ასოციაცია. კონსერვატიულ ქრისტიან-დემოკრატიულ კავშირთან ერთად არის ერთ-ერთი გერმანიის ორ ძირითად პარტიას შორის. პარტიას 495 000 წევრი ჰყავს, რომელთა 31% ქალია. სოციალ-დემოკრატებს 206 წარმომადგენელი ჰყავს გერმანიის ბუნდესტაგში, ასევე მნიშვნელოვან როლს თამაშობენ პარლამენტის მეორე პალატაშიც ბუნდესრატშიც. პარტიას თავმჯდომარეობს ყოფილი გარემოს, ბუნების დაცვისა და ატომური უსაფრთხოების მინისტრი ზიგმარ გაბრიელი. სოციალ-დემოკრატები გერმანიის 16 ფედერალური მხარიდან 7-ში მთავრობის მეთაურები არიან (მათ შორის ბერლინში, რაინლანდ-პფალცში, ბრანდერბურგში), დამატებით 4 მხარეში კი კოალიციის „უმცროსი მონაწილენი“ არიან. პარტიასთან დაახლოვებული საერთაშორისო ფონდია – ფრიდრიხ ებერტის ფონდი. == პოლიტიკური პლატფორმა == პარტიის პლატფორმა მხარს უჭერს სოციალ-დემოკრატიის მიზანს საზოგადოებრივ მოწყობაზე, რომელშიც თავისუფლება და სოციალური სამართლიანობა უმთავრესია. პარტიის პლატფორმის მიხედვით, პოლიტიკური თავისუფლება, სამართლიანობა და სოციალური სოლიდარობა ქმნის სოციალ-დემოკრატიის საფუძველს. * კოორდინირებული სოციალური საბაზრო ეკონომიკა უნდა გაძლიერდეს და მისი პროდუქცია სამართლიანად გადანაწილდეს. პარტია ამ ეკონომიკურ სისტემას საჭიროდ თვლის, რათა უზრუნველყოფილი იყოს მთელი მოსახლეობის კეთილდღეობა. * პარტია მხარს უჭერს კეთილდღეობის სახელმწიფოს. * პარალელურად, მხარს უჭერს მდგრად ფისკალურ პოლიტიკას, რომელიც არ აყენებს ტვირთს მომავალ თაობებზე ბიუჯეტის დეფიციტის აღმოფხვრისას. * სოციალურ პოლიტიკაში სოციალ-დემოკრატები იცავენ სამოქალაქო და პოლიტიკურ უფლებებს ღია საზოგადოებაში. * საგარეო პოლიტიკაში პარტია მიზნად ისახავს გლობალური მშვიდობის უზრუნველყოფას დემოკრატიული საშუალებებით გლობალური ინტერესების დაბალანსებით; ევროინტეგრაცია უმთავრესი პრიორიტეტია. * პარტია მხარს უჭერს ეკონომიკურ რეგულაციებს ბანკებისა და ხალხისთვის პოტენციური ზარალის შეზღუდვის მიზნით. ისინი მხარს უჭერენ საერთო ევროპულ ეკონომიკურ და ფინანსურ პოლიტიკას ეკონომიკური ბუშტების თავიდან ასაცილებლად და ეკოლოგიურად მდგრადი ზრდის ხელშეწყობისთვის. == შედეგები არჩევნებში == === ფედერალური პარლამენტი (ბუნდესტაგი) === {| class=\"wikitable\" |+ ! rowspan=\"2\" |არჩევნები ! colspan=\"2\" |მაჟორიტარული ! colspan=\"2\" |პროპორციული ! rowspan=\"2\" |მანდატები ! rowspan=\"2\" |+/– ! rowspan=\"2\" |სტატუსი |- ! ხმები ! % ! ხმები ! % |- | align=center | 1949 | colspan=\"2\" bgcolor=\"lightgrey\"| | 6 934 975 | 29,2 (#2) | | ახალი | align=\"center\" style=\"background:#ffe3e3;\" | ოპოზიცია |- | align=center | 1953 | 8 131 257 | 29,5 (#2) | 7 944 943 | 28,8 (#2) | | 22 | align=\"center\" style=\"background:#ffe3e3;\" | ოპოზიცია |- | align=center | 1957 | 11 975 400 | 32,0 (#2) | 9 495 571 | 31,8 (#2) | | 19 | align=\"center\" style=\"background:#ffe3e3;\" | ოპოზიცია |- | align=center | 1961 | 11 672 057 | 36,5 (#1) | 11 427 355 | 36,2 (#1) | | 22 | align=\"center\" style=\"background:#ffe3e3;\" | ოპოზიცია |- | rowspan=\"2\" align=center |1965 | rowspan=\"2\" |12 998 474 | rowspan=\"2\" |40,1 (#1) | rowspan=\"2\" |12 813 186 | rowspan=\"2\" |39,3 (#1) | rowspan=\"2\" | | rowspan=\"2\" | 14 | align=\"center\" style=\"background:#ffe3e3;\" | ოპოზიცია (1965–66) |- | align=\"center\" style=\"background:#bbffdd;\" | მთავრობა (ქდკ/ქსკ–სდპ) (1966–69) |- | align=center | 1969 | 14 402 374 | 44,0 (#1) | 14 065 716 | 42,7 (#1) | | 20 | align=\"center\" style=\"background:#bbffdd;\" | მთავრობა (სდპ–თდპ) |- | align=center | 1972 | 18 228 239 | 48,9 (#1) | 17 175 169 | 45,8 (#1) | | 5 | align=\"center\" style=\"background:#bbffdd;\" | მთავრობა (სდპ–თდპ) |- | align=center | 1976 | 16 471 321 | 43,7 (#1) | 16 099 019 | 42,6 (#1) | | 18 | align=\"center\" style=\"background:#bbffdd;\" | მთავრობა (სდპ–თდპ) |- | rowspan=\"2\" align=center |1980 | rowspan=\"2\" |16 808 861 | rowspan=\"2\" |44,5 (#1) | rowspan=\"2\" |16 260 677 | rowspan=\"2\" |42,9 (#1) | rowspan=\"2\" | | rowspan=\"2\" | 4 | align=\"center\" style=\"background:#bbffdd;\" | მთავრობა (სდპ–თდპ) (1980–82) |- | align=\"center\" style=\"background:#ffe3e3;\" | ოპოზიცია (1982–83) |- | align=center | 1983 | 15 686 033 | 40,4 (#2) | 14 865 807 | 38,2 (#1) | | 26 | align=\"center\" style=\"background:#ffe3e3;\" | ოპოზიცია |- | align=center | 1987 | 14 787 953 | 39,2 (#1) | 14 025 763 | 37,0 (#1) | | 9 | align=\"center\" style=\"background:#ffe3e3;\" | ოპოზიცია |- | align=center | 1990 | 16 279 980 | 35,2 (#2) | 15 545 366 | 33,5 (#2) | | 46 | align=\"center\" style=\"background:#ffe3e3;\" | ოპოზიცია |- | align=center | 1994 | 17 966 813 | 38,3 (#1) | 17 140 354 | 36,4 (#1) | | 13 | align=\"center\" style=\"background:#ffe3e3;\" | ოპოზიცია |- | align=center | 1998 | 21 535 893 | 43,8 (#1) | 20 181 269 | 40,9 (#1) | | 43 | align=\"center\" style=\"background:#bbffdd;\" | მთავრობა (სდპ–მწვანეები) |- | align=center | 2002 | 20 059 967 | 41,9 (#1) | 18 484 560 | 38,5 (#1) | | 47 | align=\"center\" style=\"background:#bbffdd;\" | მთავრობა (სდპ–მწვანეები) |- | align=center | 2005 | 18 129 100 | 38,4 (#1) | 16 194 665 | 34,2 (#1) | | 29 | align=\"center\" style=\"background:#bbffdd;\" | მთავრობა (ქდკ/ქსკ–სდპ) |- | align=center | 2009 | 12 077 437 | 27,9 (#2) | 9 988 843 | 23,0 (#2) | | 76 | align=\"center\" style=\"background:#ffe3e3;\" | ოპოზიცია |- | align=center | 2013 | 12 835 933 | 29,4 (#2) | 11 247 283 | 25,7 (#2) | | 42 | align=\"center\" style=\"background:#bbffdd;\" | მთავრობა (ქდკ/ქსკ–სდპ) |- | align=center | 2017 | 11 426 613 | 24,6 (#2) | 9 538 367 | 20,5 (#2) | | 40 | align=\"center\" style=\"background:#bbffdd;\" | მთავრობა (ქდკ/ქსკ–სდპ) |- | align=center | 2021 | 12 227 998 | 26,4 (#1) | 11 949 374 | 25,7 (#1) | | 53 | align=\"center\" style=\"background:#bbffdd;\" | მთავრობა (სდპ–მწვანეები–თდპ) |- |} === ევროპის პარლამენტი === {| class=\"wikitable\" ! არჩევნები ! ხმები ! % ! მანდატები ! +/– |- | align=center | 1979 | 11 370 045 | 40,8 (#1) | | ახალი |- | align=center | 1984 | 9 296 417 | 37,4 (#2) | | 1 |- | align=center | 1989 | 10 525 728 | 37,3 (#1) | | 2 |- | align=center | 1994 | 11 389 697 | 32,2 (#1) | | 10 |- | align=center | 1999 | 8 307 085 | 30,7 (#2) | | 7 |- | align=center | 2004 | 5 547 971 | 21,5 (#2) | | 10 |- | align=center | 2009 | 5 472 566 | 20,8 (#2) | | 0 |- | align=center | 2014 | 7 999 955 | 27,2 (#2) | | 4 |- | align=center | 2019 | 5 914 953 | 15,8 (#3) | | 11 |- |} == რესურსები ინტერნეტში == * ოფიციალური საიტი ==სქოლიო== კატეგორია:გერმანიის პოლიტიკური პარტიები კატეგორია:სოციალ-დემოკრატიული პარტიები კატეგორია:პოლიტიკური პარტიები ანბანის მიხედვით", "url": "https://ka.wikipedia.org/wiki/გერმანიის_სოციალ-დემოკრატიული_პარტია", "length": 6623}
{"id": "8220", "title": "გერმანიის ფედერალური მხარეები", "text": "გერმანიის ფედერალური მხარეები () ― გერმანიის ფედერალური სუბიექტები. გერმანიაში 16 ფედერალური მხარეა , მათ შორის 5 შეიქმნა აღმოსავლეთ გერმანიის ტერიტორიაზე გერმანიის გაერთიანების შემდეგ. ==ფედერალური მხარეების სია== გერმანიის მხარეებია (ფრჩხილებში დედაქალაქები): * ბადენ-ვიურტემბერგი (შტუტგარტი) * ბავარია (მიუნხენი) * ბერლინი (მხარე) (ბერლინი) * ბრანდენბურგი (პოტსდამი) * ბრემენი (ბრემენი) * თიურინგია (ერფურტი) * მეკლენბურგ-წინა პომერანია (შვერინი) * რაინლანდ-პფალცი (მაინცი) * ზაარლანდი (ზაარბრიუკენი) * საქსონია (დრეზდენი) * საქსონია-ანჰალტი (მაგდებურგი) * შლეზვიგ-ჰოლშტაინი (კილი) * ჩრდილოეთ რაინ-ვესტფალია (დიუსელდორფი) * ქვემო საქსონია (ჰანოვერი) * ჰამბურგი (ჰამბურგი) * ჰესენი (ვისბადენი) == რესურსები ინტერნეტში == *CityMayors feature on Germany subdivisions", "url": "https://ka.wikipedia.org/wiki/გერმანიის_ფედერალური_მხარეები", "length": 766}
{"id": "8222", "title": "ზაქარია ფალიაშვილი", "text": "ზაქარია ფალიაშვილი (დ. 16 აგვისტო [ ძვ. სტ. 3 აგვისტო], 1871, ქუთაისი — გ. 6 ოქტომბერი, 1933, თბილისი) — ქართველი კომპოზიტორი, დირიჟორი, პედაგოგი, საზოგადო მოღვაწე. საქართველოს სსრ სახალხო არტისტი (1925). ქართული ეროვნული საკომპოზიტორო სკოლის ფუძემდებელი, კლასიკოსი. == ბიოგრაფია == ზაქარია ფალიაშვილის მამა კათოლიკური ეკლესიის გუნდის მომღერალი იყო. მუსიკოსები იყვნენ აგრეთვე ფალიაშვილის 4 ძმა და და. თავდაპირველი მუსიკალური განათლება ივანემ (ზაქარიას ძმა) და ზაქარიამ მიიღეს პიანისტ-ორღანისტთან ფელიქს მიზანდართან (ალოიზ მიზანდარის ძმასთან) სწავლობდა ფორტეპიანოსა და ორგანზე დაკვრას წმინდა მარიამის მიძინების კათოლიკურ ეკლესიაში, მღეროდა იგივე ეკლესიის გუნდში, 1887 წლიდან კი თბილისში - ლ. აღნიაშვილის გუნდში. 1891 წლიდან თბილისის სამუსიკო სასწავლებელში სწავლობდა ვალტორნაზე დაკვრას, 1895–1899 წლებში - თეორიულ დისციპლინებში მეცადინეობდა ნ. კლენოვსკის ხელმძღვანელობით. 1896 წლიდან დაიწყო ქართული ხალხური სიმღერების ჩაწერა და დამუშავება, შექმნა თავისი პირველი ნაწარმოებები. უმაღლესი მუსიკალური განათლება მიიღო 1900–1903 წლებში მოსკოვის კონსერვატორიაში ს. ტანეევის ხელმძღვანელობით. მოსკოვში ჩამოაყალიბა ქართველ სტუდენტთა გუნდი და მართავდა ქართულ ხალხური მუსიკის საღამოებს. 1903 წელს ფალიაშვილი საქართველოში დაბრუნდა და დაიწყო ინტენსიური შემოქმედებითი, პედაგოგიური და საშემსრულებლო (ორგანისტი და დირიჟორი) მოღვაწეობა. მუშაობდა სამუსიკო სასწავლებელსა და ქართულ გიმნაზიაში, აქტიურად მონაწილეობდა „ქართული ფილარმონიული საზოგადოების“ დაფუძნებაში (1905), დააარსა გუნდი და ორკესტრი, 1908–1917 სათავეში ედგა ამ საზოგადოების სამუსიკო სკოლას. იყო აქტიური წევრი „ქართულ ენაზე ოპერების გამმართველი საზოგადოებისა“, დირიჟორობდა სპექტაკლებს. 1905 წელს მოსკოვში დაიბეჭდა ფალიაშვილის პირველი რომანსები „ახალ აღნაგო სულო“, „ნანა, შვილო“ (მიეძღვნა ი. ჯავახიშვილს). ამ პერიოდს ეკუთვნის აგრეთვე „მრავალჟამიერი“ (სოლისტი, გუნდი და ორკესტრი, 1908), „ქართული ლიტურგია“ (1910), განაგრძობდა ხალხური სიმღერების შეკრებასა (300-მდე) და დამუშავებას. გამოსცა 2 კრებული - „40 ქართული ხალხური სიმღერა“ (1910) და „8 ქართული ხალხური სიმღერა“ (დამუშავება; 1910). 1910 წლიდან დაიწყო მუშაობა ოპერა „აბესალომ და ეთერზე“, რომლის ნაწყვეტები 1913 წელს შესრულდა. 1919 წლის 21 თებერვალს ავტორის დირიჟორობით გაიმართა ამ ოპერის პრემიერა. ფალიაშვილი განაგრძნობდა აქტიურ შემოქმედებით, პედაგიგიურ და საზოგადოებრივ მოღვაწეობას. იყო თბილისის კონსერვატორიის პროფესორი (1918-დან) და დირექტორი (1919, 1923, 1929-1932) წლებში. შექმნა ოპერები — „დაისი“ (1923, პრემიერა 1923 წლის 19 დეკემბერს), „ლატავრა“ (1927; პრემიერა 1928 წლის 16 მარტს), „საზეიმო კანტატა“ (1927) და სხვა. == შემოქმედება == ფალიაშვილის შემოქმედება ქართული ეროვნული კულტურის ერთ-ერთი უდიდესი მონაპოვარია. მან ფუძემდებლური როლი შეასრულა ეროვნული საკომპოზიტორო სკოლის ჩამოყალიბებაში, მისი ესთეტიკური პრინციპებისა და სტილური თავისებურებების ფორმირებაში. ფალიაშვილის საუკეთესო ქმნილებებით ქართველმა ხალხმა თავისი წვლილი შეიტანა მსოფლიო მუსიკის კულტურის საგანძურში. ფალიაშვილის შემოქმედება მაღალი იდეურობისა და ხალხურობის ნიმუშია. იგი თანამიმდევრულად რეალისტურია. ფალიაშვილი პირველი ქართველი კომპოზიტორი იყო, რომელმაც თავის ნაწარმოებებში განასახიერა ქართველი ხალხის სულიერი ძალა და მუსიკალური გენია. თავისი შემოქმედება ფალიაშვილმა ააგო ქართული ხალხური მუსიკის კულტურის მხატვრული განზოგადებისა და მსოფლიო კლასიკური მუსიკის საუკეთესო ტრადიციებთან მისი სინთეზირების საფუძველზე. ფალიაშვილი ნოვატორი კომპოზიტორია, გადაწყვიტა რა იმ დროის ქართული მუსიკის წინაშე მდგარი უმთავრესი პრობლემები - მოახდინა მისი პროფესიონალიზაცია. იგი პირველი დაეუფლა მონუმენტური მუსიკის ფორმას, შექმნა ეროვნული სტილის კლასიკური ნიმუშები. კომპოზიტორის მემკვიდრეობაში განსაკუთრებული მნიშვნელობა ენიჭება ოპერებს, რომლებიც ცოცხლად წარმოგვისახავს ისტორიული წარსულის ჰეროიკას, ხალხის ცხოვრების სურათებს, ეროვნული ეპოსის დიად სახეებს. ფალიაშვილმა შექმნა ქართული ოპერის 3 განსხვავებული ტიპი: მონუმენტური ოპერა-ტრაგედია „აბესალომ და ეთერი“, ლირიკულ-დრამატული „დაისი“, გმირულ-პატრიოტული - „ლატავრა“. პირველი ორის სახელი დიდი ხანია გასცდა საქართველოს ფარგლებს. ფალიაშვილის ოპერა „აბესალომ და ეთერი“ ქართული ეროვნული კულტურის ერთ-ერთი მწვერვალია (ლიბრეტო ხალხური თქმულების „ეთერიანის“ საფუძველზე შეადგინა პ.მირიანაშვილმა). სიყვარულსა და სიკვდილზე ამაღლებული პოემა კომპოზიტორმა მუსიკალური ტრაგედიის სადა და ამავე დროს მონუმენტურ ფორმებში გადაწყვიტა. ღრმა სოციალურ-ეთიკურმა იდეამ (სიავარულის ძალა გადალახავს სოციალური უთანასწორობის ზღუდეს და ამარცხებს თვით სიკვდილს) განსაზღვრა ოპერის მუსიკის ამაღლებულობა და მონუმენტურობა, მხატვრული სახეებისა და დრამატურგიის ეპიკური ხასიათი, რაც საგუნდო მასობრივი სცენების სიჭარბითა და მოქმედების დინჯი განვითარებით არის ხაზგასმული. ამავე დროს, ოპერის მუსიკა უდიდესი შინაგანი ექსპრესიითა და დინამიზმითაა გამსჭვალული. „აბესალომ და ეთერი“ სისტემატურად იდგმება თბილისის საოპერო თეატრის სცენაზე, დაიდგა აგრეთვე ყოფილ სსრკ-ის სხვადასხვა ქალაქებში: ხარკოვში (1931), მოსკოვში, სსრკ „ბოლშოი“ თეატრში (1939 და 1946), ლენინგრადში (1972), კიევში (1972), ქუთაისში (1969), უცხოეთში - ლოძსა (1972) და ზაარბრიუკენში (1974). გამოცემულია ოპერის კლავირი და პარტიტურა, ოპერა ჩაწერილია გრამფიტაზე, გადაღებულია ფილმი. მაღალმხატვრული თვისებით, მკაფიო ეროვნული ნიშნებით არის აღბეჭდილი ფალიაშვილის მეორე შესანიშნავი ქმნილება ოპერა „დაისი“ (ლიბრეტო ვ. გუნიასი), რომელმაც დასაბამი მისცა ლირიკულ-დრამატულ ჟანრს ქართულ საოპერო მუსიკაში. მხატვრულ სახეთა სიმდიდრემ და ფერადოვნებამ, მუსიკის იშვიათმა პოეტურობამ და გამომსახველობამ, ნათელმა მელოდიურობამ განაპირობა ოპერის ისტორიული მნიშვნელობა და პოპულარობა. ოპერაში შეხამებულია ლირიკულ-სატრფიალო და გმირულ-პატრიოტული მოტივები. გმირთა პირადი დრამა ცოცხალ და ფერადოვან ჟანრულ ფონზე იშლება. ოპერა დღემდე დიდი წარმატებით იდგმება თბილისის საოპერო თეატრის სცენაზე. დაიდგა აგრეთვე სსრკ-ის სხვადასხვა ქალაქებში: მოსკოვში (1937), კიევში (1938), ალმა-ათაში (1943), ბაქოში (1956), აგრეთვე სარატოვში, ოდესაში, ნოვოსიბირსკში, ერევანსა და გორკიში. 1974 წელს დაიდგა ზააბრიუკენში, 1975 წელს - პლეზენში. გამოცემულია „დაისის“ კლავირი და პარტიტურა. ოპერა ჩაწერილია გრამფირფიტაზე. thumb|left|200px|ფალიაშვილი ქართულ ორლარიანზე მარჯვნივ|100პქ|საფოსტო მარკა მნიშვნელოვანი მუსიკალური ღირსებით გამოირჩევა „ლატავრა“ (ლიბრეტო ს. შანშიაშვილი) ცალკეული სოლო ნომრები და საგუნდო ეპიზოდები. ფალიაშვილის ოპერებზე ქართველ მომღერალთა თაობები აღიზარდა. მის სახელს ატარებს თბილისის ოპერისა და ბალეტის აკადემიური თეატრი (1937 წლიდან), რესპუბლიკის რამდენიმე სამუსიკო-სასწავლო დაწესებულება, ქუჩები - მოსკოვში (1960-1994 წლებში), ვოლგოგრადში, თბილისში, ქუთაისში; 1971 წელს სსრკ-ში გამოუშვეს საფოსტო მარკა მისი გამოსახულებით; თბილისსა და ქუთაისში გახსნილია ფალიაშვილის სახელობის სახლ-მუზეუმები; დაწესებულია ფალიაშვილის სახელობის პრემია (1971-დან); საქართველოს ეროვნული ბანკის მიერ 1995 წელს შემოღებულ ეროვნული ვალუტის 2 ლარიან ბანკნოტზე გამოსახულია ზაქარია ფალიაშვილი. ==იხილეთ ასევე== *ქუთაისის ზაქარია ფალიაშვილის მუზეუმი *ზაქარია ფალიაშვილის სახლ-მუზეუმი == ლიტერატურა == == რესურსები ინტერნეტში == *ფილმი - ოპერა „დაისი“ ==სქოლიო== კატეგორია:ქართველი კათოლიკეები კატეგორია:ქართველი დირიჟორები კატეგორია:ქართველი პედაგოგები კატეგორია:საქართველოს საისტორიო და საეთნოგრაფიო საზოგადოების წევრები კატეგორია:ქართველი კომპოზიტორები კატეგორია:ოპერის კომპოზიტორები კატეგორია:დაბადებული 16 აგვისტო კატეგორია:დაბადებული 1871 კატეგორია:გარდაცვლილი 6 ოქტომბერი კატეგორია:გარდაცვლილი 1933 კატეგორია:ქუთაისში დაბადებულები ზ", "url": "https://ka.wikipedia.org/wiki/ზაქარია_ფალიაშვილი", "length": 7187}
{"id": "8224", "title": "ორგანი (საკრავი)", "text": "მინიატიურა|300პქ|ორგანი წმ. თომას ეკლესიაში, [[სტრასბური, საფრანგეთი]] ორგანი ( < ) — კლავიშიანი სასულე მუსიკალური საკრავი. შედგება ერთ კორპუსში მოთავსებული სხვადასხვა ზომის ხისა და ლითონის მილებისა და პნევმატური სისტემისაგან. საკრავს მიდგმული აქვს სამართავი ანუ საშემსრულებლო კათედრა, რომლის პულტზედაც ხელისა (მანუალი) და ფეხის (პედალი) კლავიატურებთან ერთად თავმოყრილია ყველა რეგისტრის სახელურები. ეს სახელურები ამოძრავებს სათანადო ბერკეტებს, აკავშირებს მათ ერთმანეთთან და დამატებითი მილების ჩართვა-გამორთვასა და ხმოვანების გაძლიერება-შესუსტებას ემსახურება. ორგანს შეიძლება ჰქონდეს 1-7 მანუალი (თითოეულს 72-მდე კლავიში აქვს) და პედალი (32-კლავიშიანი). ზოგიერთ თანამედროვე ორგანს 2 პედალი აქვს. ორგანს რეგისტებად დაყოფილი რამდენიმე ათასი მილი აქვს. რეგისტრების რაოდენობა საკრავის სიდიდით განისაზღვრება (საშუალოს — ათამდე, გიგანტურს — რამდენიმე ასეული რეგისტრი). თითოეულ რეგისტს მისთვის დამახასიათებელი ტემბრი აქვს. ირთვება ბერკეტით ან ღილაკით. საორგანო მუსიკა იწერება სამ სანოტო დგანზე რეგისტრის მიუთითებლად. ორგანს შეიძლება ჰქონდეს სამი სახის გადაცემათა სისტემა (ტრაქტურა): მექანიკური, პნევმატიკური და ელექტრული ტრაქტურების შეთანხმება. ორგანის წინამორბედებია: სოლინკა, ძვ. ჩინური შენი, ევროპული პანის ფლეიტა. ძვ.წ. III საუკუნეში საბერძნეთში გამოიგონეს წყლის ორგანი — ჰიდრავლოსი. გიგანტური ორგანები დგას მოსკოვის, სანქტ-პეტერბურგის, რიგის, კიევის, თბილისის, ტალინის, ტაშკენტის საკონცერტო დარბაზებში. == ლიტერატურა == კატეგორია:ორგანი (მუსიკა)", "url": "https://ka.wikipedia.org/wiki/ორგანი_(საკრავი)", "length": 1442}
{"id": "8227", "title": "იაკობ გოგებაშვილი", "text": "იაკობ სიმონის ძე გოგებაშვილი (დ. 27 ოქტომბერი [ძვ. სტ. 15 ოქტომბერი] 1840, სოფ. ვარიანი, ახლანდელი გორის მუნიციპალიტეტი ― გ. 14 ივნისი [ძვ. სტ. 1 ივნისი] 1912, თბილისი) ― ქართველი პედაგოგი, მეცნიერული პედაგოგიკის ფუძემდებელი საქართველოში, პუბლიცისტი, საბავშვო მწერალი და საზოგადო მოღვაწე. == ბიოგრაფია == იაკობ გოგებაშვილი დაიბადა ღარიბი მღვდლის ოჯახში. სწავლობდა ჯერ გორის, შემდეგ თბილისის სასულიერო სასწავლებელში. 1855 წელს შევიდა თბილისის სასულიერო სემინარიაში, 1861 წელს კი — კიევის სასულიერო აკადემიაში. პარალელურად უნივერსიტეტში საბუნებისმეტყველო დისციპლინებში ისმენდა ლექციებს, მაგრამ ჯანმრთელობის მდგომარეობის გამო, იძულებული გახდა 1863 წელს სამშობლოში დაბრუნებულიყო. 1864 წელს გოგებაშვილი თბილისის სასულიერო სასწავლებლის მასწავლებლად, ხოლო 1868 წელს მის ინსპექტორად დაინიშნა. ამავე დროს, იგი აქტიურად ჩაება ეროვნულ-განმათავისუფლებელ მოძრაობაში, რომელსაც ილია ჭავჭავაძე და აკაკი წერეთელი მეთაურობდნენ. გოგებაშვილის პროგრესულმა პედაგოგიურმა მოღვაწეობამ სინოდისა და მეფის ხელისუფალთა უკმაყოფილება გამოიწვია და 1874 წელს, იგი, როგორც პოლიტიკურად არასაიმედო, მოხსნეს თანამდებობიდან. ამის შემდეგ, გოგებაშვილი სახელმწიფო სამსახურში აღარ შესულა და მთელი სიცოცხლე საზოგადო მოღვაწეობას მიუძღვნა. გოგებაშვილი დაუღალავად იბრძოდა სახალხო სკოლების შექმნა-დამკვიდრებისათვის საქართველოში. იცავდა რეალური განათლების უპირატესობას ფორმალურთან შედარებით. განსაკუთრებით დიდია ღვაწლი ქართველთა შორის წერა-კითხვის გამავრცელებელი საზოგადოების დაარსებასა და საქმიანობაში. იაკობ გოგებაშვილის პირადი არქივი დაცულია საქართველოს ხელნაწერთა ეროვნულ ცენტრში. == შემოქმედება == 300პქ|მინი|იაკობ გოგებაშვილის სახლ-მუზეუმიდავით ასრიაშვილის ფოტო გოგებაშვილის პედაგოგიური მოძღვრება ქართული კულტურის წიაღში საზღვარგარეთისა და რუსეთის პროგრესული პედაგოგიკის მემკვიდრეობის ათვისებისა და შემოქმებითად გადამუშავების შედეგად აღმოცენდა; მსოფლმხედველობა რუსეთის რევოლუციურ-დემოკრატიული იდეების გავლენით ჩამოყალიბდა. მისთვის, როგორც კონსტანტინე უშინსკისათვის რუსეთში, მთავარი პედაგოგიკის პრინციპი იყო ხალხურობის პრინციპი, რომელიც ერის ინტერესების შესაბამის სახალხო განათლებას, ეროვნული კულტურის აღორძინებასა და მშობლიურ ენაზე სწავლებას გულისხმობდა, ამასთან რუსული ენის შესწავლის აუცილებლობასაც. გოგებაშვილმა ჩვენში პირველმა წამოაყენა აღმზრდელობითი სწავლების იდეა, ხოლო სწავლების პრინციპებად — შეგნებულობა და აქტიურობა, სისტემატურობა და თანამიმდევრობა, მისაწვდომობა და თვალსაჩინოება. პედაგოგიკისა და ცალკეულ საგანთა მეთოდიკის ყველა მნიშვნელოვანი პრობლემა განხილულია გოგებაშვილის შრომებში: „ბურჯი ეროვნებისა“, „ხე ნაყოფით იცნობება“, „ახალი ნაბიჯი ხალხის განათლებაში“, „ბრმა წინამძღოლობა ხალხის განათლებაში“, „ახალი სამოსწავლო გეგმის შესახებ“, „სახალხო მასწავლებლის ღვაწლი და უკიდურესი გაჭირვება მისი“, „განათლების მდგომარეობა საქართველოში“, „მშობლიურ ენაზე სწავლების საკითხები“ და სხვა. განსაკუთრებით აღსანიშნავია გოგებაშვილის სასკოლო სახელმძღვანელოები. „ქართული ენის ანბანი და პირველი საკითხავი წიგნი მოსწავლეთათვის“ (1865), „ბუნების კარი“ (1868), „დედა ენა“ (1876), „რუსკოე სლოვო“ (1887), რომლებმაც დიდი როლი ითამაშეს ახალი ქართული სალიტერატურო ენის განვითარებასა და დამკვიდრებაში და რომელთა პრინციპზეა შედგენილი ქართული სკოლების დაწყებითი კლასებში მოქმედი ქართული და რუსული ენის სახელმძღვანელოები. thumb|left|150px|იაკობ გოგებაშვილი გოგებაშვილი ქართული საბავშვო ლიტერატურის ფუძემდებელია. მის მოთხრობებში დიდაქტიკური ელემენტი ორგანულად ერწყმის მხატვრულ რეალიზმს. გოგებაშვილის მხატვრული შემოქმედების ძირითადი წყაროა ქართული ფოლკლორი. ქართული ხალხური ანდაზების საფუძველზეა შექმნილი მოთხრობები „ქურდი და მამალი“, „მერცხალი და მეცხვარე“, „ცხვარი და მარტი“ და სხვა. მოთხრობები „დევნილი მეგობარი“, „ბეღურა“, „ლომი“, „მერცხალი“, „აქლემი“, „ორაგულის ცხოვრება“, „ნამი“, „ცისარტყელა“ და სხვა. ბავშვებს აცნობს ფრინველთა და ცხოველთა სამყაროს; ისტორიულ თემაზე დაწერილი მოთხრობები „ასპინძის ომი“, „იოთამ ზედგენიძე“, „ერეკლე მეფე და ინგილო ქალი“, „ცოტნე დადიანი“, „თავდადებული მღვდელი თევდორე“, „სხივი წარსულისა“, „სამასი თავდადებული გლეხი“ და სხვა. მოზარდებს სამშობლოსათვის თავდადებასა და სიყვარულს შთააგონებს, ცნობილი მოთხრობა „იავნანამ რა ჰქნა“ (1890) ჰუმანიზმს, პატრიოტიზმს, ხალხთა მეგობრობას ქადაგებს. 1910 წელს გამოვიდა მწერლის რჩეულ პედაგოგიკის და პუბლიცისტურ თხზულებათა ერთტომეული. თავისი საბავშვო მოთხრობებით და კრიტიკული მიმოხილვებით გოგებაშვილმა დიდი ამაგი დასდო საყმაწვილო ჟურნალებს „ნობათს“, „ჯეჯილსა“ და „ნაკადულს“. 260 px|right|thumb|გოგებაშვილის ძეგლის მის საფლავთან, [[მთაწმინდის პანთეონი|მთაწმინდის პანთეონში.]] გოგებაშვილი არ იშურებდა სახსრებს სახალხო განათლებისათვის; იგი მატერიალურად ეხმარებოდა ღარიბ მოსწავლეებს, ცალკეულ საზოგადო მოღვაწეებს, პოეტებს, მწერლებს და სხვება, სისტემატურად უგზავნიდა ფულს რუსეთსა და საზღვარგარეთის უმაღლეს სასწავლებლებში მოსწავლე ქართველ სტუდენტებს, ციმბირში გადასახლებულ საზოგადოებრივ-პოლიტიკურ მოღვაწეებს. სიკვდილის წინ მან მთელი თავისი ქონება ქართველთა შორის წერა-კითხვის გამავრცელებელ საზოგადოებას გადასცა. 1940 აღინიშნა გოგებაშვილის დაბადების 100 წლის იუბილე. გოგებაშვილის ნეშტი დიდუბიდან მთაწმინდის პანთეონში გადაასვენეს. 1952—1965 წლებში გიორგი თავზიშვილისა და დავით ლორთქიფანიძის რედაქციით გამოიცა გოგებაშვილის თხზულებათა ათტომეული, რომელიც შეადგინა და კომენტარები დაურთო ვარლამ ქაჯაიამ. დაწესდა გოგებაშვილის სახელობის მედალი. პედაგოგიურმა საზოგადოებამ დააწესა მისი სახელობის ფულადი პრემია წლის საუკეთესო პედაგოგიური ნაშრომისა ან სახელმძღვანელოსათვის. გოგებაშვილის სახელი მიენიჭა პედაგოგიურ მეცნიერებათა სამეცნიერო-კვლევით ინსტიტუტს, საქართველოს პედაგოგიურ საზოგადოებას, სახალხო განათლების ბიბლიოთეკას, თელავის პედაგოგიურ ინსტიტუტს, თბილისისა და გორის პედაგოგიურ სასწავლებლებს, სოფ. ვარიანის საშუალო სკოლას. ყოველი წლის ოქტომბერში ტარდება იაკობობის დღესასწაული, 1976 ჩატარდა „დედა ენის“ 100 წლისთავის იუბილე, მასობრივი ტირაჟით გამოვიდა გოგებაშვილის „დედა ენისა“ და „ბუნების კარის“ აღდგენილი გამოცემები. == ლიტერატურა == * თავზიშვილი გ., იაკობ გოგებაშვილი, თბ., 1960; * თალაკვაძე მ., ი. გოგებაშვილის ანბანის სახელმძღვანელოთა აგების პრინციპები, თბ., 1952; * იაკობ გოგებაშვილის სახსოვრად, ტფ., 1913; * ლორთქიფანიძე დ., დიდი ქართველი პედაგოგი იაკობ გოგებაშვილი (დაბადებიდან 120 წლისთავის გამო), თბ., 1960; * მისივე, ქართული კულტურის მარგალიტი — ი. გოგებაშვილის „დედა ენა“, თბ., 1976; * ობოლაძე უ., იაკობ გოგებაშვილი — ქართული სახალხო სკოლის ფუძემდებელი, თბ., 1977; * ჯიბლაძე გ., იაკობ გოგებაშვილი — ახალი ქართული პედაგოგიკის მამა, თბ., 1976; * იაკობ გოგებაშვილის ბიბლიოგრაფია (1865—1960), თბ., 1961; == რესურსები ინტერნეტში == * იაკობ გოგებაშვილი, ცხოვრება, შემოქმედება == სქოლიო == კატეგორია:ქართველი მწერლები კატეგორია:ქართველი პუბლიცისტები კატეგორია:საქართველოს საისტორიო და საეთნოგრაფიო საზოგადოების წევრები კატეგორია:ქართველი პედაგოგები კატეგორია:დაბადებული 1840 კატეგორია:გარდაცვლილი 1912 კატეგორია:მთაწმინდის პანთეონში დაკრძალულები კატეგორია:გორის მუნიციპალიტეტში დაბადებულები იაკობ", "url": "https://ka.wikipedia.org/wiki/იაკობ_გოგებაშვილი", "length": 6691}
{"id": "8246", "title": "ნიკოლოზ II (რუსეთი)", "text": "|დაბადების ადგილი = ცარსკოე სელო, პეტერბურგი, რუსეთის იმპერია |გარდაცვალების თარიღი = |გარდაცვალების ადგილი = იპატიევის სახლი, ეკატერინბურგი, რსფსრ |ქორწინება = ალექსანდრა |შვილები =ოლღატატიანამარიაანასტასიაალექსეი |დინასტია = რომანოვები |მამა = ალექსანდრე III |დედა = მარია ფეოდოროვნა }} ნიკოლოზ II ალექსანდრეს ძე (; დ. , ცარსკოე სელო, რუსეთის იმპერია — გ. 17 ივლისი, 1918, ეკატერინბურგი) — რუსეთის ბოლო იმპერატორი 1894-1917 წლებში. პოლონეთის მეფე, ფინეთის დიდი ჰერცოგი. მისი მმართველობა 1917 წელს რუსეთის რევოლუციით დასრულდა, რის შემდეგაც ის და მისი ოჯახი ბოლშევიკებმა იპატიევის სახლში დახვრიტეს. ნიკოლაი II-ის სრული სახელი იყო ნიკოლაი ალეკსანდროვიჩ რომანოვი. მისი ოფიციალური ტიტული - ნიკოლაი II, იმპერატორი და ავტოკრატი სრულიად რუსეთისა. ის ასევე ცნობილია, როგორც ნიკოლაი წამუბული (გაუსამართლებლად მოკვლის გამო) და ნიკოლაი სისხლიანი (მისი კორონაციის დროს მომხდარი ტრაგიკული მოვლენების გამო). == ბიოგრაფია == ნიკოლოზ ალექსანდრეს ძე დაიბადა 1868 წლის 6(18) მაისს, რუსეთის იმპერატორის ალექსანდრე III-ის ოჯახში. მამა ათანასე ბელიაევი, რომელიც რეგულარულად აღასრულებდა მსახურებას სამეფო ოჯახისათვის, მათი პატიმრობის პერიოდში, თავის მოგონებებში იმპერატორისა და მისი ოჯახის სულიერი ცხოვრების სიმაღლეს მოწმობს: ”საკუთარი თვალით უნდა ნახოთ, როგორი გულმოდგინებით, სასოებით, ხშირად - მუხლმოდრეკილი, ლოცულობს ყოფილი სამეფო ოჯახი. როგორი მორჩილებით, სიმშვიდით, თავმდაბლობით, მთლიანად ღვთის ნებას მინდობილნი, დგანან მსახურების დროს” - ვკითხულობთ მის მოგონებებში. დროებითმა მთავრობამ კომისია დანიშნა იმპერატორის საქმიანობის გამოსაკვლევად. მიუხედავად დიდი მცდელობისა, კომისიამ ვერაფერი აღმოაჩინა მეფის გასამტყუნებლად. იგი უდანაშაულო იყო. როდესაც მეფის უდანაშაულობა დამტკიცდა, ნაცვლად იმისა, რომ გაეთავისუფლებინათ სამეფო ოჯახი, დროებითმა მთავრობამ მიიღო გადაწყვეტილება, პატიმრები ცარსკოე სელოდან მოშორებით, ტობოლსკში გადაეყვანათ. იმპერატორის ოჯახის წევრები ღრმად და გულწრფელად განიცდიდნენ იმ ტრაგიკულ მოვლენებს, რომლებიც მაშინდელ რუსეთში, მათ თვალწინ ვითარდებოდა, რასაც მათი წერილები და დღიურები მოწმობს; მაგრამ ამ ტრაგედიას არ წაურთმევია მათთვის სულიერი ძალა, რწმენა და იმედი უფლის წყალობისა. ტობოლსკიდან პატიმრები გადაიყვანეს ეკატერინბურგში, სადაც მათ სიცოცხლის ბოლო თვეები გაატარეს. ცხოვრების პირობები ეკატერინბურგში გაცილებით მძიმე იყო, ვიდრე - ტობოლსკში. დაცვა 12 კაცისგან შედგებოდა, რომელთაგან, უმრავლესობა, ყოფილი სისხლის სამართლის დამნაშავე იყო. იმპერატორის ოჯახი უდრტვინველად ითმენდა უმძიმეს საცხოვრებელ პირობებს, დაცინვას, უხეშ მოპყრობას, თითქმის - შიმშილს... მაგრამ რწმენა აძლევდა პატიმრებს უდიდეს სულიერ ძალასა და მოთმინებას. 1918 წლის 1 (14) ივლისს მამა იოანე სტოროჟევის მიერ შესრულდა უკანასკნელი ღვთისმსახურება პატიმრებისათვის. ახლოვდებოდა უკანასკნელი საათები. სიკვდილით დასჯისათვის მზადება პატიმრებისაგან ფარულად მიმდინარეობდა. ღამით, 16-დან 17 ივლისამდე, დაახლოებით სამი საათის დასაწყისში, პატიმრები სარდაფის მსგავს ოთახში ჩაიყვანეს, იმ საბაბით, თითქოს ქალაქში არეულობა იყო და სარდაფში ისინი უსაფრთხოდ იქნებოდნენ. დედოფლის თხოვნით, ოთახში 2 სკამი შემოიტანეს. სკამებზე დედოფალი და ალექსეი ნიკოლაევიჩი დასხდნენ. დანარჩენები აქა-იქ განთავსდნენ. იმპერატორი მემკვიდრის გვერდით ფეხზე იდგა. ყველანი მშვიდად ელოდნენ. ისინი უკვე მიეჩვივნენ ღამეულ განგაშებს. გარეთ შეიარაღებული მკვლელები შეგროვდნენ. თითოეულმა კარგად იცოდა თავისი სამიზნე, მხოლოდ ნიშანსღა ელოდნენ. ამ დროს, კომისარი იუროვსკი ძალიან ახლოს მივიდა იმპერატორთან და უთხრა: ”ნიკოლაი ალექსანდროვიჩ, ურალის საოლქო საბჭოს გადაწყვეტილებით, თქვენ და თქვენი ოჯახი უნდა დაიხვრიტოთ”. ეს ფრაზა იმდენად მოულოდნელი იყო, რომ იმპერატორი თავისი ოჯახისაკენ მიბრუნდა და ხელები გაუწოდა, თითქოს მათი დაცვა უნდოდა. დედოფალმა და ოლგა ნიკოლაევნამ პირჯვრის გამოსახვა სცადეს. ამ დროს იუროვსკიმ ზედიზედ რამდენიმეჯერ ესროლა იმპერატორს. ეს იყო ნიშანი. ყველამ თითქმის ერთდროულად დაიწყო სროლა. იატაკზე დაცვენილებს სროლითა და ხიშტების დარტყმით უღებდნენ ბოლოს. თითქოს ყველაფერი დამთავრებული იყო, რომ ალექსეი ნიკოლაევიჩმა სუსტად დაიკვნესა. მას კიდევ რამდენიმეჯერ ესროლეს. თერთმეტი უსულო გვამი ეგდო სისხლის მორევში. მკვლელებმა დახოცილებს ძვირფასეულობის შეხსნა დაუწყეს. ეზოში სატვირთო მანქანა იდგა, რომლის ძრავა კარგა ხნის ჩართული იყო. ძრავის ხმას სროლის ხმა უნდა გადაეფარა. მზის ამოსვლამდე სხეულები ტყეში გადაიტანეს, სოფელ კოპტიაკის მიდამოებში. მკვლელები 3 დღის განმავლობაში ცდილობდნენ თავისი ნამოქმედარის კვალის დაფარვას... იმპერატორის ოჯახთან ერთად დახვრიტეს მათი მსახურებიც, ისინი, ვინც ბოლომდე მათთან დარჩა. თაყვანისცემა სამეფო ოჯახისა, დაწყებული პატრიარქ ტიხონის მიერ, წესის აგების ლოცვასა და პანაშვიდზე ნათქვამი სიტყვით, გაგრძელდა, მიუხედავად საბჭოთა პერიოდში გაბატონებული იდეოლოგიისა. ბევრი ღვთისმსახური და საერო პირი იდუმლად აღასრულებდა ლოცვას სამეფო ოჯახისათვის. იქმნებოდა მათდამი მიძღვნილი ლიტერატურული ნაწარმოებები, მუსიკა, ფილმები... სინოდალურ კომისიაში შედიოდა წინადადებები სამეფო ოჯახის კანონიზაციის შესახებ, დამოწმებული უამრავი სასწაულით: სამეფო ოჯახის წევრთა მიერ ავადმყოფების განკურნებით, დარღვეული ოჯახების აღდგენით... შეიქმნა ხატები იმპერატორისა და მის ოჯახის წევრთა გამოსახულებებით... წმიდა ტანჯვადამთმენელ სამეფო ოჯახს მრავალი ქრისტიანი მიმართავს ლოცვით და ოჯახის სიმყარეს, შვილების ქრისტიანულად აღზრდას, სიწმინდისა და უმანკოების დაცვას ევედრებიან... წმიდა ტანჯვადამთმენელი სამეფო ოჯახის ხსენება დაწესებულია წელიწადში ორჯერ: 4 (17) ივლისს, მათი მოკვდინების დღეს, და 25 იანვარს (7 თებერვალს), მათი წმინდანად შერაცხვის დღეს, თუ ეს თარიღი კვირა დღეს ემთხვევა; ხოლო თუ ეს თარიღი კვირა დღეს არ ემთხვევა, მაშინ - 25 იანვრიდან (7 თებერვლიდან) უახლოეს კვირა დღეს. 2011 წლის იანვარში რუსეთის პროკურატურის საგამოძიებო კომიტეტმა ნიკოლოზ II და მისი ოჯახის წევრები პოლიტიკური რეპრესიების მსხვერპლად აღიარა. ==ოჯახი== იმპერატორის მეუღლე, ალექსანდრა ფეოდოროვნა (პრინცესა ალისა ვიქტორია ელენა ლუიზა ბეატრისა), დაიბადა 1872 წლის 25 მაისს (7 ივნისს), გერმანიის საჰერცოგოს პატარა ქალაქ - დარმშტადტში. მისი მამა იყო დიდი ჰერცოგი, ლუდვიგ ჰესენ-დარმშტადტელი, ხოლო დედა - პრინცესა ალისა ინგლისელი, დედოფალ ვიქტორიას მესამე ქალიშვილი. მათ ოჯახში მკაცრი პატრიარქალური პრინციპები იყო გამეფებული. დედა ცდილობდა, ბავშვობიდანვე განევითარებინა შვილებში ცხოვრებისადმი ქრისტიანული მიდგომა. მეფე ნიკოლოზი და დედოფალი ალექსანდრა ფეოდოროვნა 1894 წლის 14 ნოემბერს დაქორწინდნენ. პრინცესა ალისამ, მეფე ნიკოლოზთან რომ შეუღლებულიყო, სარწმუნოება შეიცვალა და მართლმადიდებლურად მოინათლა, ალექსანდრას სახელით. თავდაპირველად, ეს მას სამძიმოდ ეჩვენებოდა, რადგან ღრმად იყო დარწმუნებული პროტესტანტული რელიგიის ჭეშმარიტებაში; მაგრამ გაეცნო რა მართლმადიდებლურ აღმსარებლობას, 1894 წლის 21 ოქტომბერს, იმპერატორ ალექსანდრე III-ს გარდაცვალებიდან მეორე დღეს, მან გულწრფელად აღიარა ჭეშმარიტი სარწმუნოება. დაქორწინებიდან სულ რამდენიმე დღეში, მეფე ნიკოლოზი იძულებული იყო, სახელმწიფოს მართვის მძიმე ტვირთი აეღო თავზე. რუსეთის იმპერიის მართვას, თავის, როგორც მონარქის, ვალდებულებებს, მეფე ნიკოლოზი წმიდათაწმიდა მოვალეობად მიიჩნევდა; ხოლო თავის მოვალეობათაგან უმთავრესად მას მართლმადიდებელი სარწმუნოების ერთგულება ესახებოდა. მეფე-დედოფალს ხუთი შვილი შეეძინა: ოლგა (1895, 3 ნოემბერი), ტატიანა (1897, 29 მაისი), მარია (1899, 14 ივნისი), ანასტასია (1901, 5 ივნისი) და ტახტის მემკვიდრე, ალექსი (1904, 12 აგვისტო). მოგვიანებით გამოირკვა, რომ მემკვიდრე ალექსი დაავადებული იყო ჰემოფილიით. ბავშვის სიცოცხლე გამუდმებით ბეწვზე ეკიდა. ოდნავი სისხლდენაც მას, შეიძლებოდა, სიცოცხლის ფასად დასჯდომოდა. სამეფო ოჯახი, მაშინდელი არისტოკრატიისგან განსხვავებით, ღრმა და წრფელი რეგლიგიურობით გამოირჩეოდა. მეფე-დედოფალს აღარ აკმაყოფილებდა კარის ეკლესიაში აღვლენილი მოკლე მსახურება; თავისი მრავალრიცხოვანი მოგზაურობის დროს, ისინი არა მარტო ეწვეოდნენ ხოლმე ეკლესია-მონასტრებს, არამედ - სასოებით ლოცულობდნენ, ხატებსა და წმიდა ნაწილებს ეთაყვანებოდნენ... სპეციალურად მათთვის სრულდებოდა წირვა-ლოცვები ცარსკოე სელოს წმ. თევდორეს ტაძარში... იმპერატორი უხვად გასცემდა შესაწირავს ახალი ეკლესიების ასაშენებლად, მათ შორის, რუსეთის საზღვრებს გარეთაც. მისი მმართველობის ხანაში ეკლესიათა რიცხვი, რუსეთში, 10 ათასით გაიზარდა, გაიხსნა 250 ახალი მონასტერი... იმპერატორი თავად იღებდა მონაწილეობას ახალი ეკლესიების საძირკვლის ჩაყრასა და სხვა საეკლესიო დღესასწაულებში... ნიკოლოზ II-ის მეფობის წლებში მოხდა უფრო მეტი წმინდანის კანონიზაცია, ვიდრე - უკანასკნელი 2 ასწლეულის განმავლობაში; მათ შორის - ღირსი სერაფიმე საროველისა (1903 წ.). მიუხედავად მეფის სურვილისა, შეენარჩუნებინა ქვეყანაში მშვიდობა, მისი მმართველობის ხანაში რუსეთი 2 სისხლისმღვრელ ომში აღმოჩნდა ჩათრეული, რამაც ქვეყნის შიდა არეულობაც გამოიწვია. არაოფიციალურ ვითარებაში მეფესთან ბევრს არ ჰქონია ურთიერთობა, მაგრამ ყველა, ვინც მის ოჯახურ ცხოვრებას პირადად იცნობდა, აღნიშნავდა სამეფო ოჯახის წევრების საოცარ სისადავეს, ურთიერთსიყვარულსა და ურთიერთთანხმობას. ეს იყო მჭიდროდ შეკრული ოჯახი, რომლის ყურადღების ცენტრში ალექსეი ნიკოლაევიჩი იმყოფებოდა. დედას შვილები უდიდესი პატივისცემითა და თავაზიანობით ეპყრობოდნენ. როდესაც იმპერატრიცა ავად ხდებოდა, ქალიშვილები რიგ-რიგობით მორიგეობდნენ დედის ოთახში. ამაღელვებელი იყო შვილების დამოკიდებულება მამის მიმართაც. იგი მათთვის, ერთდროულად, მეფეც იყო, მამაც და ამხანაგიც. მათი გრძნობა მამის მიმართ თითქმის რელიგიურ თაყვანისცემას, სრულ ნდობასა და ყველაზე გულითად მეგობრობას შორის მონაცვლეობდა. ერთადერთი გარემოება, რომელიც გამუდმებით ტანჯავდა სამეფო ოჯახს, უფლისწულის მძიმე ავადმყოფობა იყო. ==ლიტერატურა== *Аврех А. Я. Царизм накануне свержения. — М.: Наука, — 1989 ISBN 5-02-009443-9 * Боханов А. Н. Сумерки монархии. — М.: Воскресенье, — 1993. — 288 с.: ил. ISBN 5-88528-021-5 * Боханов А. Н. Николай II. М.: Мол. гвардия — ЖЗЛ; Русское слово,- 1997. — 480 с.: ил. — (Жизнь замечательных людей. Серия биогр. Вып. 739). ISBN 5-235-02296-3 * Боханов А. Н. Николай II / А. Н. Боханов. — М.: Вече, — 2008. — 528 с.: ил. — (Императорская Россия в лицах). ISBN 978-5-9533-2541-7 * Иоффе Г. З. Крах российской монархической контрреволюции. — М.: Наука, — 1977. 320 с. 12000 экз. * Иоффе Г. З. Великий Октябрь и эпилог царизма. — М.: Наука, — 1987. 366 с. 9500 экз. ==რესურსები ინტერნეტში== *A short biography on Nicholas II *ნიკოლოზ II Open Directory Project-ზე *ნიკოლოზ II Notable Names Database-ზე *The Execution of Czar Nicholas II, 1918, EyeWitness to History. *Brief Summary of Czar *Abdication Proclamation, 2 March 1917 (the signature was put in pencil) (translation included) *Alexander Palace Time Machine *Nicholas and Alexandra Exhibition *Frozentears.org A Media Library to Nicholas II and his Family. *Scientists Reopen Czar Mystery *Ipatiev House&nbsp;— Romanov Memorial detailed site on the historical context, circumstances and drama surrounding the Romanov's execution == სქოლიო == კატეგორია:რუსეთის იმპერატორები კატეგორია:მმართველი ფილატელისტები კატეგორია:დაბადებული 18 მაისი კატეგორია:დაბადებული 1868 კატეგორია:გარდაცვლილი 17 ივლისი კატეგორია:გარდაცვლილი 1918 კატეგორია:დამხობილი მონარქები კატეგორია:სიკვდილით დასჯილი მონარქები კატეგორია:რომანოვების დინასტია კატეგორია:ტახტიდან გადამდგარი მონარქები", "url": "https://ka.wikipedia.org/wiki/ნიკოლოზ_II_(რუსეთი)", "length": 10644}
{"id": "8248", "title": "ალექსანდრე III (რუსეთი)", "text": "ალექსანდრე III (რუს.: Александр III Александрович) (დ. 10 მარტი, 1845, სანქტ-პეტერბურგი — გ. 20 ოქტომბერი, 1894, ლივადია, უკრაინა) — რუსეთის იმპერატორი 1881—1894 წლებში, რომანოვების დინასტიიდან. ალექსანდრე II-ის შვილი. == ბიოგრაფია == მარცხნივ|მინი|იმპერატორი ალექსანდრე III [[თბილისი|თბილისში ყოფნისას (1888).]] ალექსანდრე დაიბადა 1845 წლის 10 მარტს ქ. სანქტ-პეტერბურგში, ზამთრის სასახლეში. ის იყო რუსეთის იმპერატორ, ალექსანდრე II-ის მეორე ვაჟი. მან მიიღო იმდროისთვის უმაღლესი განათლება. ფლობდა გერმანულ, ფრანგულ და ინგლისურ ენებს. საიმპერატორო ტახტზე ასვლა მოუწია მამამისის მკვლელობის შემდეგ, 1881 წლის 13 მარტს, ესტონეთში ყოფნის დროს. ალექსანდრე მისი წინამორბედის მსგავსად თვლიდა, რომ რუსეთის წყნარად სამართავად და ყოველგბარი რევოლუციისა თუ აჯანყების თავიდან ასაცილებლად საჭირო იყო ცენტრალური ხელისუფლების განმტკიცება, სახელმწიფოს ყველა წერტილში მართლმადიდებლობის გავრცელება და ეროვნულობა. პოლიტიკური შეხედულებით ნაციონალი იყო. 1884 წელს გამოსცა კანონი რუსული ენის ფართო მასშტაბით გავრცელების შესახებ იმპერიის ტერიტორიაზე. მას კარგი ურთიერთობა ჰქონდა პრუსიის პრემიერ-მინისტრთან, ოტო ფონ ბისმარკთან, ასევე საფრანგეთის ხელისუფლების წევრებთან. 1894 წელს ნეფრიტით დაავადდა. იმავე წლის ბოლოს, 1 ნოემბერს გარდაიცვალა ყირიმში სტუმრობის დროს. ალექსანდრეს შემდეგ საიმპერატორო ტახტი დაიკავა მისმა უფროსმა ვაჟმა, ნიკოლოზ II-მ. == წინაპრები == ალექსანდრე III-ის წინაპრები == ოჯახი == thumb|right|200px|ალექსანდრე III შვილებთან ერთად ალექსანდრე III-ს ჰყავდა ექვსი შვილი. იმპერატორის მეუღლე იყო მარია თეოდორეს ასული (იმპერატორის შვილები) {| border=1 style=\"border-collapse: collapse;\" |- bgcolor=cccccc !სახელი!!დაბადება!!გარდაცვალება!!შენიშვნები |- |ნიკოლოზ II||6 მაისი 1868||17 ივლისი 1918||მეუღლე ალექსანდრა თედორეს ასული; |- |ალექსანდრე ალექსანდრეს ძე||7 ივნისი 1869||2 მაისი 1870||გარდაიცვალა მენინგიტით |- |გიორგი რომანოვი||6 მაისი 1871||9 აგვისტო 1899||გარდაიცვალა ტუბერკულოზით |- |ქსენია რომანოვა||6 აპრილი 1875||20 აპრილი 1960||1894 წელს იქორწინა ალექსანდრე მიხეილის ძე |- |მიხეილ II||22 ნოემბერი 1878||12 ივნისი 1918||1912 წელს ცოლად შეირთო, ნატალია ბრასოვა; |- |ოლგა რომანოვა||13 ივნისი 1882||24 ნოემბერი 1960||პირველი მეუღლე, პეტრე ალექსანდრეს ძე ოლდენბურგი; მეორე მეუღლე, ნიკოლაი კულიკოვსკი; |} == ლიტერატურა == * John F. Hutchinson, Late Imperial Russia: 1890–1917 * Charles Lowe, Alexander III of Russia == რესურსები ინტერნეტში == * A short biography * Another biography * FindAGrave კატეგორია:რუსეთის იმპერატორები კატეგორია:მმართველი ფილატელისტები კატეგორია:დაბადებული 10 მარტი კატეგორია:დაბადებული 1845 კატეგორია:გარდაცვლილი 20 ოქტომბერი კატეგორია:გარდაცვლილი 1894 კატეგორია:რომანოვების დინასტია", "url": "https://ka.wikipedia.org/wiki/ალექსანდრე_III_(რუსეთი)", "length": 2601}
{"id": "8249", "title": "ალექსანდრე II (რუსეთი)", "text": "ალექსანდრე II ( დ. 29 აპრილი 1818, მოსკოვი — გ. 13 მარტი 1881, სანქტ-პეტერბურგი) — რუსეთის იმპერატორი 1855-1881 წლებში. ნიკოლოზ I-ის შვილი. == ბიოგრაფია == ალექსანდრე იყო რუსეთის იმპერატორ ნიკოლოზ I-ის უფროსი ვაჟი.1855 წელს ავიდა რუსეთის საიმპერატორო ტახტზე. 1856 წელს, ყირიმის ომში განცდილი მარცხის შემდეგ მან ირწმუნა, რომ იმდროინდელ ევროპულ ქვეყნებთან შედარებით რუსეთი ჩამორჩენილი იყო, რის გამოც შეუდგა ქვეყანაში ფართომასშტაბიანი რეფორმების განხორციელებას. იგი მიიჩნევდა, რომ რუსეთის გასაძლიერებლად აუცილებელი იყო ბატონყმობის გაუქმება და გლეხთა გათავისუფლება. ალექსანდრეს განზრახვამ არისტოკრატიის გაღიზიანება გამოიწვია. დიდი წინააღდმეგობის მიუხადავად,1861 წლის 19 თებერვალს იმპერატორმა გამოსცა ბრძანება ბატონყმობის გაუქმების შესახებ. მან ასევე გაატარა სასამართლო რეფორმა: ამიერიდან სასამართლოებში უკვე ადვოკატები იცავდნენ ბრალდებულებს. განათლების რეფორმის შედეგად სასწავლო დაწესებულებები გამოვიდა ეკლესიის დაქვემდებარებიდან და მასზე პასუხისმგებლობა საკრებულოებს დაეკისრა. 1863 წელს უნივერსიტეტებს მიენიჭა ფართო ავტონომია: ამიერიდან პროფესორებს, დეკანებსა და რექტორებს ირჩევდნენ მათი კოლეგები და არა სამინისტრო. უნივერსიტეტებში ჩაბარება შეეძლო საზოგადოების ყველა ფენის წარმომადგენელს. დიდი მნიშვნელობა ჰქონდა სამხედრო რეფორმას. ამ რეფორმების მიუხედავად ალექსანდრე II უძლური აღმოჩნდა მთლიანად რუსეთის გარდასაქმნელად. მას მტკიცედ სწამდა, რომ მეფის თვითმპყრობელობა ყველაზე მეტად შეეფერებოდა რუსეთის მმართველობას. ამ არათანმიმდევრული პოლიტიკის გამო, ხელისუფლება სულ უფრო არაპოპულარული ხდებოდა, რის გამოც იმპერატორი ტერორისტთა სამიზნედ იქცა. მასზე 6 თავდასხმა განახორციელეს. საბოლოოდ, 1881 წელს, მეექვსე თავდასხმა ალექსანდრესთვის საბედისწერო გამოდგა. „ნაროდნიკებმა“ იმპერატორი სასიკვდილოდ დაჭრეს. მის შემდეგ რუსეთის იმპერიის იმპერარატორი გახდა მისი ვაჟი, ალექსანდრე III. ==წინაპრები== ალექსანდრე II-ის წინაპრები == ფოტო გალერეა == ფაილი:Alexander II of Russia by Monogrammist V.G. (1888, Hermitage) detail.jpg|ალექსანდრე II-ის ფოტო. 1865 ფაილი:Tsar Alexander II -3 cropped.JPG|ალექსანდრე II-ის ფოტო. 1871 ფაილი:Alexander II of Russia by K.Makovskiy (1881, GTG).jpg|ალექსანდრე II-ის ფოტო, დახატა კონსტანტინე მაკოვსკიმ. 1881 ფაილი:Tsar Alexander II -6.jpg|ალექსანდრე II-ის ფოტო ფაილი:Tsar-liberator-imagesfrombulgaria.jpg|ალექსანდრე II-ის ძეგლი სოფიაში. ძეგლი გაკეთდა რუსეთ-ოსმალეთის ომი (1877-1878) წლის ომის შემდგომ. ფაილი:Chenstokhov.jpg|ალექსანდრე II-ის ძეგლი პოლონეთში. ==რესურსები ინტერნეტში== * The Assassination of Tsar Alexander II * Insidious Siberian * Alexander II - the Liberator. Russian-speaking forum. კატეგორია:რუსეთის იმპერატორები კატეგორია:დაბადებული 29 აპრილი კატეგორია:დაბადებული 1818 კატეგორია:გარდაცვლილი 13 მარტი კატეგორია:გარდაცვლილი 1881 კატეგორია:რომანოვების დინასტია კატეგორია:მოკლული მონარქები", "url": "https://ka.wikipedia.org/wiki/ალექსანდრე_II_(რუსეთი)", "length": 2716}
{"id": "8250", "title": "ნიკოლოზ I (რუსეთი)", "text": "|დაბადების ადგილი = გატჩინა, რუსეთის იმპერია |გარდაცვალების თარიღი = |გარდაცვალების ადგილი = სანქტ-პეტერბურგი, |ქორწინება = ალექსანდრა ფიოდოროვნა |შვილები = 1. ალექსანდრე II, რუსეთის იმპერატორი2. მარია, ლეხტენბერგის ჰერცოგინია3. ოლღა, ვუტემბერგის დედოფალი4. ალექსანდრა, ჰესენ-კასელის პრინცესა 5. კონსტანტინე6. ნიკოლოზი7. მიხეილი |დინასტია = რომანოვები |მამა = პავლე I, რუსეთის იმპერატორი |დედა = მარია ფიოდოროვნა }} ნიკოლოზ I (ნიკოლოზ პავლეს ძე რომანოვი) (რუს.: Николай I Павлович) (დ. 6 ივლისი [ ძვ. სტ. 25 ივნისი ], 1796, გატჩინის სასახლე, სანქტ-პეტერბურგი — გ. 2 მარტი [ ძვ. სტ. 18 თებერვალი ], 1855, სანქტ-პეტერბურგი) — პოლონეთის ბოლო გვირგვინნაკურთხი მეფე 1825-1830 და რუსეთის იმპერატორი 1825-1855 წლებში. ==ადრეული ცხოვრება და გზა ძალაუფლებისკენ== thumb|upright|left|ნიკოლოზი დაახლოებით 1808 წელს, ნახატი განთავსებულია [[რუსული მუზეუმი (სანქტ-პეტერბურგი)|რუსულ მუზეუმში, სანქტ-პეტერბურგში.]] ნიკოლოზი დაიბადა გატჩინის სასახლეში, გატჩინაში, პავლე I-ისა და მარია ფიოდოროვნას ოჯახში. დაბადებიდან 5 თვის შემდეგ გარდაიცვალა ბებიამისი ეკატერინე II, მამამისი გახდა რუსეთის იმპერატორი, ხოლო დედამისი რუსეთის დედოფალი. იყო ალექსანდრე I-ის უმცროსი ძმა, რომელიც იმპერატორი 1801 წელს გახდა. 1817 წლის 13 ივლისს ნიკოლოზი დაქორწინდა ჩარლოტა პრუსიელზე (1798-1860), რომელსაც მოგვიანებით, მართლმადიდებლობის მიღების შემდეგ ეწოდა ალექსანდრა ფიოდოროვნა. ჩარლოტას მშობლები იყვნენ პრუსიის მეფე ფრიდრიხ ვილჰელმ III და ლუიზა მეკლენბურგ-შტრელიცელი. ვინაიდან ნიკოლოზს ორი უფროსი ძმა ჰყავდა, ნაკლებად სავარაუდო იყო, რომ ოდესმე რუსეთის მმართველი გახდებოდა. თუმცა, რადგანაც ალექსანდრეს და კონსტანტინეს არ ჰყავდათ კანონიერი ვაჟები, ნიკოლოზს საშუალება ექნებოდა, რომ ერთ დღესაც იმპერატორი გამხდარიყო. 1825 წელს ალექსანდრე ტიფისგან სრულიად მოულოდნელად გარდაიცვალა. კონსტანტინემ, რომელიც იმ დროს ვარშავაში იმყოფებოდა, უარი თქვა სამეფო ტახტზე. იმავე წლის 25 დეკემბერს ნიკოლოზმა გამოსცა მანიფესტი გამეფებასთან დაკავშირებით, რასაც მოჰყვა დეკაბრისტთა აჯანყება ნიკოლოზ I-ის ჩამოგდების მიზნით. ნიკოლოზმა მალევე შეძლო მომხდარი აჯანყების ჩახშობა. == წინაპრები == ნიკოლოზ I-ის წინაპრები ==წყაროები== * W. Bruce Lincoln, The Romanovs, The Dial Press: New York, 1981 ==რესურსები ინტერნეტში== * * – რომანოვები.) კატეგორია:რუსეთის იმპერატორები კატეგორია:დაბადებული 6 ივლისი კატეგორია:დაბადებული 1796 კატეგორია:გარდაცვლილი 2 მარტი კატეგორია:გარდაცვლილი 1855 კატეგორია:რომანოვების დინასტია", "url": "https://ka.wikipedia.org/wiki/ნიკოლოზ_I_(რუსეთი)", "length": 2346}
{"id": "8252", "title": "ლადო გუდიაშვილი", "text": "საქართველოს სახალხო მხატვარი (1950) | ხელმოწერა =Lado Gudiashvili signature (vect).svg }} ვლადიმერ (ლადო) დავითის ძე გუდიაშვილი (დ. 30 მარტი, [ძვ. სტ. 18 მარტი], 1896, თბილისი — გ. 19 ივლისი, 1980, იქვე) — მე-20 საუკუნის ქართველი ფერმწერი, გრაფიკოსი, თეატრისა და კინოს მხატვარი. საქართველოს სახალხო მხატვარი (1950), შოთა რუსთაველის სახელობის სახელმწიფო პრემიის ლაურეატი (1966), სსრკ-ის სახალხო მხატვარი (1970), პროფესორი. == ბიოგრაფია == დაიბადა თბილისში 1896 წლის 30 მარტს რკინიგზის მუშის ოჯახში. სწავლობდა თბილისში, კავკასიის ნატიფი ხელოვნების საზოგადოების ფერწერისა და ქანდაკების სკოლაში (1910–1914). 1914 წელს ჟურნალ „თეატრსა და ცხოვრებაში“ დაიბეჭდა მისი პირველი ნახატები. 1916 წელს სხვა მოღვაწეებთან ერთად დააარსა ქართველ ხელოვანთა საზოგადოება; 1917 წელს მონაწილეობდა ე. თაყაიშვილის მიერ მოწყობილ სამხრეთ საქართველოს ექსპედიციაში - გაეცნო ქართულ ძეგლებს, იღებდა ფრესკების პირებს. 1919 წელს მონაწილეობდა რესტორან „ქიმერიონის“ მოხატვაში (თბილისი), ქართველ მხატვართა საზოგადოების მიერ მოწყობილ გამოფენაში (70-ზე მეტი ნამუშევარი); 1919–1926 წლებში პარიზში მეცადინეობდა რონსონის ე. წ. „თავისუფალ აკადემიაში“. მონაწილეობდა გამოფენებში პარიზში, ბელგიაში, ამერიკაში და სხვა. 1922 და 1925 წელს პერსონალური გამოფენები გამართა პარიზში. პრესა ფართოდ აშუქებდა მის შემოქმედებას. 1925 წელს პარიზში გამოვიდა წიგნი გუდიაშვილის შესახებ, მისი ნამუშევრები შეიძინეს კერძო კოლექციონერებმა, მადრიდის მუზეუმმა „პრადომ“. 1926–1932 წლებში თბილისის სამხატვრო აკადემიაში გუდიაშვილი ასწავლიდა მონუმენტურ-დეკორატიულ მხატვრობას, აქტიურად მუშაობდა როგორც ფერმწერი, გრაფიკოსი (წიგნების გაფორმება, ილუსტრაციები), თეატრისა და კინოს მხატვარი, მონუმენტალისტი. 1957 წელს თბილისში გაიმართა მისი ნაწარმოებების დიდი რეტროსპექტული გამოფენა, რომელსაც განსაკუთრებული წარმატება ხვდა წილად (შემდეგ გამოფენა გადაიტანეს მოსკოვში). გუდიაშვილი ეკუთვნის ქართველ მხატვართა იმ თაობას, რომელსაც მიზნად ჰქონდა დასახული ხელოვნებაში ეროვნული ფორმის ძიება. გუდიაშვილისთვის მიუღებელი იყო აბსტრაქციონიზმის სხვადასხვა სახეები, კუბიზმი, მაგრამ მას იმთავითვე ჰქონდა მიდრეკილება დეკორაციულობისა და მახვილი ექსპრესიულობისადმი, რაშიაც იგი ეროვნულ თავისებურებათა გამოვლინებას ხედავდა. დიდი გავლენა მოახდინა მასზე ძველმა ქართულმა კედლის მხატვრობამ და მინიატურამ. შემოქმედების პირველ წლებში გუდიაშვილის თემატიკა მოიცავდა, ერთი მხრით, ძველი თბილისის ბოჰემური ცხოვრების სცენებს (შესაძლებელია, ამ მხრივ მნიშვნელობა ჰქონდა გუდიაშვილის შეხვედრას ნ. ფიროსმანაშვილთან), მეორე მხრით საქართველოს წარსულის მიერ შთაგონებილ ლეგენდებსა და სიუჟეტებს („კინტოების ქეიფი ქალთან“, 1919; „მოქეიფენი ეტლში“, „თევზი ცოცხალი“, „სადღეგრძელო გარიჟრაჟზე“, სამივე 1920, საქართველოს ხელოვნების მუზეუმი; „ნადირობა“, 1920, მხატვრის სახელოსნო; „იდილია“, 1920, საქართველოს სახელმწიფო მუზეუმი; „ქალი კლდეებში“, 1923, მხატვრის სახელოსნო; „ირმის ტბის პირას“, 1923 საქართველოს სახელმწიფო მუზეუმი და სხვა). თბილისური ბოჰემისადმი მიძღვნილ საუკეთესო სურათებში მხატვარი ღრმა დრამატულ გამომსახველებას აღწევს. პარიზში ყოფნის დროს ჩაეყარა საფუძველი მორალური და სოციალური თემებისადმი მიძღვნი სატირული ხასიათის ნახატების ციკლსაც. საქართველოში დაბრუნების შემდეგ გუდიაშვილის თემატიკა ფართოვდება. მის შემოქმედებაში აისახა ქართველი ხალხის წარსული („ლეგენდა თბილისის დაარსებაზე“, 1946, თბილისის მასწავლებლის სახლი; „ყეენობა თბილისში“, 1937, საქართველოს ხელოვნების მუზეუმი; „საკადრისი პასუხი“, 1945, მხატვრის სახელოსნო და სხვა). გარკვეული პერიოდი გუდიაშვილი ეკუთვნოდა ქართველ პოეტთა ჯგუფს „ცისფერყანწელებს“ (1914–1918), რომელთა მიზანი ქართული ეროვნული ხასიათის ევროპული და კერძოდ ფრანგული სიმბოლიზმის შემოქმედებით სტრუქტურასთან ორგანული შერწყმა იყო. პარიზში ის განთქმული „ლა რუშის“ მწერალთა კოლონიის ხშირი სტუმარი იყო. აქ ის ხვდება ზულოაგას, ამედეო მოდილიანის, ნატალია გონჩაროვას და მიხაილ ლარიონოვს. გუდიაშვილის ამ დროინდელ ნამუშევრებს ნიკო ფიროსმანაშვილის დიდი გავლენა ეტყობა. მომხიბვლელი ქართული ადათ-წესებით აღსავსე მხატვრის ადრეულ ნამუშევრებში დრამატული გროტესკი შერწყმულია პოეტური მისტერიის შარმთან („თევზი ცოცხალი“ 1920, საქართველოს ხელოვნების მუზეუმი, თბილისი). კავკასიურ და სპარსულ ტრადიციებთან სიახლოვე უფრო აშკარა ხდება მხატვრის სამშობლოში დაბრუნების შემდეგ (1926). გუდიაშვილის ფერები უფრო თბილი ხდება, ხოლო მსოფლიოს, როგორც თეატრის, აღქმა კი უფრო ძლიერი (გუდიაშვილის ნამუშევართა დიდი ნაწილი ოპერისა და ბალეტის კოსტიუმირებულ პერსონაჟებს ასახავს). მის თანამემამულეთა მსგავსად (გრიგოლ რობაქიძე, კონსტანტინე გამსახურდია), გუდიაშვილი ხშირად იყენებს მითოლოგიურ ალეგორიებს („სერაფიტას გასეირნება“ 1940), რომლის ცენტრშიც გრაციოზულად მომხიბლავი ქალბატონი წარმოდგენილია როგორც იდუმალი „დედამიწის ქალღმერთი“. გუდიაშვილი ასევე ცნობილია, როგორც მონუმენტალისტი. 1946 წელს მან ქაშვეთის ეკლესიის (თბილისი) კედლები მოხატა, რისთვისაც ის კომუნისტური პარტიიდან გარიცხეს და თბილისის სამხატვრო აკადემიდან, სადაც 1926 წლიდან ასწავლიდა, დაითხოვეს. გუდიაშვილი ასევე მუშაობდა, როგორც წიგნების ილუსტრატორი, კინოსა და თეატრის დეკორატორი. გარდაიცვალა 1980 წლის 20 ივლისს, თბილისში. == ჯილდოები == მიღებული აქვს სოციალისტური შრომის გმირის საპატიო წოდება (19.11.1976); დაჯილდოებულია ლენინის (2.04.1966, 2.07.1971, 19.11.1976), შრომის წითელი დროშის (17.04.1958) და „საპატიო ნიშნის“ (14.01.1937) ორდენებით და სხვა მედლებით. საქართველოს სსრ შოთა რუსთაველის სახელობის სახელმწიფო პრემია (1965). სსრკ სახალხო მხატვარი (1970). საქართველოს სსრ სახალხო მხატვარი (1957). საქართველოს სსრ ხელოვნების დამსახურებული მოღვაწე (1950). თბილისის საპატიო მოქალაქე (1979). 2020 წელს საქართველოს ფოსტამ გამოსცა ლადო გუდიაშვილის მარკა. == ლიტერატურა == * გ. კალანდია, „ქართველი მხატვრები და თბილისი“, თბ., 2014, გვ. 51; * Ладо Гудиашвили. Книга воспоминаний. Статьи. Из переписки. Современники о художнике. М., 1987; * Ладо Гудиашвили (альбом). Л., 1983. == რესურსები ინტერნეტში == *ლადო გუდიაშვილი *ლადო გუდიაშვილის ცხოვრება, შემოქმედება, საგამოფენო დარბაზი *გუდიაშვილი არაბულის გალერეაში, თბილისი *ლადო გუდიაშვილის ცხოვრება, შემოქმედება, გალერეა ==სქოლიო== კატეგორია:სსრკ-ის სახალხო მხატვრები კატეგორია:ქართველი მხატვრები კატეგორია:თბილისის საპატიო მოქალაქეები (1979) კატეგორია:დაბადებული 30 მარტი კატეგორია:დაბადებული 1896 კატეგორია:გარდაცვლილი 19 ივლისი კატეგორია:გარდაცვლილი 1980 კატეგორია:მთაწმინდის პანთეონში დაკრძალულები კატეგორია:თბილისში დაბადებულები კატეგორია:შოთა რუსთაველის სახელობის პრემიის ლაურეატები", "url": "https://ka.wikipedia.org/wiki/ლადო_გუდიაშვილი", "length": 6159}
{"id": "8263", "title": "ნაპოლეონის მარშლების სია", "text": "განსხვავებით ძველი რეჟიმისა და სხვა მონარქიული სახელმწიფოებისა, ნაპოლეონის ჯარში, მთავარ ფაქტორს წარმოადგენდა ბრძოლისუნარიანობა და არ ექცეოდა ყურადღება იმას, თუ რა სოციალურ ფენას განეკუთვნებოდა ჯარისკაცი. ნაპოლეონს სურდა, რომ მისი ჯარის ხელმძღვანელობა ყოფილიყო მერიტოკრატული — რომლისადმი მიკუთვნილობა განისაზღვრება არა ჩამომავლობით, ან სოციალური მდგომარეობით, არამედ პიროვნული უნარებითა და ინდივიდუალური ძალისხმევით. ნაპოლეონის ასეთმა სისტემამ, ბევრ რიგით ჯარისკაცს მისცა საშუალება დაწინაურებულიყო მარშლის ტიტულატურამდეც. საერთო ჯამში, ამ მმართველობამ ჯარში მიზანს მიაღწია. ==მარშლები== * გიიომ-მარი-ან ბრიუნი (1753–1815) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * კლოდ-ვიქტორ პერენი (1753–1815) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1807 წლამდე. * ლორან დე გუვიონ სენ-სირი (1764–1830) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1812 წლამდე. * ემანუელ დე გრუში (1766–1847) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1815 წლამდე. * შარლ-პიერ-ფრანსუა ოჟერო (1757–1816) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ლუი-ნიკოლა დავუ (1770–1823) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ფრანსუა კელერმანი (1737–1820) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ჟან ლანი (1769–1809) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ფრანსუა-ჟოზეფ ლეფევრი, (1755–1820) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ჟაკ მაკდონალდი (1765–1840) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე. * ოგიუსტ დე მარმონი (1774–1852) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე. * ანდრე მასენა (1758–1817) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე. * ბონ ანდრე ჟანო დე მონსეი (1754–1842) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ედუარ-ადოლფ მორტიე (1768–1835) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ჟოაკიმ მიურა (1767–1815) — ფრანგი სამხედრო და სახელმწიფო მოღვაწე, საფრანგეთის იმპერიისმარშალი 1804 წლამდე. * მიშელ ნეი (1769–1815) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ნიკოლა-შარლ უდინო (1767–1847) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე. * კატარინ-დომინიკ პერინიონი (1754–1818) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * იოზეფ პონიატოვსკი (1763–1813) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1813 წლამდე. * ჟან-მატიე-ფილიბერ სერიურიე (1742–1819) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე. * ნიკოლა ჟან დე დიე სულტი (1769–1851) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1847 წლამდე. * ლუი გაბრიელ სიუშე (1770–1826) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1811 წლამდე. ==გალერეა== Image:Jourdan_l.jpg|ჟან-ბატისტ ჟურდანი Image:Brune c.jpg|გიიომ-მარი-ან ბრიუნი Image:Marechal-victor.jpg|კლოდ-ვიქტორ პერენი Image:Gouvion-saint-cyr.jpg|ლორან დე გუვიონ სენ-სირი Image:EMMANUEL DE GROUCHY(1766-1847).jpg|ემანუელ დე გრუში Image:Charles Pierre Francois Augereau.jpg|შარლ-პიერ-ფრანსუა ოჟერო Image:Louis nicolas davout.jpg|ლუი-ნიკოლა დავუ Image:François Christophe Kellermann ag1.jpg|ფრანსუა კელერმანი Image:Lannes par Gerard.jpg|ჟან ლანი Image:François-Joseph Lefebvre.png|ფრანსუა-ჟოზეფ ლეფევრი Image:MacDonald par Antoine Jean Gros.jpg|ჟაკ მაკდონალდი Image:Marmont.jpg|ოგიუსტ დე მარმონი Image:massena_l.jpg|ანდრე მასენა Image:Moncey-de-conegliano.jpg|ბონ ანდრე ჟანო დე მონსეი Image:Mortier, Edouard.jpg|ედუარ-ადოლფ მორტიე Image:murat_l.jpg|ჟოაკიმ მიურა Image:Marechal Ney.jpg|მიშელ ნეი Image:Marshal Nicolas Oudinot.jpg|ნიკოლა-შარლ უდინო Image:Marechal-perignon.jpg|კატარინ-დომინიკ პერინიონი Image:Prince Joseph Poniatowski by Józef Grassi.jpg|იოზეფ პონიატოვსკი Image:Maréchal Jean Mathieu Philibert Sérurier.jpg|ჟან-მატიე-ფილიბერ სერიურიე Image:Nicolas Jean de Dieu Soult.jpg|ნიკოლა ჟან დე დიე სულტი Image:Louis gabriel Suchet.png|ლუი გაბრიელ სიუშე ==რესურსები ინტერნეტში== * French website displaying flags of the Grande Armée * Soldiers of Fortitude: The Grande Armee of 1812 in Russia by Major James T. McGhee * French article on Chappe telegraphs, Les Télégraphes Chappe, l'Ecole Centrale de Lyon * Uniforms of Napoleon's Guard კატეგორია:ფრანგი სამხედრო მოღვაწეები კატეგორია:საფრანგეთის მარშლები", "url": "https://ka.wikipedia.org/wiki/ნაპოლეონის_მარშლების_სია", "length": 4659}
{"id": "8270", "title": "დავით კაკაბაძე", "text": "მინი|ავტოპორტრეტი thumb|right|287პქ|დავით კაკაბაძე საფოსტო მარკა. 2018 წელი ავტ. გ. ქართველიშვილი. დავით ნესტორის ძე კაკაბაძე (დ. 20 აგვისტო [ძვ. სტ. 8 აგვისტო], 1889, სოფელი დიდი კუხი, ახლანდელი ხონის მუნიციპალიტეტი — გ. 10 მაისი, 1952, თბილისი) — ქართველი ფერმწერი, გრაფიკოსი, თეატრისა და კინოს მხატვარი, ხელოვნების მკვლევარი, გამომგონებელი, საქართველოს ხელოვნების დამსახურებული მოღვაწე, პროფესორი. ==შემოქმედება== კაკაბაძე მოწაფეობის წლებიდან ბეჭდავდა ნახატებს ქართულ პერიოდულ პრესაში. 1916 წელს დაამთავრა პეტერბურგის უნივერსიტეტის ფიზიკა-მათემატიკის ფაკულტეტის საბუნებისმეტყველო განყოფილება, იმავე დროს, 1915 წლამდე, მეცადინეობდა მხატვარ ლ. დიმიტროევ-კავკაზსკის სახელოსნოში; გაეცნო რუსულ და დასავლეთევროპული მხატვრობის უახლეს მიმდინარეობებს და დაჯგუფებებს. სტუდენტობის წლებში დაიწყო ძვ. ქართული ხელოვნების კვლევა. პეტერბურგში კაკაბაძე 1918 წლამდე დარჩა. ამ პერიოდს მიეკუთვნება ფინეთსა და საქართველოში ნატურიდან დახატული პეიზაჟები, 3 ავტოპორტრეტი („ავტოპორტრეტი სარკესთან“, 1913, საქართველოს ხელოვნების მუზეუმი; „ავტოპორტრეტი ბროწეულით“, 1913; „ავტოპორტრეტი რუხ ხალათში“, 1917 — ორივე მხატვრის ოჯახის კუთვნილება), დედის პორტრეტი, 1914 და ძმის პორტრეტი, 1915 (ორივე მხატვრის ოჯახის კუთვნილება). რეალისტურ ნამუშევრებთან ერთად კაკაბაძემ შექნმნა კუბისტური ხასიათის სურათებიც („დასაფლავება იმერეთში“, 1913; „ავტოპორტრეტი“ 1913 — ორივე მხატვრის ოჯახის კუთვნილება), 1918–1919 წლები კაკაბაძემ საქართველოში გაატარა. ამ პერიოდში საბოლოოდ ჩამოყალიბდა მისი, როგორც მკაფიო თავისებურებების მქონე მხატვრის, შემოქმედებითი სახე. კაკაბაძემ შექმნა იმერული პეიზაჟების ციკლის პირველი ნიმუშები. ადრინდელი პეიზაჟებისაგან განსხვავებით, ისინი ბუნების უშუალო ასახვას კი არ წარმოადგენენ, არამედ მკაფიოდ გამოკვეთილი პრინციპების თანახმად აგებულ სურათებს, რომლებშიც მოცემულია იმერეთის ბუნების განზოგადებული სახე; კომპოზიციას ახასიათებს ნათელი, კლასიკური ტექნიკურობა („პეიზაჟი წითელი გზით“, „პეიზაჟი ციხითა და მდინარით“, 1918, ორივე მხატვრის ოჯახის კუთვნილება). 1918 წელს კაკაბაძემ შექმნა სურათი „იმერეთი - დედაჩემი“, სადაც მხატვრისთვის ჩვეული იმერეთის პეიზაჟის ფონზე გამოსახულია მოხუცი ქალის ალეგორიული ფიგურა. ამავე წელს შექმნა ლაკონიური და გრაფიკულად მკაფიო „იმერული ნატურმორტი“ (ორივე ნამუშევარი საქართველოს ხელოვნების მუზეუმში ინახება); ამავე პერიოდს განეკუთვნება ძვ. თბილისის ამსახველი ნახატები და წაღვერის სერია (მხატვრის ოჯახისა და დასავლეთ ევროპის სხვადასხვა მუზეუმების კუთვნილება). 1919–1927 წლებში კაკაბაძე პარიზში ცხოვრობდა, მონაწილეობდა „დამოუკიდებელ მხატვართა საზოგადოების“ ყოველწლიურ გამოფენებში, სხვა ქართველ მხატვრებთან ერთად აწყობდა გამოფენებს (მოაწყო თავისი სურათების გამოფენა ამერიკაში); კითხულობდა ლექციებს ხელოვნების საკითხებზე, მუშაობდა სტერეოკინოს გამოგონებაზე (მიღებული აქვს ევროპის მრავალი ქვეყნის პატენტი), აქვეყნებდა თეორიულ ნაშრომებს (ქართულ და ფრანგულ ენებზე). კაკაბაძის ამ პერიოდის შემოქმედებაში აისახა ორი მიმართულება: ერთი მხრივ, მხატვარი ქმნიდა რეალისტურ, საგნობრივი სამყაროს მიერ შთაგონებულ სურათებს (პარიზის ჩანახატების სერია, აკვარელების სერია „ბრეტანი“ - საქართველოს ხელოვნების მუზეუმისა და მხატვრის ოჯახის კუთვილება; „წურბელების გამყიდველი“, „ბანანების გამყიდველი“ — ადგილსამყოფელი უცნობია), მეორე მხრივ — უსაგნო სურათებს და კოლაჟებს (ცალკეული სერიები ინახება მხატვრის ოჯახში და საქართველოს ხელოვნების მუზეუმში). მინი|right|აბსტრაქცია 1927 წელს შექმნა ალეგორიული სურათი „ინდუსტრია“. საქართველოში დაბრუნების შემდეგ კონსტანტინე მარჯანიშვილის მოწვევით კაკაბაძემ მუშაობა დაიწყო თეატრალურ-დეკორაციული ხელოვნების დარგში. გააფორმა რამდენიმე სპექტაკლი (ერნსტ ტოლერის „ჰოპლა, ჩვენ ვცოცხლობთ!“, 1928; პოლიკარპე კაკაბაძის „ყვარყვარე თუთაბერი“, 1929; შალვა დადიანის „ნინოშვილის გურია“, 1932; დავით კლდიაშვილის „სამანიშვილის დედინაცვალი“, 1937; პოლიკარპე კაკაბაძის „კოლმეურნის ქორწინება“, 1946 — ყველა კოტე მარჯანიშვილის სახელობის თეატრი; ილო მოსაშვილის „სადგურის უფროსი“, 1947, რუსთაველის სახელობის თეატრი; პეტრე ჩაიკოვსკის „პოკის ქალი“, 1947 — თბილისის ოპერისა და ბალეტის თეატრი და სხვა), აგრეთვე კინოფილმები („მარილი სვანეთს“, რეჟისორი მიხეილ კალატოზიშვილი, 1930; „დაკარგული სამოთხე“, რეჟისორი დავით რონდელი, 1936 და სხვა). კაკაბაძის შესრულებული დეკორაციები გამოირჩევა ფუნქციური მიზანშეწენილობით, სტილის ღრმა გრძნობით. ამავე პერიოდში კაკაბაძე აქტიურად მუშაობდა როგორც ფერმწერი და გრაფიკოსი. იგი კვლავ დაუბრუნდა იმერული პეიზაჟის თემას, შექმნა ინდუსტრიული პეიზაჟები („რიონჰესი“, 1934, საქართველოს ხელოვნების მუზეუმი და სხვა). ამ სურათების კომპოზიური აგებულება და დეკორატიულობა ძველებურია, მაგრამ ციხის ნანგრევს ცვლის ახალი ცხოვრების ნიშნები - ელექტროსადგური, მშრომელთა მანიფესტაცია; უფრო ცხოველი და ხალისიანია კოლორიტი („ყვითელი მთა“, 1937; „წითელი მთა“, 1944 - ორივე მხატვრის ოჯახის კუთხვილება; „მიტინგი იმერეთში“, 1942, საქართველოს ხელოვნების მუზეუმი). 1930-1940 წლებს მიეკუთვნება კიდევ რამდენიმე სერია („სვანეთი“, 1939;„თბილისი და მისი მოდამოები“, 1944 — ყველა მხატვრის ოჯახის კუთვნილებაა). 1940-1950 წლების მნიშვნელოვანი სურათებია: „ყაზბეგი“, „ფოთი-ელევატორი“ (1949, ორივე საქართველოს ხელოვნების მუზეუმი), „სვანეთი - მადნის დამუშავება“ (1949, მხატვრის ოჯახის კუთვნილება) და სხვა. 1928-1948 კაკაბაძე იყო თბილისის სამხატვრო აკადემიის პროფესორი (1933-1942 - პრორექტორი). კაკაბაძე ახალი ქართული ხელოვნების ერთ-ერთი ყველაზე დიდი წარმომადგენელია. მისი სურათები, დიდი კომპოზიციური ოსტატობისა და გადმოცემის სისხარტის გარდა, გამოირჩევა განსაკუთრებული ფერადოვანი სიფაქიზითა და დახვეწილობით; რაციონალურობასთან ერთად, მათ ახასიათებს მაღალი პოეტურობა. კაკაბაძემ პირველმა შექმნა ქართული ბუნების განზოგადებული სახე, პეიზაჟი-სურათი; დიდი მხატვრული ღირსებით გამოირჩევა ადრინდელ პერიოდში შექმნილი პორტრეტები. კაკაბაძე არის ქართული თეატრალური-დეკორაციული ხელოვნების ერთ-ერთი ფუძემდებელი. იგი იყო მკაფიოდ ჩამოყალიბებული შეხედულებების მქონე, მოაზროვნე მხატვარი, რომელიც ყოველთვის ღრმად გააზრებულად, ლაკონიური საშუალებებით ასხამდა ხორცს თავის მხატვრულ ჩანაფიქრს. დაკრძალულია მწერალთა და საზოგადო მოღვაწეთა დიდუბის პანთეონში. მისი ძმა იყო ისტორიკოსი სარგის კაკაბაძე. თბილისში არსებობს ძმების სახელობის ქუჩა. ==ლიტერატურა== * გ. კალანდია, „ქართველი მხატვრები და თბილისი“, თბ., 2014, გვ. 28 * ზ. ბაბუნაშვილი, თ. ნოზაძე, „მამულიშვილთა სავანე“, გვ. 194, თბ., 1994 *ბერიძე ვ., დავით კაკაბაძე. «საბჭოთა ხელოვნება», 1979 №№ 11-12; *დავით კაკაბაძე (ალბომი), შესავალი წერილი ლ. რჩეულიშვილისა, თბ., 1966; *Алибегашвили Ф., Давид Какабадзе, Тб., 1958; *Беридзе В., Езерская Н., Искусство Советской Грузии. 1921-1970, М., 1975; ==რესურსები ინტერნეტში== კატეგორია:დაბადებული 20 აგვისტო კატეგორია:დაბადებული 1889 კატეგორია:გარდაცვლილი 10 მაისი კატეგორია:გარდაცვლილი 1952 კატეგორია:ქართველი გამომგონებლები კატეგორია:ქართველი მხატვრები კატეგორია:ხონის მუნიციპალიტეტში დაბადებულები კატეგორია:დიდუბის პანთეონში დაკრძალულები დ", "url": "https://ka.wikipedia.org/wiki/დავით_კაკაბაძე", "length": 6587}
{"id": "8272", "title": "კირილ ზდანევიჩი", "text": "მინი|180პქ|right|კირილ ზდანევიჩი კირილე მიხეილის ძე ზდანევიჩი (დ. 16 ნოემბერი, 1892, ქუთაისი — გ. 17 თებერვალი, 1967, თბილისი) — პოლონური წარმოშობის ქართველი მხატვარი ფუტურისტი, წიგნების ილუსტრატორი, თეატრალური დიზაინერი. ==ოჯახი== იზრდებოდა 1863 წლის პოლონეთის ამბოხების შემდეგ კავკასიაში გადმოსახლებულ პოლონელ ემიგრანტთა ოჯახში. მამა, მიხეილ ზდანევიჩი ქუთაისში ასწავლიდა ფრანგულ ენას, შემდეგ იყო გიმნაზიის დირექტორი; დედა, ვალენტინა გამყრელიძე, პიანისტი იყო. მალე ისინი საცხოვრებლად თბილისში გადმოვიდნენ, სადაც მიხეილ ზდანევიჩი ფრანგულ ენას ასწავლიდა თბილისის პირველ გიმნაზიაში. ==ადრეული პერიოდი== გიმნაზიისა და ნ. სკლიფასოვსკის ფერწერისა და ხატვის კურსების დამთავრების შემდეგ კირილი პეტერბურგის სამხატვრო აკადემიაში შევიდა, რომელიც 1918 წელს დაასრულა. სწავლის პერიოდში ის დაუახლოვდა ავანგარდის წარმომადგენლებს რუსულ ხელოვნებაში. მუზეუმებისა და კერძო კოლექციების ხშირი დათვალიერებით კირილი სწავლობდა იმპრესიონისტებს, გატაცებული იყო პრიმიტივიზმით. არადადეგებზე და თავისუფალ დროს თბილისში ჩამოდიოდა. აქ, თავის ახალგაზრდა მეგობარ ზიგა ვალიშევსკისთან ერთად აღფრთოვანებული ათვალიერებდა თვითმყოფადი, მაგრამ უცნობი მხატვრის ფერწერულ ნამუშევრებს მუშამბაზე, მაღაზიის აბრებს და ფირნიშებს. 1912 წელს თბილისში მორიგი ჩამოსვლისას თავის ძმასთან, ილიასთან და მხატვარ მ. ლე-დანტიუსთან ერთად, რომლებსაც მოგვიანებით შეურთდა ზიგმუნტ ვალიშევსკიც, მოძებნეს ამ აბრებისა და ფირნიშების ავტორი - ნიკო ფიროსმანაშვილი. ===ფიროსმანის „აღმოჩენა“=== 1912 წელს კირილის ძმა, ილია, წერდა: „ჩვენ მოვძებნეთ მხატვარი; მივედით სახლთან მალაკნების ქუჩაზე. აქ მიგვითითეს ნიკოზე, რომელიც ტროტუარზე იდგა. ის ფუნჯით აკეთებდა წარწერას: „მოლოჩნაია“. შემობრუნდა ჩვენკენ, დიდი ღირსებით მოგვესალმა და გააგრძელა საქმიანობა, ხანდახან რეპლიკებით ჩაერთობოდა ხოლმე საუბარში. ეს შეხვედრა დამამახსოვრდა: თეთრ კედელთან იდგა მხატვარი დახეულ შავ პიჯაკში და რბილი ფეტრის შლაპით, ტანმაღალი, მშვიდი და დამოუკიდებელი, მაგრამ მის ქმედებაში გარკვეული სიმწარე გამოსჭვიოდა“. თავის დღიურში კირილ ზდანევიჩი წერდა: „ილია ეუბნება ნიკოს - თქვენს სურათებში ქართული ხელოვნების ძვირფასი გრძნობაა ჩაქსოვილი. თქვენ აღმოაჩინეთ გზა და მიგვითითეთ საით უნდა წავიდნენ ქართველი მხატვრები“. 1913 წელს, არდადეგებზე თბილისში ჩამოსულმა ილიამ ნიკოს შეუკვეთა თავისი პორტრეტი, რომელიც შემდგომში „ირემთან“ ერთად გამოფინა მოსკოვში, რომ მის მიერ აღმოჩენილი ტალანტი გაეცნო სამხატვრო საზოგადოებისთვის. „ნიკო ფიროსმანაშვილმა, - ადამიანმა სევდიანი თვალებით, ეულად მოხეტიალემ, დიდმა მხატვარმა“ ღრმა შთაბეჭდილება მოახდინა ძმებ ზდანევიჩებზე. ==პარიზი== 1913 წელს ოჯახის სახსრებით კირილი პარიზში გაემგზავრა ფერწერის შესასწავლად. ის ბინას ქირაობს როტონდის მახლობლად. როტონდის მუდმივი მნახველები იყვნენ შემდგომში გამოჩენილი მხატვრები, პოეტები, მწერლები: მოდილიანი, შაგალი, რივერა, სუტინი, ბარტი, კისლინგი, პიკასო, ერენბურგი და სხვა. შემდგომში კირილი მუშაობას იწყებს ალექსანდრე არხიპენკოს სახელოსნოში. საკმარისი რაოდენობის ნამუშევრების დაგროვების შემდეგ მასწავლებელმა მას თავისი ატელიე შესთავაზა გამოფენის მოსაწყობად. გამოფენამ წარმატებით ჩაიარა, მისი ზოგიერთი ნამუშევარი კოლექციონერებმა შეიძინეს. გამოფენა დაათვალიერა პაბლო პიკასომაც, რომელმაც კედელზე მიაწერა „5+ პიკასო“. კირილი, ისე როგორც ლათინური კვარტლის მთელი ახალგაზრდობა, თავდაუზოგავად შრომობდა, მაგრამ ასეთი წარმატება ბევრს არ ჰქონია. ==სამხედრო სამსახური== 1914 წლის მაისში კირილს სამხედრო გამწვევი პუნქტიდან მოწვევა მოუვიდა და იძულებული გახდა საფრანგეთიდან შინ დაბრუნებულიყო. ის ჩრდილო-დასავლეთ ფრონტზე გაამწესეს. 1915-1916 წლებში კირილ ზდანევიჩის ასეულში მსახურობდა მისი უმცროსი მეგობარი ზიგმუნტ ვალიშევსკი. ამ დღეების შესახებ კირილი იგონებდა: „ცოცხალი, მხიარული, მახვილგონიერი ზიგა ალამაზებდა სანგრის ცხოვრებას“. ხელში დაჭრის შემდეგ დემობილიზებული კირილი თბილისში დაბრუნდა. ==სამშობლოში მოღვაწეობა== ===ფერწერა=== მინი|left|180პქ|კოლაუ ჩერნიავსკის პორტრეტი 1917 წლიდან იგი შემოქმედებით ცხოვრებას უბრუნდება. ის გახდა „ფუტურისტების სინდიკატის“ და „41°“-ის წევრი. ამ გაერთიანებების მუშაობაში წამყვანი ადგილი ეკავა მის ძმას, ილიას. წლის ბოლოს ჩატარდა მისი ნამუშევრების გამოფენა, რომელმაც დადებითი გამოხმაურება მიიღო. ცნობილი ლიტერატურული და სამხატვრო კრიტიკოსი ს. გოროდეცკი წერდა: „კ. ზდანევიჩის ფერწერის ტალანტი ეჭვგარეშეა, მის მიერ გავლილი ნოვატორული სკოლა სერიოზულია, მისი ძიება საფუძვლიანი და მტკიცეა, და თუ მის შემოქმედებაში არის გარკვეული ნაკლოვანებები, როგორც მაგალითად ზოგიერთი ფუტურისტული ხერხის ზედმეტად წარმოჩენა ან ჩავარდნები გემოვნებაში ან ზედმეტი ეკლექტიკურობა, მათ შეიძლება დავუპირისპიროთ ფერის და ფორმის კარგი გრძნობა, სიმპათიური უშუალობა და თავის ძალებში დარწმუნებულობის შეგრძნება და ტემპერამენტულობა“. ს. გოროდეცკი თვლიდა, რომ ზდანევიჩის ზოგიერთ ნაწარმოებში „ფორმების ჰიპერტროფიულობას აქვს თავისი აზრი“, ის აღნიშნავდა, რომ „ფერადოვნება, როცა შენარჩუნებულია ფორმა, გვაძლევს ლამაზ შედეგს“ და ასახელებს კ. ჩერნიავსკის პორტრეტს, როგორც მხატვრის ერთ-ერთ საუკეთესო ნამუშევარს. თანამედროვენი კირილ ზდანევიჩის ფერწერას „ორკესტრულს“ უწოდებდნენ. კირილს ბევრი სხვადასხვა გატაცება ჰქონდა ხელოვნებაში: აკადემიზმი, ფუტურიზმი, კუბიზმი, სეზანიზმი, იმპრესიონიზმი, პრიმიტივიზმი, მაგრამ ამასთან ერთად რჩებოდა თვითმყოფად მხატვრად. პარიზშიც კი, სადაც ის მოხვდა როგორც უკვე ჩამოყალიბებული მხატვარი, მან შეძლო „შეევსო ის ხარვეზები, რომლებიც მას გააჩნდა, და რაც მთავარია გარკვეულიყო იმ არეულ-დარეულობაში, უწესრიგობაში, რომელიც სუფევდა იმჟამად სხვადასხვა სამხატვრო სკოლებსა, სტილებსა და მიმდინარეობებში“ - წერდა იუ. დეგენი. პარიზი დაეხმარა მას მოეძებნა თავისი ადგილი ხელოვნებაში. ის ხატავდა სურათებს სიკაშკაშით, „მატისისებური“ ფერადოვნებით და ტონების დისონანსებით. ამ სტილშია დახატულია „ნატურმორტი დოქით“. ===გამოცემები=== 1920-იან წლებში კ. ზდანევიჩი ბევრს მუშაობს წიგნის გრაფიკაში, თეატრებში; მუშაობდა დიზაინერად, ქმნიდა გამოფენების პროექტებს და აფორმებდა გამოფენებს. 1924 წელს ის გახდა „მემარცხენეობის“ ორგანიზაციის წევრი, სადაც გაერთიანდნენ ცნობილი მხატვრები, მწერლები, რეჟისორები. „მემარცხენეობამ“ გამოსცა ლექსებისა და სტატიების ორი კრებული ნიკო ფიროსმანაშვილის, ირაკლი გამრეკელის და კირილ ზდანევიჩის სურათების რეპროდუქციებით. 1926 წელს ტიციან ტაბიძესთან ერთად გამოსცა პირველი მონოგრაფია ნიკო ფიროსმანაშვილზე. ===თეატრი=== მინი|left|250პქ|ესკიზი სპექტაკლისთვის „გაზი“ ზდანევიჩი თეატრში გამოჩენილ რეჟისორ კოტე მარჯანიშვილთან მუშაობდა. მისი პირველი ნამუშევარი თეატრში გერმანელი დრამატურგის ერნსტ ტოლერის პიესა „გაზი“ იყო. ამ პიესის თემა მანქანის საუკუნე – მაშინიზმი იყო. შესაბამისად დეკორაციები შეიქმნა მანქანის ნაწილებისაგან. შემდეგ ნამუშევარში, იმავე ავტორის პიესაში „ადამიანი-მასა“, სცენოგრაფია გადაწყვეტილია თავშეკავებულ შავ, თეთრ და რუხ ფერებში, წითელი ფერის დამატებით. შეზღუდული გამა საშუალებას იძლეოდა შექმნილიყო მთელი სპექტაკლის მთლიანი, მონოლითური სახე. განსხვავებულადაა გადაწყვეტილი გრ. რობაქიძის პიესის მიხედვით დადგმული სპექტაკლი „მალშტრემი“. კაშკაშა, ფერადოვანი დეკორაციები იქმნებოდა ი. ოცხელთან ერთად. „სცენა განთავისუფლებული იყო ზედმეტობებისაგან, უზარმაზარი ცისფერი ფარდა მომრგვალებულად ფარავდა მთელ სცენას. სცენის ცენტრში აგებული იყო ცირკის მსგავსი შენობა აივნით და გარე კიბით. მრგვალი სცენა სპექტაკლის დროს ბრუნავდა, მსახიობები თამაშობდნენ აივანზეც და შიგა კონსტრუქციებზეც... სხვადასხვა ფერის და სხვადასხვა ეპოქის კოსტუმებში გამოწყობილი მსახიობები ქმნიდნენ ფანტასტიკურ სანახაობას“. შემონახულია კ. ზდანევიჩის შექმნილი (1924) ამ სპექტაკლის ფერადოვანი კოსტუმები. მოგვიანებით ზდანევიჩი თბილისის ოპერის თეატრში მუშაობდა. 30-იან წლებში იგი, როგორც მთავარი მხატვარი, თანამშრომლობდა მოსკოვის გამომცემლობებში და მოსკოვის ფორეგერის თეატრში. ===გადასახლება და სიკვდილი=== 1949 წელს კირილ ზდანევიჩი რეპრესირებული იქნა და მოსკოვიდან 15 წლით ჩრდილოეთში, ვორკუტაში, გადაასახლეს. ათი წლის შემდეგ ის თბილისში დაბრუნდა მოხუცი და ავადმყოფი. დაასაფლავეს თბილისში, დიდუბის საზოგადო მოღვაწეთა პანთეონში 1969 წელს. ==ლიტერატურა== * გ. კალანდია, „ქართველი მხატვრები და თბილისი“, თბ., 2014, გვ. 36 * ზ. ბაბუნაშვილი, თ. ნოზაძე, „მამულიშვილთა სავანე“, გვ. 157, თბ., 1994 * Le Gris-Bergmann F. Kirill Zdanevich and cubo-futurism, Tiflis 1918-1920. New York: Rachel Adler Gallery, 1987 * Kirill Zdanevich (1892-1969). San Francisco: Modernism, 1989 *კირილ ზდანევიჩისა და ილია ზდანევიჩის გამოფენის კატალოგი. თბილისი; პარიზი 1989 * Никольская Т. «Фантастический город»: Русская культурная жизнь в Тбилиси (1917—1921). М.: Пятая страна, 2000 ==რესურსები ინტერნეტში== *კირილ ზდანევიჩი ==სქოლიო== კატეგორია:ქართველი მხატვრები კატეგორია:დაბადებული 16 ნოემბერი კატეგორია:დაბადებული 1892 კატეგორია:გარდაცვლილი 17 თებერვალი კატეგორია:გარდაცვლილი 1969 კატეგორია:დიდუბის პანთეონში დაკრძალულები კატეგორია:ქუთაისში დაბადებულები კატეგორია:თბილისში გარდაცვლილები", "url": "https://ka.wikipedia.org/wiki/კირილ_ზდანევიჩი", "length": 8391}
{"id": "8276", "title": "ნატალია გონჩაროვა (მხატვარი)", "text": "მინი|ნატალია გონჩაროვა ნატალია სერგეევნა გონჩაროვა () (დ. 4 ივნისი, 1881 — გ. 17 ოქტომბერი, 1962) — რუსი ფერმწერი კუბო-ფუტურისტი და თეატრალური დიზაინერი. ==ბიოგრაფია== ნატალია გონჩაროვა დაიბადა სოფელ ნაგაევოში, ტულასთან ახლოს, რუსეთი, 1881 წელს. თავდაპირველად მოსკოვის სამხატვრო აკადემიაში სკულპტურას სწავლობდა, თუმცა შემდეგ (1904) ფერწერაზე გადავიდა. მასზე დიდი გავლენა რუსული ხალხური ხელოვნების პრიმიტიულმა ასპექტებმა იქონია, რაც კარგად ჩანს მის ადრინდელ ნამუშევრებში, სადაც ის ამ ელემენტებს ფოვიზმსა და კუბიზმს უკავშირებს. მეუღლესთან, მიხაილ ლარიონოვი, ერთად ის აყალიბებს მიმდინარეობას „რაიონიზმი“. რევოლუციამდელი რუსეთის ავანგარდის პოპულარიზაციაში მთავარი წვლილი სწორედ მათ ეკუთვნის. მათი ორგანიზებით მოეწყო გამოფენა „ვირის კუდი“ (1912) მოსკოვში და იმავე წელს მიუნხენში. გაერთიანება „ვირის კუდი“ შეიქმნა ევროპულ ხელოვნებასთან გასამიჯნავად და დამოუკიდებელი თანამედროვე ხელოვნების რუსული სკოლის ჩამოსაყალიბებლად. თუმცა ფუტურიზმის გავლენა საკმაოდ ძლიერია გონჩაროვას გვიანდელ ტილოებში. თავდაპირველად ხატებითა და ეთნიკური რუსული პრიმიტივიზმით გატაცებული გონჩაროვა რუსეთში სახელს ითქვამს მისი ფუტურისტული ნამუშევრებით, როგორიცაა „ველოსიპედისტი“ და გვიანდელი რაიონისტული ტილოებით. გაერთიანების წევრები, როგორც მოსკოვის ფუტურისთა ლიდერები, ხშირად აწყობდნენ პროვოკაციულ ლექცია-საღამოებს მათი იტალიელი კოლეგების მსგავსად. გონჩაროვა ასევე ჩართული იყო გრაფიკულ დიზაინში — წერდა და ხატავდა ილუსტრაციებს ფუტურისტული სტილის წიგნებისთვის. გონჩაროვა ავანგარდული ჯგუფი Der Blaue Reiter წევრი იყო მისი დაფუძნებიდან (1911). 1915 წელს მან საბალეტო კოსტუმების და სცენების დიზაინზე დაიწყო მუშაობა ჟენევაში. 1921 წელს პარიზში გადადის, სადაც ის რამდენიმე სცენას აწყობს სერგეი დიაგილევის „Ballets Russes“-თვის. გარდაიცვალა 1962 წელს პარიზში. ==რესურსები ინტერნეტში== *გონჩაროვას ნამუშევრების ინტერნეტ გალერეა *გონჩაროვასადმი მიძღვნილი საიტი კატეგორია:რუსი მხატვრები კატეგორია:დაბადებული 4 ივნისი კატეგორია:დაბადებული 1881 კატეგორია:გარდაცვლილი 17 ოქტომბერი კატეგორია:გარდაცვლილი 1962", "url": "https://ka.wikipedia.org/wiki/ნატალია_გონჩაროვა_(მხატვარი)", "length": 1961}
{"id": "8280", "title": "ლუიშემი", "text": "right|130px|ლიუისჰემი ლიუისჰემი () — შიდა ლონდონის უბანი. დაარსდა 1966 წელს ყოფილი ლონდონის საგრაფოს ორი უბნის — ლიუისჰემისა და დეპტფორდის შეერთების შედეგად. ლიუისჰემში მდებარეობს ევროპის ყველაზე დიდი პოლიციის განყოფილება. 1698 წელს რუსეთის ცარი პეტრე I გემთმშენებლობას სწავლობდა დეპტფორდში. ლიუისჰემის ფართობია 35,15 კმ², მოსახლეობა — 303 536 კაცი. == უბნები == thumb|130px|ლიუისჰემის გერბი {| border=\"0\" width=\"600\" | * ბელ გრინი * ბელინგჰემი * ბლექჰითი * ბროქლი * ქეტფორდი * დეპტფორდი * სენტ ჯონსი * საუთენდი | * დაუნჰემი * ფორესტ ჰილი * გროუვ პარკი * ჰითერ გრინი * ონორ ოუკი * ონორ ოუკ პარკი * საიდენჰემი | * ნიუ ქროს გეიტი * ლეიდიველი * ლიი * ლიუისჰემი * ლოუერ საიდენჰემი * ნიუ ქროსი * აფერ საიდენჰემი | |} == ცნობილი პიროვნებები == * ნატაშა ბედინგფილდი — მომღერალი * ჯუდ ლოუ — მსახიობი * ჰენრი უილიამსონი — მწერალი ==რესურსები ინტერნეტში== * Lewisham London Borough Council კატეგორია:ლონდონის უბნები", "url": "https://ka.wikipedia.org/wiki/ლუიშემი", "length": 905}
{"id": "8284", "title": "ნატაშა ბედინგფილდი", "text": "thumb|ნატაშა ბედინგფილდი 2013 წელს ნატაშა ბედინგფილდი ( დ. 26 ნოემბერი 1981, ლონდონი, დიდი ბრიტანეთი) — ბრიტანელი მომღერალი. მისი მშობლები 20 წელზე მეტია რაც გადმოსახლდნენ ახალ ზელანდიიდან ინგლისში. ნატაშა დაიბადა ლიუისჰემში და მომღერალ დენიელ ბედინგფილდის დაა. == კარიერა== ჯერ კიდევ ბავშვობაში იგი თავის და-ძმასთან, დენიელთან და ნიკოლასთან ერთად მღეროდა ჯგუფ The DNA Algorithm-ში. სკოლის დამთავრების შემდეგ 2 წლის განმავლობაში სწავლობდა ფსიქოლოგიას, რომელიც მოგვიანობით მიატოვა და მომღერლის კარიერა დაიწყო. 2004 წლის მაისში გამოვიდა მისი პირველი სინგლი Single, რომელმაც ბრიტანულ ჩარტში მე-3 ადგილი დაიკავა. იმავე წლის აგვისტოში მომდევნო სინგლი These Words ბრიტანეთის №1 ჰიტი გახდა. პროდიუსერების ენდი ფრემტონის, სტივ კიპნერის და მარკ სტენტის დახმარებით ნატაშას პირველი ალბომი Unwritten ბრიტანული ალბომების ჩარტში პირველ ადგილზე გავიდა. ნატაშას ახალი სიმღერა \"Soulmate\" იმდენად პოპულარული გახდა გამოქვეყნებისთანავე, რომ მედიუმი - ს 5-ე სეზონის ბოლო სერიაში გამოყენებულ იქნა, როგორც თანამდევი საუნდტრეკი. == დისკოგრაფია== მსოფლიო გამოცემები * Unwritten (2004) აშშ გამოცემები * Pocketful of Sunshine (2008) * Strip Me (2010) 'ევროპული გამოცემები * N.B. (2007) * Strip Me Away'' (2011) == რესურსები ინტერნეტში== * ნატაშას ოფიციალური საიტი კატეგორია:ინგლისელი მომღერლები კატეგორია:დაბადებული 1981 კატეგორია:დაბადებული 26 ნოემბერი კატეგორია:XXI საუკუნის ინგლისელი მომღერლები", "url": "https://ka.wikipedia.org/wiki/ნატაშა_ბედინგფილდი", "length": 1370}
{"id": "8286", "title": "ნიკოლა ბედინგფილდი", "text": "ნიკოლა ბედინგფილდი (ინგლ.: Nikola Bedingfield) ბრიტანელი მომღერლების დენიელ და ნატაშა ბედინგფილდების დაა. ბავშვობაში მღეროდა მათთან ერთად ჯგუფში \"ზე დი-ენ-ეი ალგორითმი\" (ინგლ.: The DNA Algorithim). კატეგორია:ინგლისელი მომღერლები", "url": "https://ka.wikipedia.org/wiki/ნიკოლა_ბედინგფილდი", "length": 228}
{"id": "8299", "title": "ნიკოლა სკლიფოსოვსკი", "text": "| გარდაცვალების ადგილი = ლენინგრადი | ეროვნება = რუსი | სფერო = ფერწერა | მომზადება = | მიმდინარეობა = რეალიზმი | ცნობილი ნამუშევრები = | პარტნიორები = | მასზე გავლენა მოახდინა = | მან გავლენა მოახდინა = | ჯილდოები = | საიტი = | ხელმოწერა = }} ნიკოლოზ სკლიფასოვსკი (; დ. 1870 — გ. 1935) — რუსი წარმოშობის მხატვარი, პედაგოგი. ნიკოლაი სკლიფასოვსკის სახელს განსაკუთრებული ადგილი უჭირავს საქართველოს სახვითი ხელოვნების ისტორიაში. მან აღზარდა გამოჩენილ ქართველ ფერმწერთა მთელი პლეადა – ე. ახვლედიანი, ს. ქობულაძე, ვ. ხოჯაბეკოვი, ვ. წილოსანი, კ. ზდანევიჩი, ა. ბაჟბეუქ-მელიქოვი, ა. ციმაკურიძე, ი. ოცხელი და სხვები. ნიკოლაი სკლიფასოვსკიმ საშუალო განათლება მინსკის კლასიკურ გინმაზიაში მიიღო, უმაღლესი იურიდიული – მოსკოვის უნივერსიტეტში, პარალელურად სწავლობდა სტროგანოვის უმაღლეს სამხატვრო სასწავლებელში და სტუდიებში ლევიტანთან და გრანდკოვსკისთან, მონაწილეობდა პერიოდულ გამოფენებში მოსკოვში. ==მოღვაწეობა საქართველოში== 1895 წელს მისი მეგობრის მხატვარ ბ. ფოგელის რჩევით ის გადასახლდა თბილისში. 1896 წლიდან ასწავლიდა თბილისის პირველ ვაჟთა გიმნაზიაში და სხვა სასწავლებლებში. რამდენიმე წელი ის ცხოვრობდა და მუშაობდა ბათუმში, სადაც თავისი ხარჯებით ჩამოაყალიბა ბავშვთა პირველი სამხატვრო სკოლა, ასწავლიდა ბათუმის ქალთა და ვაჟთა გიმნაზიებში. 1909 წელს სკლიფასოვსკიმ მიიღო მოწვევა თბილისის I და II ქალთა გიმნაზიებიდან და დაბრუნდა თბილისში. სკლიფასოვსკი 1909-10 წლებში მონაწილეობდა „ნატიფი ხელოვნების წახალისების კავკასიის საზოგადოების“ თითქმის ყველა გამოფენაში. ასწავლიდა ხატვას ამ საზოგადოებასთან არსებულ სკოლაში. მისი ყველა ნამუშევარი ზეთის საღებავით შესრულებულია გლუვად, რეალისტურ მანერაში. მთელი სიმაღლით მდგარი ქალის ფიგურა თეთრებში, ქოლგით, მსუბუქი იისფერი ტონების ლამაზი შერწყმით მზისგან გამჭვირვალე რეფლექსებით. ზუბალაშვილის პორტრეტი, სადაც ძირითადი ამოცანა იყო მსგავსება და სახის მახასიათებელი ნაკვთების გადმოცემა – რამდენადმე აკადემიურია. მისი ნატურმორტები: „ვარდები“ და „ყვავილები“ ლამაზად არის შეკრებილი, განსაკუთრებით „ვარდები“, სადაც რამდენიმე ლარნაკი ვარდებით ქმნიან ორიგინალურ კომპოზიციას. სკლიფასოვსკი საზოგადოებრივ საქმიანობასაც ეწეოდა. სამჯერ ჩამოაყალიბა და ხელმძღვანელობდა მოკლევადიან კურსებს სახალხო სკოლის მასწავლებლებისათვის, მონაწილეობდა სხვადასხვა კომისიებში, ხატვის სწავლების რეორგანიზაციის და ახალი პროგრამების შედგენის საკითხებზე. მონაწილეობდა კავკასიის სასწავლო ოლქის ყრილობებში 1910 წელს პიატიგორსკში და 1914 წელს ბაქოში. 1913 წელს მონაწილეობა მიიღო დრეზდენის IV საერთაშორისო კონგრესის მუშაობაში ხატვის და გამოყენებითი ხელოვნების შესწავლის საკითხებზე. სკლიფასოვსკი ამ კონგრესზე თავის მოხსენებაში ამბობდა: „აქ გამოფენილ ექსპონატებზე თვალის ერთი გადავლებაც საკმარისია, რომ დავრწმუნდეთ რამდენადაა დაკავშირებული სასკოლო სწავლების მთელი სისტემა ცხოვრებასთან, რამდენი სიხარული შეაქვს სწავლებაში ფერების გამოყენების თემებს და ფორმების მრავალფეროვნებას, რომელიც უშუალოდ ჩვენს გარშემო სამყაროდან არის აღებული“. თავის მოხსენებაში მან დაწვრილებით მიმოიხილა სხვადასხვა ქვეყნებიდან ყველა განყოფილებაში წარმოდგენილი ექსპონატები. მან წარმოადგინა დაწყებით, საშუალო და სახელოსნო სკოლებში სწავლების შემდგომი განვითარების პროგრამა წლების მიხედვით. მან წარმოადგინა მუშაობის გეგმა, თემატიკა და მოსწავლეთათვის საჭირო მაგიდების, მერხების და მოლბერტების ნახაზებიც კი. 1911 წელს სკლიფასოვსკიმ საკუთარ სახლში გახსნა ხატვისა და ფერწერის სამკლასიანი კურსები, სადაც ბავშვების უმრავლესობას უფასოდ ასწავლიდა. ის გამოირჩეოდა გულისხმიერებით, იყო გულღია და ჰქონდა განსაკუთრებული პედაგოგიური ნიჭი. შეეძლო თითოეულ მოსწავლეში დაენახა და წარმოეჩინა ინდივიდუალური შესაძლებლობები. სკლიფასოვსკი სამხატვრო წრეებში დიდი ავტორიტეტით სარგებლობდა. 1922 წელს, თბილისის სამხატვრო აკადემიის გახსნისას, მისი ხატვისა და ფერწერის კურსები შევიდა აკადემიის შემადგენლობაში. სკლიფასოვსკი აირჩიეს აკადემიის პროფესორად. 1925 წელს ის ლენინგრადში მიდის, 1930 წელს იძულებული გახდა დასავლეთ ციმბირში წასულიყო ბავშვებისათვის ხატვის მასწავლებლად, სადაც დაავადდა და 1935 წელს გარდაიცვალა. ==გალერეა== სურათი:Slif_batumi.jpg|ბათუმი სურათი:Sklif_lodka.jpg|ნავი სურათი:Sklif_zubala.jpg|ზუბალაშვილის პორტრეტი ==ლიტერატურა== *Дзуцова Ирина. Труженик искусства: [О Николае Васильевиче Склифосовском] // Русский клуб. — 2016. — № 2. (недоступная ссылка) *Дзуцова И. П. Николай Васильевич Склифосовский: художник и педагог. — Тбилиси: [б. и.], 2016. — 85 с. — ISBN 978-9941-0-8438-6. ==რესურსები ინტერნეტში== *ნიკოლოზ სკლიფოსოვსკი - ბიოგრაფიული ლექსიკონი კატეგორია:დაბადებული 1870 კატეგორია:გარდაცვლილი 22 ივნისი კატეგორია:გარდაცვლილი 1935 კატეგორია:რუსი მხატვრები კატეგორია:ქართველი მხატვრები კატეგორია:მხატვრები ანბანის მიხედვით კატეგორია:XIX საუკუნის მხატვრები კატეგორია:XX საუკუნის მხატვრები", "url": "https://ka.wikipedia.org/wiki/ნიკოლა_სკლიფოსოვსკი", "length": 4534}
{"id": "8306", "title": "ნიკო ფიროსმანი", "text": "ნიკოლოზ (ნიკო) ფიროსმანაშვილი (ნიკო ფიროსმანი; დ. 5 აპრილი ან 5 მაისი, 1862, სოფ. მირზაანი ― გ. 1918, თბილისი) — ქართველი მხატვარი. == ბიოგრაფია == 200პქ|მარცხნივ|მინი|სახლი სადაც დაიბადა ნიკო ფიროსმანაშვილი მინი|ნიკო ფიროსმანაშვილი ახალგაზრდობაში. ცნობები ფიროსმანის ცხოვრების შესახებ უმეტესად შეკრებილია მისი გარდაცვალების შემდეგ. დაიბადა გლეხის ოჯახში (სოფელ მირზაანში, ახლანდ. დედოფლისწყაროს მუნიციპალიტეტში, კახეთში). მისი ბავშვობის საუკეთესო მეგობარი იყო ლევან კალმახელიძე, რომელმაც ასწავლა ხატვა. რომელიც ადრევე გადასახლდა შულავერში. მშობლების გარდაცვალების შემდეგ ფიროსმანი თბილისში გადავიდა საცხოვრებლად. ბავშვობაშივე იჩენდა დიდ ინტერესს მხატვრობისადმი, ბევრს ხატავდა კიდეც. სპეციალური სამხატვრო განათლება არ მიუღია. 1880-იან წლებში თვითნასწავლ გ. ზაზიაშვილთან ერთად გახსნა ფერწერის სახელოსნო და აბრების შეკვეთებს იღებდა. 1890-1894 კონდუქტორად მუშაობდა ამიერკავკასიის რკინიგზაზე, შემდეგ ვაჭრობაშიც სცადა ბედი. XIX-XX საუკუნეების მიჯნაზე თბილისელ მედუქნეებთან და მიკიტნებთან აფარებდა თავს, მათი შეკვეთით ხატავდა აბრებს, პორტრეტებს, სურათებს. სიცოცხლის ბოლომდე გაჭირვებას თავი ვერ დააღწია; ქართველ მხატვართა საზოგადოება დროდადრო ცდილობდა შეემსუბუქებინა მისი ხვედრი. თუმცა ფიროსმანი მარტოობაში გარდაიცვალა და მისი საფლავიც უცნობი დარჩა. თბილისში არსებობს მისი სახელობის ქუჩა. == შემოქმედება == მარცხნივ|მინი|272x272პქ|ჟირაფი ფიროსმანის, როგორც მხატვრის აღმოჩენაში, მისი სურათების შეგროვებასა და შემოქმედების პროპაგანდაში განსაკუთრებული ღვაწლი მიუძღვის ძმებ ზდანევიჩებს — მხატვარ კირილ და პოეტ ილიას, მხატვრებს მ. ლე დანტიუს, დ. შევარდნაძეს, ლ. გუდიაშვილს, დ. კაკაბაძეს და სხვებს. უფრო გვიან — გ. ლეონიძეს, რომელმაც მნიშვნელოვანი ცნობები მოიპოვა მისი ბიოგრაფიისათვის. ფიროსმანის ნამუშევრები წარმოდგენილი იყო ქართველ მხატვართა I დიდ გამოფენაზე თბილისში 1918 წელს. 1920-იან წლებში იბეჭდებოდა წერილები პერიოდულ პრესაში, გამოიცა მისდამი მიძღვნილი კრებული. განსაკუთრებით გაცხოველდა ინტერესი ფიროსმანისადმი 50-იან წლების შემდეგ — გამოიცა წიგნები საქართველოში, რუსეთში, უცხოეთში. შეიქმნა ბიოგრაფიული ფილმი, დაიწერა მისდამი მიძღვნილი პიესები, მუსიკალური ნაწარმოებები; ფიროსმანის სურათების გამოფენა მოეწყო ყოფილ სსრკ-ის ქალაქებში და დასავლეთ ევროპის მრავალ ქვეყანაში. თბილისში დაიდგა ფიროსმანის ძეგლი; მხატვრის მშობლიურ სოფელში — მირზაანში — გაიხსნა ფიროსმანის მუზეუმი. მხატვრის ნამუშევართა დიდი ნაწილი ამჟამად ინახება საქართველოს ხელოვნების სახელმწიფო მუზეუმში, აგრეთვე ყოფილ სსრკ-ისა და საზღვარგარეთის ზოგ მუზეუმებში, თბილისის ყოფილ სსრკ-ისა და უცხოეთის კერძო კოლექციებში. მის ნაწარმოებთა დიდი ნაწილის ქრონოლოგია დღემდე დაუდგენელია. მინი|269x269პქ|მეთევზე ფიროსმანის თემატიკას გარკვეული კვალი დაამჩნია იმ სოციალურმა გარემომ, რომელშიც უხდებოდა ცხოვრება მხატვარს. მის მხატვრულ მემკვიდრეობაში დიდი ადგილი უჭირავს ქეიფის სცენებს, რომელიც არსებითად, თბილისელ ვაჭარ-ხელოსანთა, მიკიტნების,ზოგჯერ თავადების ჯგუფურ პორტრეტებს წარმოადგენს („ბეგოს კამპანია“, „ქეიფი მეარღნე დათიკო ზემელთან“, „თავადების ქეიფი მინდვრად“, „ხუთი თავადის ქეიფი“, 1906, ყველა — საქართველოს ხელოვნების მუზეუმი, თბილისი და სხვა). ზოგჯერ ქეიფის სცენები გაშლილია პეიზაჟის ფონზე („სვირი“, საქართველოს ხელოვნების მუზეუმი, თბილისი), ან ჩართულია მრავალფიგურიან „პანორამულ“ კომპოზიციებში („ვირის ხიდი“, „კახეთის ეპოსი“, „ქეიფი რთველში“). თემატიკურად სცენებს ენათესავება ნატურმორტები და აბრები. ფიროსმანაშვილს იზიდავდა სოფლის ბუნება და ცხოვრება („რთველი“, „დღეობა ბოლნისში“, „გლეხის ქალი ვაჟით“, „გლეხკაცი ვაჟით“, „წყალზე მიმავალი ბავშვებიანი დედაკაცი“, „კალოობა“ - ყველა საქართველოს ხელოვნების მუზეუმი, თბილისი); იშვიათად მიმართავდა ქალაქურ პეიზაჟებს („ბათუმი“, „ფუნიკულორი“ — ორივე საქართველოს ხელოვნების მუზეუმი, თბილისი). განსაკუთრებული პოეტური ძალით არის აღბეჭდილი ფიროსმანაშვილის მიერ დახატული ღამის სცენები („არსენალის გორა ღამით“, მოსკოვი, კერძო კოლექცია; „ყაჩაღმა ცხენი მოიპარა“, „დათვი მთვარიან ღამით“ — ორივე საქართველოს ხელოვნების მუზეუმი, თბილისი). მკვეთრი სოციალური დახასიათებებით გამოირჩევა ფიროსმანაშვილის მიერ თბილისელი ხელოსნების, მედუქნეების, კინტოების, ბოჰემის წარმომადგენელთა, აგრეთვე მუშების პორტრეტები („გოგონა საჰაერო ბუშტით“,მოსკოვი, კერძო კოლექცია; „მდიდარი კინტოს შვილი“, „მეეზოვე“, „ორი მუშა“, „აქტრისა მარგარიტა“, „ორთაჭალის ტურფები“, „მუშა სოსო“, „მებადური“ — ყველა საქართველოს ხელოვნების მუზეუმი, თბილისი და სხვა). სოციალური დაპირისპირება მკაფიოდ არის ნაჩვენები ცნობილ სურათში „უშვილო მილიონერი და ღარიბი ქალი შვილებით“ (საქართველოს ხელოვნების მუზეუმი). მარცხნივ|მინი|274x274პქ|აქტრისა მარგარიტა ფიროსმანაშვილის შემოქმედებაში დიდი ადგილი უჭირავს ანიმალისტურ ჟანრს (დღემდე ფიროსმანაშვილი ერთადერთი ქართველი ანიმალისტია). უეჭველია, მხატვარი ცხოველთა გამოსახულებებში ხშირად გარკვეულ სიმბოლურ-მორალურ აზრს აქსოვდა. განსაკუთრებით შთამბეჭდავია „ირემი“, „ჟირაფი“, „თეთრი ღორი გოჭებით“, „შავი ტახი“, „თეთრი დათვი“, „არწივს კურდღელი დაუჭერია“ და სხვა (ყველა საქართველოს ხელოვნების მუზეუმი). ფიროსმანს იზიდავდა ისტორიული თემებიცა და პერსონაჟებიც („რუსთაველი“, „თამარ მეფე“, „ერეკლე მეორე“, „გიორგი სააკაძე“ — არსებობს სხვადასხვა ვარიანტი; „შეთე გზას უჩვენებს თავად ბარიატინსკის შამილის დასაჭერად“ და სხვა). ფიროსმანის ზოგი სურათი ქართული თეატრის სპექტაკლებით (დ. ერისთავის „სამშობლო“, ვ. გუნიას „და-ძმა“) არის შთაგონებული. ფიროსმანი ჩვეულებრივ მუშამბაზე წერდა. მის სურათებში ადვილი შესამჩნევია, რომ ავტორს სპეციალური განათლება არ მიუღია, მაგრამ ეს არ უშლის ხელს მხატვრის მიერ შექმნილი სამყაროს მთლიანობას, ერთგვარად ხელს უწყობს კიდეც მისი სურათების მკაფიო თავისებურებების გამოვლენას. ფიროსმანაშვილის სურათების უპირველეს ძალას შეადგენს მათი შინაგანი სიმართლე, უშუალობა, დიდი ექსპრესიულობა, ხასიათის მკაფიო გამოკვეთა. სხვა თვითნასწავლ მხატვართაგან განსხვავებით, ფიროსმანაშვილი მიზნად არ ისახავდა ბუნების ნატურალისტურ იმიტაციას, არ მისდევდა წვრილმანებს, შესწევდა ყველაფერში არსებითის, ტიპურის დანახვისა და განზოგადების უნარი. მისი სურათების კოლორიტი მკაცრია, ზოგჯერ თითქმის მონოქრომული (ბევრი სხვა თვითნასწავლი მხატვრისაგან განსხვავებით, რომლებსაც ფერადების სიჭრელე ხიბლავდა). მათი აგება მოწმობს ავტორის მახვილ კომპოზიციურ ალღოს. ფიგურების განლაგება უმეტესად ფრონტალურია, იერატიკული, სახეები არ გადმოგვცემს კონკრეტულ განწყობილებას; სივრცის გადმოცემა, პროპორციული შეფარდებები რამდენიმე პირობითია; განურჩევლად ზომისა, ფიროსმანაშვილის სურათებს შინაგანი მნიშვნელოვანება და მონუმენტურობა ახასიათებს. ყველა ამ თვისებით ფიროსმანის შემოქმედება ძველ ქართულ კედლის მხატვრობას ენათესავება. == მემკვიდრეობა == 250px|thumb|ფიროსმანის ძეგლი მირზაანში. thumb|250px|ერთლარიანი ფიროსმანის გამოსახულებით როდესაც ფიროსმანს მემკვიდრეობას ვეცნობით, ნათელი ხდება მხატვრის ინტერესთა მრავალფეროვნება, რჩება შთაბეჭდილება, რომ მას სავსებით ჩამოყალიბებული მსოფლგაგება ჰქონდა და შეგნებულად, თანამიმდევრულად ქმნიდა თავის მხატვრულ სამყაროს. ფიროსმანის შემოქმედებამ XX საუკუნის 10-20-იან წლებში მიჯნაზე, როდესაც ხელოვნებაში მწვავედ დაისვა ქართული ეროვნული ფორმის ძიების საკითხი, დიდი გამოძახილი პოვა ქართველ მხატვართა ახალ თაობის წარმომადგენლებში, რომელთაც სამართლიანად მიაჩნდათ, რომ ფიროსმანი ეროვნულ ნიადაგზე ორგანულად აღმოცენებული მხატვარია. დღეს ფიროსმანის შემოქმედება საყოველთაო სახალხო სიყვარულით სარგებლობს. * ქიზიყში სოფ. მირზაანში ფიროსმანის მშობლიურ სახლში ამჟამად მისი სახლ-მუზეუმია განთავსებული. * მირზაანში ყოველწლიურად ოქტომბრის თვეს ტარდება ფიროსმანისადმი მიძღვნილი ფოლკლორული ზეიმი საქართველოს სხვადასხვა კუთხიდან ჩამოსული ხალხური ანსამბლების მონაწილეობით. * ნიკო ფიროსმანი გამოსახულია საქართველოს ეროვნულ ვალუტაზე — 1 ლარიანზე. * ქალაქ სტამბოლში, თურქეთი, პერიოდულად იბეჭდება ორენოვანი ჟურნალი, სახელწოდებით „ფიროსმანი“. == საინტერესო ცნობები == * საქართველოს ეროვნულ მუზეუმში ნიკო ფიროსმანის 146 ნამუშევარია დაცული. 16 ტილო სიღნაღის ისტორიულ-ეთნოგრაფიულ მუზეუმშია გამოფენილი. * 2006 წლიდან ფიროსმანის გამოფენამ წარმატებით იმოგზაურა კიევში, სტამბოლში, მინსკში, ვეზელესა და ვილნიუსში. ამ ქვეყნებში მას 350 000-ზე მეტი დამთვალიერებელი ჰყავდა. * 2011 წლის მარტში ცნობილი გახდა, რომ სოფელ ოზაანში ქვრივიშვილების მარნის კარზე გაკეთებული წარწერა ნიკო ფიროსმანს ეკუთვნის. ექსპერტთა 4-კაციანმა ჯგუფმა ეს დასკვნა 8-თვიანი მუშაობის შემდეგ გამოიტანა. ხელოვნებათმცოდნეები ახლა ქვრივიშვილების ოჯახის გადასაწყვეტილებას ელოდებიან. მათ შეუძლიათ მარნის კარი დაიტოვონ, გაყიდონ ან ნიკო ფიროსმანის მუზეუმს გადასცენ. * 2011 წლის 31 მაისს ქართველმა სამართალდამცველებმა, ერთ-ერთი საქმის გამოძიებისას, ნიკო ფიროსმანის კიდევ ერთი ადრე გაუჩინარებული ტილო - „დაჭრილი ჯარისკაცი“ იპოვეს. ტილოს ჩაუტარდა ექპერტიზა, რომელმაც დაადასტურა, რომ იგი ორიგინალია. იმავე დღეს „დაჭრილი ჯარისკაცი“ საქართველოს ეროვნულ გალერეას გადაეცა. ==გალერეა== ფაილი:Pirosmani - Arsenal Hill.jpg|„არსენალის მთა ღამით“ ფაილი:Pirosmani - Roe deer.jpg|„შველი პეიზაჟის ფონზე“ ფაილი:Pirosmani - Janitor.jpg|„მეეზოვე“ ფაილი:Niko Pirosmani. Black Lion. Oil on oilcloth. Private collection.jpg|„შავი ლომი“ ფაილი:Кутеж трех князей.jpg|„სამი თავადის ქეფი“ ფაილი:Count With Kantzi.jpg|„თავადი ყანწით“ ფაილი:Niko Pirosmani. Autumn Feast. Niko Six - picture Panel. Oil on oilcloth. 179,5X379.jpg|„ქეიფი შემოდგომაზე“ ფაილი:Niko Pirosmani. «White Sow with Piglets». Oil on cardboard, 80x100 cm. The State Museum of Fine Arts of Georgia, Tbilisi.jpg|„თეთრი ღორი გოჭებით“ ფაილი:Pirosmani. Nanny Goat (Cardboard 49x80).jpg|„თხა“ ფაილი:Pirosmani - Deer.jpg|„ირემი“ ფაილი:Doctor on a Jackass - Niko Pirosmani.jpg|„ექიმი ვირზე“ ფაილი:Молотьба хлеба в деревне.png|„კალოზე პურის ლეწვა“ ფაილი:Пиросмани. Б-100.jpg|„მონადირე თოფითა და ხაფანგით“ ფაილი:Fischer in rotem Hemd - Niko Pirosmani.jpg|„მეთევზე“ ფაილი:Pirosmani - Ilya Zdanevich (1913).jpg|ილია ზდანევიჩის პორტრეტი ფაილი:Ein Räuber hat ein Pferd gestohlen - Niko Pirosmani.jpg|„ყაჩაღმა ცხენი მოიპარა“ ფაილი:Kleiner Holzverkäufer - Niko Pirosmani.jpg|„შეშის გამყიდველი ბიჭი“ ფაილი:Niko Pirosmani - Camel herder.jpg|„აქლემის მწყემსი“ ფაილი:Niko Pirosmani. Fisherman among Rocks. Oil on oilcloth. The Tretyakov Gallery, Moscow, Russia.jpg|„მეთევზე კლდეებში“ ფაილი:Ortachla belle (left half of diptych) - Niko Pirosmani.jpg|„ორთაჭალის ტურფა“ ფაილი:Pirosmani. Brooder with Chicks (Cardboard 67x79).jpg|„მამალი და კრუხ-წიწილა“ == ლიტერატურა == * „ნიკო ფიროსმანიშვილი“, კირილე ზდანევიჩი, თბილისი, 1963 წ. * „ნახტომი სამხრეთისაკენ“, კ. პაუსტოვსკი, თბილისი, 1964 წ. * „ნიკო ფიროსმანიშვილი“, ა. ბარნოვი, „საბჭოთა ხელოვნება“, თბილისი, 1968, N 3. * „ნ. ფიროსმანიშვილის სახლ-მუზეუმი“, ანზორ მაძღარაშვილი, თბილისი, 1970. * „Пиросмани“, Э Кузнецов, 1975, Искусство. * „მოგონებანი ფიროსმანზე“, შეადგინა მ. სოხაძემ, „ნაკადული“, თბილისი, 1986 წ. * „ფიროსმანი, ანუ სიკვდილით იწყება სიცოცხლე“, მამია ჩორგოლაშვილი, „ხელოვნება“, თბილისი, 1991. * „ფიროსმანის გარემო“, ანზორ მაძღარაშვილი, თბილისი, 1992, გამომცემლობა „მერანი“. * „ნიკო ფიროსმანი“, თემო ჯაფარიძე, თბილისი, 1999 წ. * „ჩვენ ვეძებთ ფიროსმანს“, ნელი კობიაშვილი, თბილისი, 2004. * „ნიკო ფიროსმანაშვილი“, ვახტანგ ბერიძე, თბილისი, 2007. * „ნიკო ფიროსმანი” გიორგი კაკაბაძე, „პეგასი“ 2010. == რესურსები ინტერნეტში == * ფიროსმანის ბიოგრაფია და ნახატების გალერეა — Pirosmani.org * ნიკო ფიროსმანი, ცხოვრება, შემოქმედება, გალერეა — ბურუსი * გიორგი პაპაშვილი, ნიკო ფიროსმანაშვილის სურათის ენა და ფოტოგრაფია — Ars Georgica == სქოლიო == კატეგორია:ქართველი მხატვრები კატეგორია:დედოფლისწყაროს მუნიციპალიტეტში დაბადებულები", "url": "https://ka.wikipedia.org/wiki/ნიკო_ფიროსმანი", "length": 10981}
{"id": "8315", "title": "ილიკო ქურხული", "text": "ილიკო (ილია) პეტრეს ძე ქურხული (დ. 7 აპრილი [ ძვ. სტ. 25 მარტი], 1885, თბილისი ― გ. 24 სექტემბერი, 1954, თბილისი) — ქართველი მოხეტიალე მუსიკოსი (მევიოლინე, მესტვირე, მომღერალი). ==ბიოგრაფია== 1904–1906 სწავლობდა მოსკოვის კონსერვატორიაში ვიოლინოს სპეციალობით (ხელმძღვანელი ბ. სიბორი). აქედანვე დაიწყო მისი, როგორც მოხეტიალე მუსიკოსის მოღვაწეობა. თავდაპირველად ასრულებდა კლასიკური სავიოლინო ლიტერატურულ ნიმუშებს (პატარა პიესებს), შემდეგ რეპერტუარში შეიტანა ქართული ხალხური მელოდიები. შემოიარა რუსეთისა და უკრაინის მრავალი ქალაქი, აგრეთვე ბელორუსი, ბალტიისპირეთი, პოლონეთი, ფინეთი. 1913 წელს დაბრუნდა საქართველოში; ფეხით შემოიარა მთელი საქართველო, გამოდიოდა ეზოებში, კლუბებში, სკოლებში. 1921–1927 იმოგზაურა თურქეთსა და ბალკანეთის ქვეყნებში, სოფიაში ბულგარულ ენაზე გამოსცა წიგნი ქართული ხალხური სიმღერების შესახებ. ერთხანს პარიზშიც ცხოვრობდა. 1927-იდან კვლავ საქართველოშია და განაგრძობს მუსიკალურ მოღვაწეობას. პერიოდულად გამოდიოდა მესტვირე ბ. ბურდულაძესთან ერთად. მუშაობდა ქართულ ხალხურ საკრავების (განსაკუთრებით სტვირის) გაუმჯობესებაზე. ეწეოდა ლიტერატურულ მუშაობას. ==ლიტერატურა== * ღვინიაშვილი ა., მოხეტიალე მუსიკოსი, თბ., 1959; *ჩიტალაძე ტ., სტვირის კვალდაკვალ, თბ., 1962; კატეგორია:ქართველი მუსიკოსები კატეგორია:დაბადებული 7 აპრილი კატეგორია:დაბადებული 1885 კატეგორია:გარდაცვლილი 24 სექტემბერი კატეგორია:გარდაცვლილი 1954", "url": "https://ka.wikipedia.org/wiki/ილიკო_ქურხული", "length": 1320}
{"id": "8316", "title": "ვლადიმერ აღნიაშვილი", "text": "|გარდ ადგილი = თბილისი |წარმოშობა = |ინსტრუმენტი = |მიმართულება = |ჟანრი = |საქმიანობა = |აქტიურობის წლები = |ლეიბლი = |ასოციაციები = |საიტი = |წევრები = |ყოფილი წევრები = |აღსანიშნავი ინსტრუმენტები = |ჯილდოები = }} 250px|thumb| ვლადიმერ (ლადო) დიმიტრის ძე აღნიაშვილი (დ. 7 თებერვალი, 1860, სოფ. შილდა, ახლანდელი ყვარლის რაიონი ― გ. 23 აპრილი, 1904, თბილისი) — გამოჩენილი ქართველი პედაგოგი, საზოგადო მოღვაწე, ლინგვოდიდაქტიკოსი და ლექსიკოგრაფი, ეთნოგრაფი, ფოლკროლისტი და პუბლიცისტი ==ბიოგრაფია== საქართველოს ცენტრალური სახელმწიფო საისტორიო არქივის ფონდში დაცული დაბადების მოწმობით, ვლადიმერ (ლადო) აღნიაშვილი დაიბადა 1860 წელის 23 იანვარს თელავის მაზრის სოფელ შილდაში (ყვარლის რაიონი). დაბადების მოწმობის ტექსტის თანახმად: იგი „...მონათლულია 29 იანვარს. ნათლობა შეასრულა სოფელ შილდის წმ. ნინოს, ამავე სოფლის ღვთისმშობლის ეკლესიის მღვდელმა ვართლომე იორდანოვმა, ამავე სოფლის ღვთისმშობლის ეკლესიის პრიჩეტნიკების (დიაკვნების) იოსებ და ალექსი აღნიაშვილებისათა. მშობლები – სოფელ შილდის ღვთისმშობლის ეკლესიის მღვდელი და ბლაღოჩინი დიმიტრი იოკის ძე აღნიევი და სჯულიერი ცოლი ეკატერინე ზაქარიას ასული, ორივე მართმადიდებლობისით სარწმუნოებისანი. ნათლია (მიმრქმელი) – საქართველოს ქვეითი პოლკის III როტნის აფიცერი თავადი ლევან ესტატეს ძე ჯორჯაძე“ (სტილი დაცულია). ლადო აღნიშვილი მრავალშვილიან ოჯახში დაბადებულა. მას 9 და-ძმა ჰყავდა. მათი შთამომავლები დღესაც ცხოვრობენ და მოღვაწეობენ თბილისში, ყვარლის რაიონის სოფ. შილდაში და სხვა. საზოგადო საქმეებით გატაცებულ ვლადიმერ (ლადო) აღნიაშვილს თავად არ შეუქმნია ოჯახი. მისი ბავშვობა და ყრმობა მჭიდროდ იყო დაკავშირებული ოჯახურ წეს-ჩვეულებებთან, მის მშობლიურ სოფელ შილდასთან, მის სახელოვან ტრადიციებთან. ==განათლება== * 1868 წლის სექტემბერი - შევიდა სოფელ შილდის №1 სასოფლო სასწავლებელში, რომელიც იმ წელს მისი მამის ინიციატივით გაიხსნა. * 1872 წელს დაამთავრა დაწყებითი სკოლა. * 1872-1877 წლებში სწავლობდა თელავის სასულიერო სემინარიაში. * 1877-1881 წლებში სწავლობდა გორის სამასწავლებლო სემინარიაში. დაამთავრა სანიმუშო ყოფაქცევით და წარჩინებით 1881 წლის 14 ივნისს. == მოღვაწეობა== ვლადიმერ (ლადო) აღნიაშვილის პირველი ლექსიკოლოგიური მცდელობები დაკავშირებულია რუსული ენის სახელმძღვანელოს და რუსულ-ქართული უბის ლექსიკონის გამოცემასთან. * 1881 წელს დაინიშნა ქართული და რუსული ენების პირველ მასწავლებლად ტფილისის სათავადაზნაურო სასწავლებელში (ინსპექტორი – ნ. ლომოური). * 1883-1893 მუშაობდა ტფილისის ქართველ კათოლიკეთა სამრევლო სკოლაში. * 1883 წელს გამოსცა სახელმძღვანელო „Первый шагъ въ изученიи русскаго языка для начальныхъ грузинскихъ школъ“ („პირველი ნაბიჯი რუსული ენის შესწავლაში დაწყებითი ქართული სკოლებისათვის“). * 1887 გამოიცა ლადო აღნიაშვილის რუსულ-ქართული უბის ლექსიკონი („ნამცეცა“ - „Карманный словарь“). * ამავე წელს ლ. აღნიაშვილის ინიციატივით საფუძველი ჩაეყარა „ქართველთა წიგნების გამომცემელ ამხანაგობას“, რომელიც ოფიციალურად გაფორმდა 1894 წლის 31 მაისს. * 1885-1888 წლებში ლადო აღნიაშვილი ქმნის ქართული ხალხური სიმღერების ეთნოგრაფიულ გუნდს, შემდგომში ცნობილს სახელწოდებით: „ქართული ხორო“. ვლადიმერ (ლადო) აღნიაშვილი მისი ორგანიზატორი და სულის ჩამდგმელია. * პირველი კონცერტი გაიმართა 1886 წლის 15 ნოემბერს (გიორგობისთვეს) ქართულ თეატრში. * 1888 წელს ლ. აღნიაშვილმა განახორციელა ორი წარმოდგენა ქართულ ხალხურ თქმულებებზე დაყრდნობით – „ყარამანიანი“ (3 მოქმედებად, 11 სურათად) და „ტარიელი“ (3 მოქმედებად და 10 სურათად). * 1889 – ვლადიმერ აღნიაშვილი – ქართული თეატრის ზედმხედველია. * 1890 წელს „ქართველთა წიგნების გამომცემელმა ამხანაგობამ“ გამოსცა ლადო აღნიაშვილის მიერ ხალხში შეგროვილი ხალხური ზღაპრები (წიგნი 1) რომელშიც 15 ზღაპარი შევიდა. * 1892 წლის პირველ სექტემბერს ვლადიმერ (ლადო) აღნიაშვილი გახდა „ქართველთა წერა-კითხვის გამავრცელებელი საზოგადოების“ ნამდვილი წევრი. * 1892-1893 ლადო აღნიაშვილი გამოსცემს ოჯახში საკითხავი „ახალი ანბანის“ 8 წიგნს - „ან“, „ბან“, „გან“, „დონ“, „ენ“ – 1892 წ; „ვინ“ – პაწაწა მინერალოგია, „ზენ“ – პაწაწა ბოტანიკა, „თან“ – პაწაწა ზოოლოგია – 1893 წ. * 1893 წლის 5-10 მაისი – გამოხმაურება „ახალი ანბანის“ კრიტიკაზე – „პასუხად ქაჩალ, ულმობელ კრიტიკოსს, ბ-ნ „პაატას“ და ორი კითხვა „ივერიის“ რედაქციისადმი“. * 1894 ლადო აღნიაშვილი გაემგზავრა სპარსეთში იმ მიზნით, რათა შეესწავლა სპარსეთის მიერ მიტაცებულ ტერიტორიებზე ქართველების მიერ შემონახული ქართული ზნე – ჩვეულებები, ტრადიციები და სხვ. * 1896 წელს – ჟურნალ „მოამბეში“ გამოქვეყნდა ლადო აღნიაშვილის „მგზავრის წერილები“ წიგნიდან „სპარსეთი და იქაური ქართველები“. იმავე წელს გამოიცა იგი ცალკე წიგნადაც ამავე სახელწოდებით. * 1895-1899 წლებში ლადო აღნიაშვილი თანამშრომლობდა საყმაწვილო ყოველთვიურ ჟურნალ „ჯეჯილთან“, რომელშიც გამოაქვეყნდა სტატიების ციკლი „საკვირველებანი ბუნებისა“ – მცენარეებზე და ცხოველებზე. * 1896-1897 წლებში – სოფელმა საგარეჯომ (კახეთში) ლადო აღნიაშვილი აირჩია მამასახლისად. აქ მან განავითარა აქტიური საზოგადოებრივი მუშაობა. გაზეთმა „ივერიამ“ თავის ფურცლებზე 1898 წელს განიხილა საგარეჯოს საზიარო მამულების დაყოფის საკითხი. საქმე ეხება დავას საგარეჯოელებსა და გიორგიწმინდელებს შორის მინდვრების საზღვრების გამო. ამ საკითხის გადაწყვეტაში საგარეჯოელთა სასარგებლოდ მონაწილეობდა ლადო აღნიაშვილი, იმ დროს საგარეჯოს მამასახლისი. ეს ამბავი ისე გახმაურებულა, რომ გაზეთ „ივერიის“ ფურცლებზე გაშლილა დავა. აღსანიშნავია, რომ გიორგიწმინდელებმა ლადო აღნიაშვილს უწოდეს „საგარეჯოს მამა“ და გიორგიწმინდის „მამინაცველი“. ლადო მონაწილეობდა, აგრეთვე, საგარეჯოს კულტურულ ცხოვრებაშიც. მაგ: 1897 წელს საგარეჯოს თეატრის მოყვარულთა კოლექტივმა ამ თვითმოქმედი თეატრის დაარსების 10 წლისთავის აღსანიშნავად დადგა სპექტაკლი „ხანუმა“, რომელშიც მთავარ როლს ასრულებდა ლადო აღნიაშვილის პაპიდა – ვარო. თეატრის მოყვარულთა კოლექტივის საქველმოქმედო სპექტაკლში, ვაროს გარდა, ჩაბმულნი იყვნენ აღნიაშვილების მთელი ოჯახი ლადოს მეთაურობით. ლადო აღნიაშვილი აქტიურად ეხმაურებოდა თეატრალური ცხოვრების ყველა მნიშვნელოვან მოვლენას და აქვეყნებდა გამოხმაურებებს სპექტაკლებზე იმხანად გამოცემულ ჟურნალ-გაზეთებში. * 1897 წელს - ლადო აღნიაშვილის თაოსნობით დაარსდა „ქართველთა სააღებმიცემო ამხანაგობა „შუამავალი“ (კოოპერატივი), იმდროინდელი „ცნობის ფურცელი“ გამოეხმაურა კოოპერატივ „შუამავლის დაარსებას“. * 1900-1901 ლადო აღნიაშვილი იყო მამა-დავითის სკოლის მასწავლებელი. == სიცოცხლის ბოლო დღეები== დაუღალავმა, ხანგრძლივმა შრომამ წელში გაწყვიტა ლადო აღნიაშვილი, სულიერად მოქანცა. იგი სულიერად დასნეულდა, დაემართა ტვინის დამბლა. 1901 წლის 27 თებერვალს იგი მოათავსეს მიხეილის საავადმყოფოში, სადაც ხანგრძლივი მკურნალობის შემდეგ ლადო აღნიაშვილი გარდაიცვალა 1904 წლის 10 აპრილს. დაკრძალულია თბილისში კუკიის სასაფლაოზე. კუკიის სასაფლაომდე გალობით მიაცილეს ქართველმა მომღერლებმა და ამით გამოხატეს მის მიმართ პატივისცემა და მადლიერება. ==ლიტერატურა== * იმედაშვილი ი., ლადო აღნიაშვილი, ტფ., 1929; * მეტრეველი პ., ლადო აღნიაშვილი, „მნათობი“, 1960, № 6; ==რესურსები ინტერნეტში== * ლადო აღნიაშვილი * ვლადიმერ (ლადო) აღნიაშვილი * ვლადიმერ (ლადო) აღნიაშვილი * ვლადიმერ (ლადო) აღნიაშვილი * ვლადიმერ (ლადო) აღნიაშვილი : ციური ბერიძე კატეგორია:ქართველი ეთნოგრაფები კატეგორია:ქართველი პედაგოგები კატეგორია:ქართველი ფოლკლორისტები კატეგორია:დაბადებული 7 თებერვალი კატეგორია:დაბადებული 1860 კატეგორია:გარდაცვლილი 23 აპრილი კატეგორია:გარდაცვლილი 1904 კატეგორია:ყვარლის მუნიციპალიტეტში დაბადებულები კატეგორია:ქართველი ლექსიკოგრაფები", "url": "https://ka.wikipedia.org/wiki/ვლადიმერ_აღნიაშვილი", "length": 6967}
{"id": "8318", "title": "პირველი ინტიფადა", "text": "პირველი ინტიფადა პალესტინელებსა და ისრაელელებს შორის 1987-დან 1993 წლამდე (როდესაც ოსლოს შეთანხმებით პალესტინის ეროვნული მმართველობა ჩამოყალიბდა) მომხდარი ძალადობრივი ინციდენტების სერიაზე მიუთითებს. ამ მოვლენათა სერიას ხშირად ასევე „ქვათა ომს“ უწოდებენ. მეორე ინტიფადა, აგრეთვე ცნობილი როგორც \"ალ-აქსა ინტიფადა\", გრძელდებოდა 2000-იდან 2005-ის დასაწყისის ჩათვლით. ==რესურსები ინტერნეტში== *გაეროს რეზოლუცია #605 *მითები და ფაქტები - პალესტინელთა წინააღმდეგობა კატეგორია:პალესტინის ტერიტორიები კატეგორია:ახლო აღმოსავლეთი", "url": "https://ka.wikipedia.org/wiki/პირველი_ინტიფადა", "length": 518}
{"id": "8320", "title": "ჯონ მალკოვიჩი", "text": "| დაბადგილი = კრისტოფერი, აშშ | გარდთარიღი = | გარდადგილი = | საქმიანობა = მსახიობი, პროდიუსერი, რეჟისორი | სხვა სახელები= | აქტიურობის წლები = 1976-დღემდე | მეუღლე= | პარტნიორები = | მამა = | რეზიდენცია = კემბრიჯი, მასაჩუსეტსი | საიტი= | გამორჩეული როლები = | აკადემიის ჯილდოები= | ემმის ჯილდოები= | სხვა ჯილდოები= | BAFTA ჯილდოები= | ოქროს გლობუსის ჯილდოები= | ტონის ჯილდოები }} ჯონ გევინ მალკოვიჩი ( დ. 9 დეკემბერი, 1953, კრისტოფერი, ილინოისი) - ამერიკელი მსახიობი, პროდიუსერი და დირექტორი. მისი ოჯახი ბენტონის საღამოს ახალი ამბების და ჟურნალის „Outdoor Illinois“ გამომცემლები იყვნენ ბენტონში, ილინოისი. მათი ოჯახი შტატში ცნობილია, როგორც ილინოისის გარემოს დაცვის მოძრაობის ერთ-ერთი დამფუძნებელთაგანი. == ბიოგრაფია == დაიბადა კრისტოფერში, ილინოისი, ხორვატიული წარმოშობის კათოლიკურ ოჯახში. ბავშვობაში მსუქანი ბიჭი ყოფილა, თუმცა საშუალო სკოლის ბოლო წლებში სისტემატური ფიზიკური ვარჯიშით ათლეტური აღნაგობა მიუღია. სწავლობდა ილინოისის სახ. უნივერსიტეტში ეკოლოგიის ფაკულტეტზე. თუმცა შემდეგ შეიცვალა სწავლის საგანი თეატრალურზე, ერთ-ერთი პროფესორის მიერ მისთვის გაკეთებული კომენტარის პასუხად, რომ მისგან მსახიობი ვერ დადგებოდა. მალევე, კოლეჯიდან წასვლის შემდეგ, მალკოვიჩი თავის სარჩენად მცირე-ანაზღაურებად სამსახურთა სერიას იცვლის - მუშაობს სასკოლო ავტობუსის მძღოლად, მღებავად, საკანცელარიო ნივთების მაღაზიის თანამშრომლად და ა. შ. 1976 წელს მალკოვიჩი ჩიკაგოს (ილინოისი) სტეპენვულფის თეატრალური კომპანიის აკრედიტებული წევრი ხდება. 1983 წელს ნიუ-იორკში გადადის და სპექტაკლში „ნამდვილი დასავლეთი“ (True West) იღებს მცირე როლს. 1984-ში ბროდვეიზე დასტინ ჰოფმანთან ერთად სპექტაკლში „კომივოიაჟორის სიკვდილი“ ჩნდება. სპექტაკლის სატელევიზიო ფილმად გადაღების შემდეგ მალკოვიჩი ამ როლისთვის ემმის ჯილდოს იღებს. საფილმო დებიუტს ის ფილმში „ადგილები გულში“ აკეთებს (1984), რომლისთვისაც ის აკადემიის ჯოლდოზე იქნა წაყენებული დამხმარე როლში საუკეთესო მსახიობი მამაკაცისთვის. 1994 წელს ოსკარზე იყო წაყენებული იგივე კატეგორიით ფილმში „In the Line of Fire“. მიუხედავად იმისა, რომ ის სატიტულო როლს ასრულებს ჩარლი კაუფმანის სცენარით გადაღებულ ფილმში „იყო ჯონ მალკოვიჩი“, აქ ის საკუთარი სახელის მქონე გამოგონილ პერსონაჟს ანსახიერებს, რაზეც მთავარი გმირის შუა სახელი „ჰორაციო“ მიუთითებს. მალკოვიჩს კამეო როლი აქვს ფილმში „ადაპტაცია“, ასევე კაუფმანის დაწერილი სცენარით. მალკოვიჩის სადირექტორო დებიუტი “The Dancer Upstairs” 2002 წელს გამოდის. მალკოვიჩი ბოლო მრავალი წლის განმავლობაში საფრანგეთში ცხოვრობს მის ფრანგ მეგზურ ნიკოლეტა პეირანთან და ორ შვილთან (ამანდინ და ლევი) ერთად. 2005 წლის 4 აპრილს ილინოისის სახ. უნივერსიტეტში სიტყვით გამოსვლისას მას საზეიმოდ გადასცეს თეატრის დიპლომი. 1970-იანებში უნივერსიტეტში სწავლისას მას საბოლოო სადიპლომო გამოცდა აშშ კონსტიტუციაში არ ჩაუბარებია. დიპლომის მისაღებად მას ეს გამოცდა გაუუქმეს. მალკოვიჩი ერთგული რჩება კომპანიისა, რომელმაც მას პირველი შანსი მისცა სამსახიობო კარიერაში, ის ხშირად ბრუნდება სტეპენვულფის თეატრში, სადაც ის დღესაც სპექტაკლებში მონაწილეობს, როგორც მსახიობი ან დამდგმელი-რეჟისორი. == ფილმოგრაფია == == რესურსები ინტერნეტში == * * * ჯონ მალკოვიჩი Box Office Mojo-ზე * ჯონ მალკოვიჩი Netflix-ზე * * ჯონ მალკოვიჩი Emmys-ზე კატეგორია:ამერიკელი მსახიობები კატეგორია:დაბადებული 1953 კატეგორია:დაბადებული 9 დეკემბერი", "url": "https://ka.wikipedia.org/wiki/ჯონ_მალკოვიჩი", "length": 3139}
{"id": "8340", "title": "ჰეზბოლა", "text": "საკუთარი სახელი ჰეზბოლა ყურანიდან ნასესხები ფრაზაა და ნიშნავს „ღმერთის პარტიას“. პოპულარული სახელია ისლამური ორგანიზაციებისთვის: * ჰეზბოლა (ლიბანი) — შიითური პოლიტიკური პარტია და მილიცია, რომელმაც დიდი წვლილი გაიღო ლიბანიდან ისრაელის განსადევნად; მათ ბევრი ერი ტერორისტულ აცქიებში სდებდა ბრალს; * ჰეზბოლა (თურქეთი) — ქურთების ისლამური სუნიტური დაგჯუფებაა თურქეთში; * ჰეზბოლა (ერაყი) — შიითური პოლიტიკური პარტია, რომელიც სადამ ჰუსეინის რეჟიმის წინააღმდეგ გამოდიოდა წარსულში სამხრეთ ერაყის ბაზებიდან; * ქურთთა რევოლუციური ჰეზბოლა — ერაყის ქურთთა ისლამისტური დაჯგუფება, დაფუძნებული 1983 წელს და გაუქმებული 2002-ში; * ჰეზბოლა (ირანი) — პოლიტიკური მიმართულება ირანში.", "url": "https://ka.wikipedia.org/wiki/ჰეზბოლა", "length": 662}
{"id": "8355", "title": "ჯეკ ბრებჰემი", "text": "thumb|180px|ჯეკ ბრებჰემი სერ ჯონ ართურ „ჯეკ“ ბრებჰემი ( დ. 2 აპრილი 1926, ჰერტსვილი, სიდნეი, ავსტრალია — გ. 19 მაისი, 2014) — ავსტრალიელი სპორტსმენი, ფორმულა 1-ის პილოტი და სამგზის მსოფლიო ჩემპიონი. მეტსახელად „ბლექ ჯეკი\". ==რესურსები ინტერნეტში== *Sir Jack Brabham Passes Away Peacefully, Aged 88 კატეგორია:ფორმულა 1-ის ავსტრალიელი მრბოლელები კატეგორია:დაბადებული 1926 კატეგორია:ფორმულა 1-ის მსოფლიო ჩემპიონები კატეგორია:ბრებჰემის მრბოლელები (ფორმულა 1)‎ კატეგორია:დაბადებული 2 აპრილი", "url": "https://ka.wikipedia.org/wiki/ჯეკ_ბრებჰემი", "length": 485}
{"id": "8356", "title": "დიმიტრი არაყიშვილი", "text": "დიმიტრი ეგნატეს ძე არაყიშვილი (დ. 23 თებერვალი [ ძვ. სტ. 11 თებერვალი], 1873, ვლადიკავკაზი — გ. 13 აგვისტო, 1953, თბილისი) — ქართველი კომპოზიტორი, მუსიკათმცოდნე-ეთნოგრაფი, პედაგოგი და საზოგადო მოღვაწე. ქართული პროფესიული მუსიკის ერთ-ერთი ფუძემდებელი. საქართველოს სსრ სახალხო არტისტი (1929). საქართველოს სსრ მეცნიერებათა აკადემიის აკადემიკოსი (1950). სსრკ-ის სახელმწიფო პრემიის ლაურეატი (1950). ==ბიოგრაფია== სიჭაბუკის წლები არაყიშვილმა ჩრდილოეთ კავკასიაში - არმავირსა და ეკატერინოდარში (ახლანდელი კრასნოდარი) გაატარა. მუსიკისადმი სიყვარული არაყიშვილს გაუღვიძა ლ. აღნიაშვილის ქართულმა გუნდმა (ხელმძღვანელი ი. რატილი), რომელსაც პირველად 1890 წელს მოუსმინა არმავირში. ამ პერიოდს განეკუთვნება მისი პირველი ნაწარმოებები - რომანსი \"ჩემო მკვლელო, ვიცი, ვიცი\" (ლექსი ი. ჭავჭავაძისა) და ქართული ცეკვა ფორტეპიანოსათვის. 1894-1901 წლებში არაყიშვილი სწავლობდა მოსკოვის ფილარმონიული საზოგადოების სამუსიკო დრამატულ სასწავლებელში, რომელიც წარმატებით დაამთავრა ა. ილინსკის (კომპოზიცია), ს. კრუგლიკოვის (თეორიული საგნები) და ვ. კესის (დირიჟორობა) ხელმძღვანელობით. მოსკოვში ყოფნის წლებში (1894-1918) არაყიშვილმა ახლო ურთიერთობა დაამყარა გამოჩენილ რუს მუსიკოსებსა და მეცნიერებთან (ს. ტანეევი, ა. კასტალსკი, მ. იპოლიტოვ-ივანოვი, ს. პასხალოვი, მ. პიატნიცკი). ამ პერიოდში იგი გატაცებით კრებდა, იკვლევდა და პროპაგანდას უწევდა ქართული მუსიკის ფოლკლორს. ხალხური მუსიკის შემოქმედებისადმი ინტერესმა იგი მჭიდროდ დააკავშირა მოსკოვის უნივერსიტეტთან არსებულ სამუსიკო-ეთნოგრაფიის კომისიასთან. ამ კომისიის დავალებით არაყიშვილმა ოთხი (1901, 1902, 1904, 1908) სამეცნიერო ექსპედიცია მოაწყო საქართველოს სხვადასხვა რაიონებში და მოაგროვა დიდძალი მუსიკალური მასალა (500-ზე მეტი ხალხური სიმღერა), რომელიც შემდეგ ვრცელი გამოკვლევითა და კომენტარებითურთ სამ დიდ კრებულად გამოსცა. არაყიშვილის ნაშრომებმა საქვეყნოდ წარმოაჩინა ქართული ხალხური მუსიკის თვითმყოფობა. 1906 წელს არაყიშვილმა მოწინავე რუს მუსიკოსებთან ერთად საფუძველი ჩაუყარა \"სახალხო კონსერვატორიას\", სადაც თვითონაც ასწავლიდა. ორი წლის შემდეგ მან არბატის უღარიბესი მოსწავლეებისათვის დააარსა უფასო სამუსიკო კურსები. მისი პირადი თაოსნობითა და ღვაწლით 1908 მოსკოვში გამოვიდა პროგრესული ჟურნალი \"მუზიკა ი ჟიზნი\", რომელსაც რამდენიმე წლის განმავლობაში თვითონვე რედაქტორობდა. ამავე პერიოდში იგი აქტიური წევრი იყო მოსკოვის \"მეცნიერების, ხელოვნებისა და ლიტერატურის ქართული საზოგადოებისა\", რომელსაც სათავეში ედგა ა.სუმბათაშვილ-იუჟინი. ==შემოქმედება== საზოგადო, პედაგოგიურ და მეცნიერულ მოღვაწეობა არაყიშვილი დაძაბულ შემოქმედებით შრომას უთავსებდა. ამ პერიოდს განეკუთვნება მისი ოცზე მეტი საუკეთესო რომანსები, ოპერა \"თქმულება შოთა რუსთაველზე\" (1904), რომელიც 1919 წელს თბილისის ოპერის თეატრის სცენაზე დაიდგა (ამ ნაწარმოებით იწყება ქართული ეროვნული ოპერის სცენური ისტორია), სიმფონიური სურათი \"ჰიმნი ორმუზდს\" (\"საზანდრებს შორის\", 1911) და ბევრი საგუნდო ნაწარმოები. 1918 არაყიშვილი საქართველოში გადმოსახლდა და მთავარ ამოცანად მან მუსიკოსთა ახალგაზრდა კადრების მომზადება დაისახა. 1921 წელს თბილისში მისი უშუალო ინიციატივით დაარსდა მეორე კონსერვატორია, რომელთანაც ჩამოყალიბდა საგუნდო კლასი, სიმებიანი კვარტეტი, საოპერო სტუდია. 1926-1930 არაყიშვილი იყო თბილისის კონსერვატორიის (1923 ორივე კონსერვატორია გაერთიანდა) დირექტორი, კათედრის გამგე, საკომპოზიციო ფაკუკლტეტის დეკანი. 1932 იგი სათავეში ჩაუდგა საქართველოს კომპოზიტორთა კავშირს. საბჭოთა პერიოდში არაყიშვილის შემოქმედება გამდიდრდა სხვადასხვა ჟანრის ნაწარმოებებით (კომიკური ოპერა \"დინარა\", სიმფონიები, კანტატა). არაყიშვილის მემკვიდრეობის ყველაზე ვრცელი და მნიშვნელოვანი დარგია კამერულ-ვოკალური ლირიკა. ამ ჟანრში კომპოზიტორმა ჭეშმარიტად კლასიკური მნიშვნელობის ნიმუშები შექმნა. მეტად მრავალფეროვანია არაყიშვილია სარომანსო შემოქმედების ლიტერატურული-პოეტური საფუძველი (ჰაფიზი, ა. პუშკინი, ა. ფეტი, ი. პოლონსკი, ა. მაიკოვი, ი. ჭავჭავაძე, ნ. ბარათაშვილი, გ. ქუჩიშვილი, გ. ტაბიძე), მისი რომანსები გამოირჩევა მელოდიურობითა და გამომხატველობით, ფორმის პლასტიკურობითა და ლაკონიურობით, ფაქიზი ჰარმონიული კოლორიტით. განსაკუთრებით აღსანიშნავია \"ივერიის მთებზე\", \"ნუ მღერი, ლამაზო\" (პუშკინი), \"აღსდექ, შეინავარდე\", \"ვარდ-ყვავილთა სამეფოს მოდი\", \"სიოვ ნაზო\" (ჰაფიზი), \"ვარსკვლავიანსა ღამეს\" (ა. ფეტი), \"მე შენ გელი\" (მ. დავიდოვა), \"ღამეა ბნელი\", \"შემოღამდება\", \"ურმული\" (გ. ქუჩიშვილი), რომლებიც ფართოდ გავრცელდა ხალხში, დამკვიდრდა საკონცერტო და პედაგოგიურ რეპერტუარში. საგულისხმოა, რომ მრავალრიცხოვანმა რომანსებმა ნიადაგი მოუმზადა არაყიშვილის ოპერას \"თქმულება შოთა რუსთაველზე\". ოპერის სტილისტური თავისებურებები იმავე ინტონაციური საწყისებით განისაზღვრება (ძველი თბილისის მუსიკალური ფოლკლორის აღმოსავლური ნაკადი), რომლიდანაც არაყიშვილის სარომანსო მუსიკა აღმოცენდა. ოპერას საფუძვლად დაედო ხალხური თქმულება რუსთაველის ცხოვრების ერთ დრამატული ეპიზოდის შესახებ (ლიბრეტო ალ. ხახანაშვილის, ს. შანშიაშვილის, ი. მჭედლიშვილის). სიუჟეტის ინტიმურმა ხასიათმა და რომანსული ფორმების ფართო გამოყენებამ ოპერას კამერული ხასიათი მისცა. ოპერის ცალკეულმა ნაწყვეტებმა საყოველთაო აღიარება მოიპოვა (შესავალი, თამარის კავატინა, შოთას არია, მგოსნის სიმღერა, ურმული, აბდულ-არაბისა და რუსუდანის დუეტი). უფროსი თაობის სხვა ქართველ კომპოზიტორებთან ერთად (მ. ბალანჩივაძე, ზ. ფალიაშვილი, ნ. სულხანიშვილი, ვ. დოლიძე) არაყიშვილი აღიარებულია ეროვნული საკომპოზიციო სკოლის ფუძემდებლად. დაკრძალულია მწერალთა და საზოგადო მოღვაწეთა დიდუბის პანთეონში. მასთან დიდუბის პანთეონში დასაფლავებულია მისი მეუღლე — მატრონა გერასიმეს ასული კუპრიანოვა (დ. 20 ოქტომბერი, 1885 სოფ. ვასილევსკაია, ახლანდელი მოსკოვის ოლქი — გ. 14 თებერვალი, 1946, თბილისი) — 1953 წლის სექტემბერში კუკიის სასაფლაოდან გადმოასვენეს დიდუბის პანთეონში. თბილისში არსებობს მისი სახელობის ქუჩა. ==ლიტერატურა== *ბეგაჯანოვი ა., დიმიტრი არაყიშვილი, თბ., 1953; *Донадзе В., Музыкальное наследие Грузии (Классический период), კრ.: Грузинская музыкальная культура, М., 1957 * ზ. ბაბუნაშვილი, თ. ნოზაძე, „მამულიშვილთა სავანე“, გვ. 57, თბ., 1994 == რესურსები ინტერნეტში == * დიმიტრი არაყიშვილი კატეგორია:საქართველოს მეცნიერებათა ეროვნული აკადემიის აკადემიკოსები კატეგორია:ქართველი კომპოზიტორები კატეგორია:დაბადებული 23 თებერვალი კატეგორია:დაბადებული 1873 კატეგორია:გარდაცვლილი 13 აგვისტო კატეგორია:გარდაცვლილი 1953 კატეგორია:დიდუბის პანთეონში დაკრძალულები კატეგორია:საქართველოს საისტორიო და საეთნოგრაფიო საზოგადოების წევრები კატეგორია:საქართველოს სსრ მეცნიერებათა აკადემიის აკადემიკოსები", "url": "https://ka.wikipedia.org/wiki/დიმიტრი_არაყიშვილი", "length": 6128}
{"id": "8357", "title": "კოხის რეაქცია", "text": "კოხის რეაქცია, კოხის ფენომენი — ტუბერკულოზის ბაქტერიების მიმართ სენსიბილიზებული ადამიანის ან ცხოველის ორგანიზმის შეცვლილი რეაქციულობის გამოვლენა. პირველად აღწერა რობერტ კოხმა 1882 წელს. კოხის რეაქცია ორგანიზმში ტუბერკულოზური ინფექციის არსებობაზე მიუთითებს. ==ლიტერატურა== კატეგორია:მედიცინა დიაგნოზი", "url": "https://ka.wikipedia.org/wiki/კოხის_რეაქცია", "length": 299}
{"id": "8358", "title": "ჯეკი სტიუარტი", "text": "thumb|180px|ჯეკი სტიუარტი სერ ჯონ იანგ \"ჯეკი\" სტიუარტი () (დ. 11 ივნისი 1939, მილტონი, შოტლანდია) — ბრიტანელი ფორმულა 1-ს პილოტი და სამგზის მსოფლიო ჩემპიონი. ==ბიოგრაფია== ==რესურსები ინტერნეტში== * Driver Database კატეგორია:ფორმულა 1-ის შოტლანდიელი მრბოლელები კატეგორია:დაბადებული 11 ივნისი კატეგორია:დაბადებული 1939", "url": "https://ka.wikipedia.org/wiki/ჯეკი_სტიუარტი", "length": 317}
{"id": "8359", "title": "მიკა ჰაკინენი", "text": "thumb|170px|მიკა ჰაკინენი მიკა პაული ჰაკინენი (; დ. 28 სექტემბერი 1968, ვანტაა, ფინეთი) — ფინელი ფორმულა 1-ის მრბოლელი (1991-2001), ორგზის მსოფლიო ჩემპიონი (1989 და 1999) და ვიცეჩემპიონი (2000). == ბიოგრაფია == მიკა ჰაკინენი დაიბადა 1968 წლის 28 სექტემბერს ქალაქ ვანტააში ჰარი და აილი ჰაკინენების ოჯახში. 1991 წლიდან მიკა ცხოვრობს მონტე-კარლოში, თუმცა სახლები აქვს ფინეთსა და საფრანგეთში. მიკა ჰაკინენი ავტორბოლებში მონაწილებიბს 1987 წლიდან. ===ფორმულა ერთი=== ====ლოტუსი (1991–1992)==== ====მაკლარენ ფორდი (1993)==== ====მაკლარენ პეჟო (1994)==== ====მაკლარენ მერსედესი (1995–2001)==== 1995 წელს ავსტრალიის გრან-პრიზე მიკის მანქანას საბურავი გაუსკდა და მისი ბოლიდი მაღლი სიჩქარით შეეჯახა კედელს. მრბოლელმა თავის ქალის მოტეხლობა მიიღო და რამდენიმე ხანი იმყოფებოდა კომაში. გამოჯანმრთელების შემდგომ მან კვლავ გააგრძელა ავტორბოლის კარიერა. ფორმულა ერთში. ===DTM (2005–2007)=== 2004 წელს დაბრუნდა ავტოსპორტში DTM ჩემპიონატზე. 2007 წელს სეზონის დამსრულებისთანავე მიიღო ავტოსპორტიდან წასვლის გადაწყვეტილება. აღნიშნულ სეზონზე მოიგო სამი რბოლა და სამი სეზონი. ==პირადი ცხოვრება== 1998 წელს დაქორწინდა ერიე ჰონკანენზე. 2000 წლის 11 დეკემბერს შეეძინათ შვილი ჰიუგო რონანი, 2005 წლის 12 მაისს — ქალიშვილი აინა ჯულია. 2008 წელს წყვილი დაშორდა. 2010 წლის 30 ნოემბერს მიკის და მის მეგობარ გოგონას მარკეტა რემეშოვას შეეძინათ ქალიშვილი ელა. == გამარჯვებები == მოპოვებული გრანპრები {| | * 1997 ევროპის დიდი პრიზი (Circuito de Jerez de la Frontera) * 1998 ავსტრალიის დიდი პრიზი (Albert Park Circuit, Melbourne) * 1998 ბრაზილიის დიდი პრიზი (Autódromo José Carlos Pace|Interlagos) * 1998 ესპანეთის დიდი პრიზი (Circuit de Catalunya|ბარსელონა) * 1998 მონაკოს დიდი პრიზი (Circuit de Monaco|მონტე კარლო) * 1998 ავსტრიის დიდი პრიზი (A1-Ring|შპილბერგი) * 1998 გერმანიის დიდი პრიზი(ჰოკენჰაიმრინგი ბადენ-ვურტენბერგი|Hockenheim) * 1998 ლუქსემბურგის დიდი პრიზი (ნიურბურგრინგი, ნიურბურგი) * 1998 იაპონიის დიდი პრიზი (Suzuka International Racing Course,სუძუკა) * 1999 ბრაზილიის დიდი პრიზი (Interlagos) | * 1999 ესპანეთის დიდი პრიზი (ბარსელონა) * 1999 კანადის დიდი პრიზი (ჟილ ვილნიოვის წრე, მონრეალი) * 1999 უნგრეთის დიდი პრიზი (Hungaroring, Mogyoród) * 1999 იაპონიის დიდი პრიზი (სუძუკა) * 2000 ესპანეთის დიდი პრიზი(ბარსელონა) * 2000 ავსტრიის დიდი პრიზი (შპილბერგი) * 2000 უნგრეთის დიდი პრიზი (Mogyoród) * 2000 ბელგიის დიდი პრიზი (Spa-Francorchamps) * 2001 დიდი ბრიტანეთის დიდი პრიზი (სილვერსტოუნის წრე) * 2001 აშშ-ს დიდი პრიზი (Indianapolis Motor Speedway) |} == საიტი == 9o|მიკა მიკა ჰაკინენი Top Gear-ში კატეგორია:ფინელი ავტომრბოლელები კატეგორია:ფორმულა 1-ის ფინელი მრბოლელები კატეგორია:დაბადებული 1968 კატეგორია:ფორმულა 1-ის მსოფლიო ჩემპიონები კატეგორია:ლოტუსის მრბოლელები (ფორმულა 1) კატეგორია:დაბადებული 28 სექტემბერი", "url": "https://ka.wikipedia.org/wiki/მიკა_ჰაკინენი", "length": 2688}
{"id": "8360", "title": "ვანტაა", "text": "ვანტაა (, ) — ქალაქი და მუნიციპალიტეტი ფინეთში, უუსიმაას პროვინციაში. მდებარეობს ფინეთის ყურის სიახლოვეს, მდინარე ვანტან-იოკის ნაპირზე, ჰელსინკიდან 19 კილომეტრში. ჰელსინკთან, ესპოოსთან და კაუნიაინენთან ერთად შეადგენს დიდი ჰელსინკის შიდა ბირთვის ნაწილს. 2015 წლის 30 ივნისის მდგომარეობით ვანტააში ცხოვრობდა 212,473 ადამიანი. ვანტაა ჰელსინკის ქალაქ-თანამგზავრია. ==რესურსები ინტერნეტში== *ოფიციალური საიტი კატეგორია:ფინეთის ქალაქები", "url": "https://ka.wikipedia.org/wiki/ვანტაა", "length": 430}
{"id": "8364", "title": "დიდი კუდუ", "text": "დიდი კუდუს () — წყვილჩლიქოსანი ძუძუმწოვარი ძროხისებრთა ოჯახისა. მისი სხეულის სიგრძე 245 სმ აღწევს, რქებისა 150 სმ, მასა 300 კგ. გავრცელებულია აფრიკის უმეტეს ნაწილში — მდინარე ზამბეზიდან სამხრეთით. ქმნის 6-10 (ზოგჯერ 30-40) სულისაგან შემდგარ ჯგუფს. მაკეობის ხანგრძლივობა 7-8 თვეა. == ლიტერატურა == კატეგორია:ტყის ანტილოპები", "url": "https://ka.wikipedia.org/wiki/დიდი_კუდუ", "length": 322}
{"id": "8365", "title": "მცირე კუდუ", "text": "მცირე კუდუ () — წყვილჩლიქოსანი ძუძუმწოვარი ძროხისებრთა ოჯახისა. სიდიდით ჩამორჩება დიდ კუდუს. გავრცელებულია აღმოსავლეთ აფრიკაში (კენია, ტანზანია, სომალი). კვების, გამრავლებისა და ქცევის მხრივ მცირე კუდუს ბევრი საერთო აქვს დიდ კუდუსთან. == ლიტერატურა == კატეგორია:ტყის ანტილოპები", "url": "https://ka.wikipedia.org/wiki/მცირე_კუდუ", "length": 277}
{"id": "8367", "title": "ესპოო", "text": "thumbnail|120px|ესპოოს გერბი ესპოო (ფინ.: Espoo [ˈɛspɔː]; შვედ.: Esbo) ჰელსინკის გარეუბანი და ფინეთის სიდიდით მეორე ქალაქია. იგი ვანტაასთან, კაუნიაინენთან და სხვა გარეუბნებთან ერთად ქმნის ჰელსინკის მეტროპოლიას. ესპოოს ფართობია 528 კმ², მოსახლეობა 230.000 კაცი, აქედან 8,8% შვედურად მოლაპარაკე. ესპოოში მდებარეობს ნოკიას შტაბ-ბინა და ჰელსინკის ტექნიკური უნივერსიტეტი. აქ დაიბადა ფორმულა 1-ის პილოტი კიმი რაიკონენი. == რესურსები ინტერნეტში == *1952 ზაფხულის ოლიმპიადის ოფიციალური რეპორტი. p.&nbsp;50. *ქალაქი ესპოო – ოფიციალური საიტი *ქალაქი ესპოო (Esbo) – ოფიციალური საიტი *ქალაქი ესპოო – ოფიციალური საიტი *ესპოს კონვენცია და მარკეტინგი ესპო მოოგზაურებისათვის *ჰელსინკის ტექნიკური უნივერსიტეტი – მდებარეობს ესპოში კატეგორია:ფინეთის ქალაქები", "url": "https://ka.wikipedia.org/wiki/ესპოო", "length": 739}
{"id": "8369", "title": "კაუნიაინენი", "text": "thumb|130px|კაუნიაინენის გერბი კაუნიაინენი (ფინ.: Kauniainen [ˈkɑu.ni.ɑiˌnen]; შვედ.: Grankulla) - ჰელსინკის გარეუბანია, რომელიც ქალაქებთან ესპოო და ვანტაასთან ერთად ქმნის ჰელსინკის მეტროპოლიას. კაუნიაინენის მოსახლეობა 8.426 კაცია, აქედან 40% შვედურად მოლაპარაკე. კატეგორია:ფინეთის ქალაქები", "url": "https://ka.wikipedia.org/wiki/კაუნიაინენი", "length": 290}
{"id": "8371", "title": "ტომას მორი", "text": "ტომას მორი ( ან Thomas More; დ. 7 თებერვალი, 1478, ლონდონი — გ. 6 ივლისი, 1535, ლონდონი) — ინგლისელი სახელმწიფო მოღვაწე და ჰუმანისტი მწერალი. ==ადრეული წლები== ტომას მორი დაიბადა 1477 წლის 7 თებერვალს. დაწყებითი განათლება მან წმინდა ანტონიუსის გრამატიკულ სკოლაში მიიღო. 1497 წელს იგი ოქსფორდის უნივერსიტეტში შევიდა. 1499 წელს მამის დაჟინებული თხოვნით ტომას მორმა დატოვა ოქსფორდის უნივერსიტეტი. მორი ლონდონში დაბრუნდა და დაიწყო იურისპუდენციის შესწავლა. 1502 წელს მან დაამთავრა ეს სკოლა და ადვოკატი გახდა. ერაზმ როტერდამელის თქმით მორი იყო ყველაზე სამართლიანი და კეთილსინდისიერი ადვოკატი, რომელიც საკუთარ თავზე უფრო ნაკლებს ზრუნავდა, ვიდრე სხვის კეთილდღეობაზე. ==სახელმწიფოს სამსახურში== 1504 წელს 27 წლის მორი პარლამენტის თემთა პალატის წევრად აირჩიეს. იმავე წელს მეფე ჰენრი VIIმ თემთა პალატისაგან მოითხოვა დაემტკიცებინათ ახალი სუბსიდია, 38 ათასი გირვანქა სტერლინგის ოდენობით, მეფის ასულის, მარგარიტას გათხოვებასთან დაკავშირებული ხარჯების დასაფარავად. დეპუტატთა წინაშე გამოსულმა თომას მორმა იმდენად გაბედულად და დამაჯერებლად უარყომეფის მოთხოვნა, რომ თემთა პალატამ მას სავსებით დაუჭირა მხარი. მეფეს უნდოდა მისი დასჯა, მაგრამ თემთა პალატის წევრების ხელშეუხებლობის გამო, მთელი რისხვა მორის მამას დაატეხა თავს. ჰენრიმ იგი ტაუერში დაამწყვდია და 100 გირვანქა სტერლინგის ჯარიმის გადახდისთანავე გაათავისუფლა. ამ ინციდენტის შემდეგ რეპრესიების შიშით მორი თავს ანებებს პოლიტიკურ მოღვაწეობას.1504-1509 წლებში ტომას მორმა იმოგზაურა ნიდერლანდსა და საფრანგეთში. 1509 წელს, ჰენრი VII-ის გარდაცვალების შემდეგ, ტომას მორი დაბრუნდა სამშობლოში და კვლავ შეუდგა საზოგადოებრივ საქმიანობას. 1510 წელს იგი აირჩიეს პარლამენტის დეპუტატად. 1515 წელს მორი დიპლომატიური მისიით მიემგზავრება ფლანდრიაში, სადაც იგი გაიცნობს გამოჩენილ ნიდერლანდერ ჰუმანისტს პეტრე ეგიდიუსს. აქვე იგი იწყებს თავის ცნობილ ნაწარმოებზე „უტოპიაზე“ მუშაობას. 1521 წელს მორი დაინიშნა ხაზინადრის თანაშემწის თანამდებობაზე.ამასთან ერთად მან მიიღო რაინდის წოდება და მონაწილეობდა დიპლომატიურ მისიებში. 1522 და 1525 წლებში, მეფის ბრძანებით მორს საჩუქრად გადასცეს მიწები ოქსფორდსა და კენტის საგრაფოებში. 1523 წელს, მეფის თანხმობით, ტომას მორი აირჩიეს თემთა პალატის თავმჯდომარედ, მიუხედავად ასეთი დიდი წყალობისა, მორი არ გამხდარა მეფის მორჩილი იარაღი პარლამენტში. 1529 წელს ტომას მორი ინგლისის ლორდ-კანცლერი ხდება. ეს იყო პირველი შემთხვევა, როდესაც ინგლისში ეს პოსტი დაიკავა ბურჟუაზიული წრის წარმომადგენელმა. ==სიკვდილით დასჯა== ჰენრი VIII-ისა და მორის შეჯახება მორის დაღუპვით დამთავრდა. მეფეს სურდა გაჰყროდა თავის პირველ ცოლს ეკატერინე არაგონელს და დედოფლის ლამაზი სეფე-ქალი ანა ბოლეინი შეერთო ცოლად. მეფეს ამისათვის სჭირდებოდა პოლიტიკური მხარდაჭერა თავისი კანცლერისაგან — ტომას მორისაგან. მაგრამ მორმა მხარი არ დაუჭირა მას და 1532 წელს უარი განაცხადა კანცლერის თანამდებობაზე. მის წინააღმდეგ დაუყოვნებლივ დაიწყო რეპრესიები. მას ბრალი დასდეს სახელმწიფოს ღალატში. ტომას მორს ჩამოართვეს მეფის მიერ მისთვის მინიჭებული ყველა ტიტული და ქონება. 1535 წელს უკანასკნელ სასამართლო პროცესზე მორს გამოუტანეს სასტიკი განაჩენი, რომლის თანახმად მის სხეულს დაანაწევრებდნენ და ქალაქის კარიბჭეზე ჩამოკიდებდნენ, ხოლო თავს კი ლონდონის ხიდზე. შემდგომში მეფემ „შეამსუბუქა“ განაჩენი და ბრძანა მხოლოდ თავი მოეკვეთათ „დამნაშავისთვის“. როდესაც ტაუერში მყოფ ტომას მორს შეატყობინეს მეფემ მტანჯველი სიკვდილისგან გიხსნა და განაჩენი შეგიმსუბუქაო, მორმა წამოიძახა — ღმერთო! შენ დაიფარე ყველა მეფის ასეთი მოწყალებისგანო. ეშაფოტზე ასვლისას კი ჯალათი გაამხნევა „ცოცხლად მეგობარო! ნუ გეშინია შენი მოვალეობისა, კისერი მოკლე მაქვს, კარგად დაუმიზნე, რომ არ შერცხვე“ . 1935 წელს კათოლიკურმა ეკლესიამ ტომას მორი წმინდანად შერაცხა. ==ლიტერატურა== *ტომას მორი, „უტოპია“, თბილისის უნივერსიტეტის გამომცემლობა, თბ., 1983 == რესურსები ინტერნეტში == *The Center for Thomas More Studies * Thomas More Chambers * ==სქოლიო== კატეგორია:ინგლისელი მწერლები კატეგორია:დაბადებული 1478 კატეგორია:გარდაცვლილი 1535 კატეგორია:სიკვდილით დასჯილი ადამიანები კატეგორია:კათოლიკური ეკლესიის წმინდანები", "url": "https://ka.wikipedia.org/wiki/ტომას_მორი", "length": 3866}
{"id": "8373", "title": "ჩარლზ დიკენსი", "text": "ჩარლზ ჯონ ჰუფემ დიკენსი (, ფსევდონიმი - „ბოზ“ (), დ. 7 თებერვალი, 1812, ლენდპორტი, ჰემფშირი — გ. 9 ივნისი, 1870, გედს-ჰილი, კენტი) — ვიქტორიანული ერისა და ყველა დროის ერთ-ერთი ყველაზე პოპულარული ინგლისელი მწერალი, რომლის რომანებისა და მოთხრობების ბეჭდვა არასდროს შეწყვეტილა. ჩარლზ დიკენსის შემოქმედება ბრწყინვალე ფურცელია ინგლისის კრიტიკული რეალიზმის ისტორიაში. მის სახელთან დაკავშირებულია მთელი ეპოქა ინგლისური ლიტერატურის განვითარებაში. ჩარლზ დიკენსი დაიბადა საზღვაო უწყების მოსამსახურის ოჯახში. მან ბავშვობიდანვე იგემა ცხოვრების სიდუხჭირე. ოჯახი მუდამ სიღარიბეში იმყოფებოდა. ვალების გადაუხდელობის გამო მომავალი მწერლის მამა ჩასვეს მოვალეთა ციხეში, საიდანაც თავი დააღწია მოულოდნელად. დიკენსი 10 წლიდან მუშაობდა ვაქსის ფაბრიკაში. ბავშვობაში მიღებული განათლება არ ატარებდა რამდენადმე სისტემატურ ხასიათს. ის მუშაობდა სასამართლოსა და პარლამენტის რეპორტიორად. სამსახურმა ხელი შეუწყო მას ცხოვრებისეული გამოცდილების გამდიდრებაში. ბავშვობისა და სიჭაბუკის მძიმე წლები მან შემდგომ აღწერა თავის რომანებში - „დევიდ კოპერფილდი“ და „პაწია დორითი“. == ბიოგრაფია == === ადრეული წლები === დაიბადა პორტის მცირე მოხელის ოჯახში. სიღარიბის გამო ვერ შეძლო სკოლის დამთავრება, თუმცა ბავშვობაში ინტენსიურად იყო დაკავებული თვითგანათლებით (კითხულობდა დანიელ დეფოს, ჰენრი ფილდინგის, ტობაიას სმოლეტისა და სხვების რომანებს). მამის გაკოტრების შემდეგ მუშაობდა ლონდონის ვაქსის ქარხანაში, კანცელარიის მწერლად, პარლამენტის სტენოგრაფად (1831-დან), რეპორტიორად. 1833 წლიდან ფსევდონიმით „Boz“ ლონდონის ჟურნალებში აქვეყნებდა ნარკვევებსა და მოთხრობებს, რომლებიც შემდეგ შევიდა წიგნში „Sketches by Boz“ (1836). ბევრს მოგზაურობდა (აშშ, 1842, 1867–68; იტალია, 1844–45; შვეიცარია, 1846, და სხვ.), 1846 წელს დააარსა გაზეთი „Daily news“, გამოსცემდა ლიტერატურულ-მხატვრულ ჟურნალებს „სახლის საკითხავი“ („Household words“, 1850-დან), „მთელი წლის განმავლობაში“ („All the year round“, 1859-დან). ჰქონდა სამსახიობო ნიჭიც, 1858 წლიდან კითხულობდა საკუთარ თხზულებებს; 1860 წელს დასახლდა ლონდონთან ახლოს მდებარე მამულში. ==ბიბლიოგრაფია== * „ოლივერ ტვისტი“ (1839) * „ნიკოლას ნიკლბი“ (1839) * „საშობაო სიმღერა“ (1843) * „დევიდ კოპერფილდი“ (1850) * „ორი ქალაქის ამბავი“ (1859) * „დიდი იმედები“ (1861) ==სქოლიო== კატეგორია:ინგლისელი მწერლები კატეგორია:დაბადებული 1812 კატეგორია:გარდაცვლილი 1870 კატეგორია:XIX საუკუნის ინგლისელი რომანისტები კატეგორია:ინგლისელი ჟურნალისტები კატეგორია:XIX საუკუნის ბრიტანელი არამხატვრული მწერლები კატეგორია:XIX საუკუნის ესეისტები კატეგორია:XIX საუკუნის ბრიტანელი ჟურნალისტები კატეგორია:ბრიტანელი ისტორიული რომანისტები კატეგორია:ბრიტანელი მამაკაცი ესეისტები კატეგორია:ბრიტანელი მამაკაცი ჟურნალისტები კატეგორია:ბრიტანელი მამაკაცი რომანისტები კატეგორია:კულტურის კრიტიკოსები კატეგორია:ინგლისელი ისტორიული რომანისტები კატეგორია:ინგლისელი მამაკაცი ჟურნალისტები კატეგორია:ინგლისელი მამაკაცი არამხატვრული მწერლები კატეგორია:ინგლისელი მამაკაცი რომანისტები კატეგორია:სოციალური კრიტიკოსები კატეგორია:ლონდონელი მწერლები კატეგორია:XIX საუკუნის ფსევდონიმიანი მწერლები", "url": "https://ka.wikipedia.org/wiki/ჩარლზ_დიკენსი", "length": 2924}
{"id": "8374", "title": "ოთხი მართლმორწმუნე ხალიფა", "text": "ოთხი მართლმორწმუნე ხალიფა ( ''ალ-ხულაფა'უ-რ-რაშიდუნი'') სუნიტური ტრადიციის მიხედვით იყვნენ პირველი ოთხი ხალიფა, რომლებიც იდეალური მუსლიმი მბრძანებლის სიმბოლოებად ითვლებიან. ისინი მაჰმადის ახლო თანამებრძოლნი იყვნენ და ძალაუფლება მემკვიდრეობით არ მიუღიათ. * აბუ-ბექრი 632-634 * ომარ იბნ ალ-ხატაბი 634-644 * უსმან იბნ აფანი 644-656 * ალი იბნ აბუ ტალიბი 656-661 ==ქრონოლოგია== ImageSize = width:700 height:60 PlotArea = width:680 height:30 left:10 bottom:20 Colors = id:yellow value:rgb(0.7,0.7,1) # light yellow id:red value:rgb(1,0.7,0.7) # light red id:green value:rgb(0.7,1,0.7) # light green id:blue value:rgb(1,1,0.7) # light blue id:cyan value:rgb(0.7,1,1) # light blue id:purple value:rgb(1,0.7,1) # light purple id:grey value:gray(0.8) # grey Period = from:630 till:665 TimeAxis = orientation:horizontal ScaleMajor = unit:year increment:5 start:630 ScaleMinor = unit:year increment:1 start:632 BarData= bar:barre1 PlotData= align:center textcolor:black fontsize:8 mark:(line,black) shift:(0,-5) bar:barre1 from: 632 till: 634 color:orange text:აბუ-ბექრი from: 634 till: 644 color:yellow text:ომარ იბნ ალ-ხატაბი from: 644 till: 656 color:blue text:უსმან იბნ აფანი from: 656 till: 661 color:red text:ალი იბნ აბუ ტალიბი კატეგორია:მართლმორწმუნე ხალიფები", "url": "https://ka.wikipedia.org/wiki/ოთხი_მართლმორწმუნე_ხალიფა", "length": 1254}
{"id": "8375", "title": "აბუ ბაქრი", "text": "მინი|აბუ ბაქრი აჩერებს ბრბოს, XVI საუკუნის [[თურქეთი|თურქული მინიატურა]] აბდ ალ-ლაჰ იბნ უსმან ალსიდიკ აბუ ბაქრი, აბე-ბაქარი, აბი-ბაქრი (; დ. 573, მექა — გ. 23 აგვისტო 634, მედინა) — მუჰამედის სიმამრი და პირველი მუსლიმი ხალიფა 632-634 წლებში. == ბიოგრაფია == მუჰამედის სიკვდილის შემდეგ 632 წელს აბუ ბაქრი ომაიადების ტომის და ომარ იბნ ალ-ხატაბის დახმარებით მუსლიმთა ახალ მეთაურად იქნა არჩეული. მან პირველმა მიიღო ხალიფის ტიტული. აბუ ბაქრი მუჰამედის პირველ მიმდევართაგანი იყო, რომელიც 622 წელს მოციქულს თან ახლდა მექადან მედინაში (ჰიჯრა) გაქცევის დროს მუჰამედის სიკვდილის შემდეგ არაბი ტომების კონსოლიდაცია დარღვეულ იქნა და გამოჩნდნენ ახალი \"მოციქულები\". თუმცა ეს ამბოხებები 633 წელს ხალიდ იბნ ალ-ვალიდის მიერ სასტიკად იქნა ჩახშობილი და მომდევნო წლებიდან დაიწყო არაბთა სისტემატიური შეტევები ბიზანტიისა და სასანიდური ირანის წინააღმდეგ. აბუ ბაქრი, როგორც რელიგიური მეთაურის გავლენა გადაიზარდა საერო ძალაუფლებაში და საფუძველი ჩაეყარა ხალიფატს. მის მემკვიდრე მის მიერვე დასახელებული ომარ იბნ ალ-ხატაბი იქნა არჩეული. == იხილეთ აგრეთვე == * ოთხი მართლმორწმუნე ხალიფა * ომარ იბნ ალ-ხატაბი * ალი იბნ აბუ ტალიბი ==ლიტერატურა== == რესურსები ინტერნეტში == * Sahaba.net: აბუ ბაქრი * AbuBakr.com * აბუ ბაქრის დეტალური ბიოგრაფია კატეგორია:ხალიფები კატეგორია:დაბადებული 573 კატეგორია:გარდაცვლილი 23 აგვისტო კატეგორია:გარდაცვლილი 634 კატეგორია:მართლმორწმუნე ხალიფები კატეგორია:VII საუკუნის ხალიფები", "url": "https://ka.wikipedia.org/wiki/აბუ_ბაქრი", "length": 1378}
{"id": "8376", "title": "ხალიფების სია", "text": "ხალიფა — სახალიფოს ხელმძღვანელის ოფიციალური ტიტულია. ხალიფა არის წინასწარმეტყველ მუჰამედის წარმომადგენელი, ყველა მუსულმანის სულიერი ლიდერი, საღვთო კანონების დამცველი და აღმსრულებელი დედამიწაზე. ხალიფას მოვალეობა იყო შეენარჩუნებინა კანონის უზენაესობა ქვეყანაში, პასუხისმგებელი იყო ყველა სახელმწიფოებრივი ორგანოს შარიათის კანონების მიხედვით მუშაობაზე, დაეცვა სახელმწიფო საზღვრები, შეექმნა მოქალაქეებისათის ცხოვრების ნორმალური პირობები. ხალიფად გახდომა შეეძლო მხოლოდ ისლამის მიმდევარ მამაკაცს, რომელიც ერკვეოდა რელიგიის საკითხებში და იყო სამართლიანი. წინასწარმეტყველ მუჰამედის გარდაცვალების შემდეგ მმართველ ოთხ ხალიფას ეწოდა მართლმორწმუნე (632-661 წწ.). მათ შემდეგ ქვეყანას სათავეში ჩაუდგა ჯერ ომაიანთა დინასტია (661-750 წწ.), შემდეგ კი აბასიანები (750-1258 წწ.). ბაღდადის სახალიფოს დაცემის შემდეგ ხალიფის ტიტულს ატარებდნენ ეგვიპტის მამლუქები. ოსმალეთის იმპერიის მიერ ეგვიპტის დაპყრობის შემდეგ ხალიფის ტიტულს ოსმალეთის სულთნები ატარებდნენ. 1924 წელს ოსმალეთის იმპერია გაუქმდა. ხალიფის ტიტულმაც არსებობა შეწყვიტა. ==რაშიდუნები== * აბუ-ბექრი 632-634 * ომარ იბნ ალ-ხატაბი 634-644 * უსმან იბნ აფანი 644-656 * ალი იბნ აბუ ტალიბი 656-661 ==ომაიანები== *მუავია I, 661-680 *იაზიდ I, 680-683 *მუავია II, 683-684 *მარვან I, 684-685 *აბდ ალ-მალიქი, 685-705 *ვალიდ I, 705-715 *სულეიმან იბნ აბდ ალ-მალიქი, 715-717 *უმარ II, 717-720 *იაზიდ II, 720-724 *ჰიშამი, 724-743 *ვალიდ II, 743-744 *იაზიდ III, 744 *იბრაჰიმ იბნ ალ-ვალიდი, 744 *მერვან II, 744-750 ==აბასიდები== *აბუ ლ-აბას ალ-საფაჰი 750-754 *ალ-მანსური 754-775 *ალ-მაჰდი 775-785 *ალ-ჰადი 785-786 *ჰარუნ ალ-რაშიდი 786-809 *ალ-ამინი 809-813 *ალ-მამუნი 813-833 *ალ-მუთასიმი 833-842 *ალ-ვასიკი 842-847 *ალ-მუთავაქილი 847-861 *ალ-მუნთასირი 861-862 *ალ-მუსთაინი 862-866 *ალ-მუთაზი 866-869 *ალ-მუჰთადი 869-870 *ალ-მუთამიდი 870-892 *ალ-მუთადიდი 892-902 *ალ-მუქთაფი 902-908 *ალ-მუკთადირი 908-932 *ალ-კაჰირი 932-934 *არ-რადი 934-940 *ალ-მუთაქი 940-944 *ალ-მუსთაქფი 944-946 *ალ-მუტი 946-974 *ატ-ტაი 974-991 *ალ-კადირი 991-1031 *ალ-კაიმი 1031-1075 *ალ-მუკთადი 1075-1094 *ალ-მუსთაზჰირი 1094-1118 *ალ-მუსთარშიდი 1118-1135 *არ-რაშიდი 1135-1136 *ალ-მუკთაფი 1136-1160 *ალ-მუსთანჯიდი 1160-1170 *ალ-მუსთადი 1170-1180 *ალ-ნასირი 1180-1225 *აზ-ზაჰირი 1225-1226 *ალ-მუსთანსირი 1226-1242 *ალ-მუსთასიმი 1242-1258 ==ფატიმიდები== * ალ-მაჰდი აბდულა (909—934) * ალ-ქაიმი (934—946) * ალ-მანსურ ბილაჰი (946—953) * ალ-მუიზი (953—975) * ალ-აზიზ ბილაჰი (975—996) * ალ-ჰაკიმ ბიარმილაჰი (996—1021) * ალი აზ-ზაჰირი (1021—1036) * ალ-მუსთანსირ ბილაჰი (1036—1094) * ალ-მუსთალი (1094—1101) * ალ-ამირი (1101—1130) * ალ-ჰაფიზი (1130—1149) * აზ-ზაფირი (1149—1154) * ალ-ფაიზი (1154—1160) * ალ-ადიდი (1160—1171) ==კორდოვის ომაიანები== *აბდ ალ-რაჰმან III 929–961 *ჰაქიმ II 961–976 *ჰიშამ II 976–1008 *მუჰამად II 1008-1009 *სულეიმან II 1009–1010 *ჰიშამ II 1010–1012 *სულეიმან II 1012–1016 *აბდ ალ-რაჰმან IV 1017 *ალი იბნ ჰამუდ ალ-ნასირი 1016–1018 *ალ-ქასიმ იბნ ჰამუდ ალ-მამუ 1018–1021 *იაჰია იბნ ალი იბნ ჰამუდ ალ-მუთალი 1021–1023 *ალ-ქასიმ იბნ ჰამუდ ალ-მამუ 1023 *აბდ ალ-რაჰმან V 1023–1024 *მუჰამად III 1024–1025 *ჰიშამ III 1025–1031 ==ალმოჰადები== ==კაიროს აბასიდები== ==ოსმალო ხალიფები== == ლიტერატურა == * * * * კატეგორია:მუსულმანთა სიები", "url": "https://ka.wikipedia.org/wiki/ხალიფების_სია", "length": 3132}
{"id": "8378", "title": "სადამ ჰუსეინი", "text": "სადამ ჰუსეინ აბდ ალ-მეჯიდ ალ-თიქრითი (; დ. 28 აპრილი, 1937, ელ-აუჯა, ერაყი — გ. 30 დეკემბერი, 2006, ბაღდადი, ერაყი) — ერაყის პრეზიდენტი 1979–2003 წლებში. == ბიოგრაფია == სადამ ჰუსეინი დაიბადა მეცხვარის ოჯახში, პატარა სოფელ ელ-აუჯაში, რომელიც მდებარეობს თიქრითიდან სამხრეთით 13 კილომეტრში. მამამისი მის დაბადებამდე ექვსი თვით ადრე დაიკარგა. მალევე კიბოსგან მისი 13 წლის ძმაც დაიღუპა. ამის შემდეგ სადამი იზრდებოდა დედის ძმასთან. დედა ხელმეორედ დაქორწინდა, საიდანაც სადამს სამი ნახევარძმა შეეძინა. მამინაცვალი - იბრაჰიმ ალ-ჰასსანი ცუდად ექცეოდა. 10 წლის ასაკში სადამმა დატოვა ოჯახი და დაბრუნდა ბაღდადში ბიძასთან. მისი მომავალი მეუღლის მამა იყო მორწმუნე სუნიტი მუსლიმანი, ასევე 1941 წლის ინგლის-ერაყის ომის ვეტერანი. მოგვიანებით მისი ნათესავები თიქრითიდან მისი უახლოესი მრჩევლები გახდნენ. ბიძამისის დახმარებით დაამთავრა სკოლა ბაღდადში. სკოლის შემდეგ სამი წელი სწავლობდა ერაყის იურიდიულ სასწავლებელში, რომელიც მიატოვა 1957 წელს, 20 წლის ასაკში, რათა შეერთებოდა რევოლუცურ მოძრაობას. ამ პერიოდში ის მუშაობდა სკოლაში მასწავლებლად. ==ლიტერატურა== * == რესურსები ინტერნეტში == * ბიბისის პროფილი სადამ ჰუსეინზე * წყაროები სადამ ჰუსეინის შესახებ == სქოლიო == კატეგორია:დაბადებული 28 აპრილი კატეგორია:დაბადებული 1937 კატეგორია:გარდაცვლილი 30 დეკემბერი კატეგორია:გარდაცვლილი 2006 კატეგორია:სიკვდილით დასჯილი პრეზიდენტები კატეგორია:კაიროს უნივერსიტეტის კურსდამთავრებულები კატეგორია:ერაყელი პოლიტიკოსები კატეგორია:ერაყის პრეზიდენტები კატეგორია:დიქტატორები კატეგორია:დამხობილი პრეზიდენტები კატეგორია:მოკლული პოლიტიკოსები კატეგორია:მოკლული პრეზიდენტები კატეგორია:გინესის მსოფლიო რეკორდების წიგნის რეკორდსმენები კატეგორია:ერაყელი პოეტები კატეგორია:არაბულენოვანი რომანისტები კატეგორია:XX საუკუნის მამაკაცი მწერლები კატეგორია:XXI საუკუნის მამაკაცი მწერლები", "url": "https://ka.wikipedia.org/wiki/სადამ_ჰუსეინი", "length": 1735}
{"id": "8380", "title": "ბენიტო მუსოლინი", "text": "ბენიტო ამილკარე ანდრეა მუსოლინი (; დ. 29 ივლისი, 1883, პრედაპიო, ემილია-რომანია, იტალია — გ. 28 აპრილი, 1945, ჯულინო-დი-მეძეგრა, კომო, ლომბარდია, იტალია) — იტალიის ფაშისტი დიქტატორი 1922–1943 წლებში, იტალიის სოციალური რესპუბლიკის მმართველი 1943–1945 წლებში. == ბიოგრაფია == === ახალგაზრდობა (1883–1914) === thumb|left|მუსოლინის დაბადების ადგილი, დღეისთვის მუზეუმი. ბენიტო მუსოლინი დაიბადა ცენტრალურ იტალიაში რომანიის პატარა სოფელში ქალაქ ფორლის მახლობლად 1883 წლის 29 ივლისს. მამამისი ალესანდრო მჭედელი იყო, დედამისი როზა - სოფლის მასწავლებელი. მამამისი სოციალისტური პარტიის აქტიური წევრი იყო და თავის უფროსს ვაჟს დაარქვა ბენიტო ამილკარე ანდრეა - მექსიკელი რევილუციონერის ბენიტო ხუარესის, ცნობილი ანარქისტის ამილკარე ჩიპრიანოს და იტალიური სიციალისტური პარტიის დამაარსებლის ანდრეა კოსტას პატივსაცემად. ოჯახი გაჭირვებულად ცხოვრობდა და ბენიტოს როგორც კი ის წამოიზარდა, მამის დახმარება მოუხდა სამჭედლოში. ბავშვობაში ბენიტო გამოირჩეოდა აგრესიული ტემპერამენტით და ამპარტავნობით, ის რთულად აღსაზრდელი ყმაწვილი იყო, მაგრამ ამავე დროს მას ახასიათებდა ახლობლებისადმი სითბო და მეგობრებისადმი ერთგულება. სკოლაში, სადაც ბენიტო ამღზრდელებისათვის მუდმივი თავის ტკივილი იყო, მას ძალიან ნიჭიერ ყმაწვილად სთვლიდნენ, რომელსაც სწავლისადმი ლტოლვა ახასიათებდა. თვრამეტი წლის ასაკში სასწავლებლის დამთავრების შემდეგ ბენიტომ მასწავლებლის დიპლომი მიიღო. მაგრამ პედაგოგობა არ იზიდავდა მეამბოხე, სოციალისტური და ანარქისტული იდეებით გატაცებულ თავაწყვეტილ ყმაწვილს, რომელიც თავისი ხულიგნური ფათერაკებით ძალიან ამაყობდა. 1902 წელს მუსოლინიმ შვეიცარიას შეაფარა თავი, რათა თავი აეცილებინა ჯარში გაწვევას. აქ ის შავ მუშად მუშაობდა მშენებლობაზე, გამოსცადა შიმშილი, უსახლკარობა, უუფლებობა. მაგრამ გამჭრიახმა ყმაწვილმა მალე მონახა თავისთვის შესაფერი საქმე. მუშათა წრეში ის განათლებით და აქტიურობით გამოირჩეოდა და მას შესთავაზეს პროფკავშირის სამდივნოში მუშაობა. ამავე დროს მან დაიწყო სტატიების წერა, რომლებშიც ქადაგებდა ანარქიული სოციალიზმის თავისებურ გაგებას და გამოხატავდა თავის ანტიკლერიკალიზმს და შეძლებული კლასებისადმი მტრობას. ის ძალიან ბევრს კითხულობდა, რომ დაეძლია პოლიტიკური ფილოსოფიის მთელი ისტორია. ის სწავლობდა მარქსს და კაუცკის, შოპენჰაუერს და ნიცშეს, ბლანკის და სორელს, კროპოტკინს და ბაკუნინს და ა.შ.. მოგვიანებით გადავიდა კანტზე, ჰეგელზე, სპინოზაზე და ა.შ... ლოზანაში და ბერნში მუსოლინი ძალიან დაუახლოვდა რუს სტუდენტებს და ემიგრანტებს, რომელთა აღვირახსნილობა და ნიჰილიზმი მისთვის ძალიან ახლო იყო. მათ წრეში მუსოლინის მოსწონდა, როდესაც მას „ძალადობის მოციქულს“ ეძახდნენ. თავის პროფკავშირში მუსოლინი მგზნებარედ მოუწოდებდა საყოველთაო გაფიცვისკენ და ქადაგებდა ძალადობის საშუალებით მუშათა მოთხოვნების დაკმაყოფილების მიღწევას, რისთვისაც ის არაერთხელ დაპატიმრებული იყო, მაგრამ ციხეში ყოფნამ უფრო გააფთრებული გახადა ახალგაზრდა რევოლუციონერი. ამავე დროს მუსოლინი ახერხებდა ლოზანის და ჟენევის უნივერსიტეტებში ლექციებზე სიარულს, შეისწავლა ფრანგული, გერმანული, ინგლისური და ესპანური ენები, თარგმნიდა პოლიტიკურ და ფილოსოფიურ წიგნებს, წერდა სტატიებს. 1904 წელს იტალიის მეფემ ამნისტია გამოუცხადა დეზერტირებს და მუსოლინი სამშობლოში დაბრუნდა. ამ დროისთვის მას პოლიტიკური ექსტრემისტის რეპუტაცია ჰქონდა და ერთ-ერთ გაზეთში ის სოციალისტური კლუბის „დიდ დუჩე“-დაც (ბელადად) კი მოიხსენიეს. ოცდახუთი წლის ასაკში „ამხანაგი მუსოლინი“ უკვე მძლავრ ძალას წარმოადგენდა. იგი მუდმივად იბეჭდებოდა რევოლუციურ - ინტერნაციონალისტურ გამოცემაში „მშრომელის მომავალი“ (Avenire del Lavoratore). ამ პერიოდში ის ქადაგებდა პროლეტარიატის ანტიპატრიოტიზმს, ნაციონალიზმს ეძახდა „მტაცებლურ მილიტარიზმს“ და ეროვნულ დროშას კი სანაგვე ჩვარს. რელიგიას ის მოიხსენიებდა როგორც „გონების ამორალურ დაავადებას“ და ეკლესიას კი როგორც „ლეშს“. ის არაერთხელ იყო ამისთვის დაპატიმრებული. მინი|შვეიცარიის მილიცის მიერ, მუსოლინის დაკავების დროს გადაღებული სურათი, 1903 1910 წელს მუსოლინიმ თავის მშობლიურ ქალაქ ფორლი'ში დააარსა საკუთარი სოციალისტური მიმართულების გაზეთი „კლასობრივი ბრძოლა“, რომელმაც მთელი იტალიის სოციალისტებს შორის დიდი გავლენა მოიპოვა. ამავე დროს ის ჩამოყალიბდა როგორც კარგი ორატორი, რომელსაც ოსტატურად ეხერხებოდა აუდიტორიის განწყობის მართვა. სოციალისტები აღიარებდნენ მუსოლინის ლიდერულ თვისებებს, მაგრამ ბევრ მათგანს აშინებდა მის მიერ ქადაგებული „ძალადობის რკინისებული აუცილებლობა“ და პრაქტიკაში შესაბამისი მეთოდების გამოყენება. მუსოლინის დაპირისპირებამ სოციალისტური პარტიის ძირითად ნაწილთან იჩინა თავი 1911, როდესაც იტალიის ხელისუფლებამ გააგზავნა ჯარი ლიბიაში ფორმალურად იტალიელი მოქალაქეების დასაცავად, სინამდვილეში კი იმისთვის, რომ დასუსტებული ოსმალეთი იქიდან გამოედევნა და დაემკვიდრებინა იტალიის დომინირება ამ რეგიონში. სოციალისტური პარტიის ეროვნულმა ყრილობამ მხარი დაუჭირა „მთავრობის აგრესიულ ქმედებას“ და ამან მუსოლინის აბობოქრება გამოიწვია. „საერთაშორისო მილიტარიზმი ისევ აგრძელებს ნგრევათა და მკვლელობათა ღრეობას...მანამ არსებობენ სამშობლოები, იარსებებს მილიტარიზმიც. სამშობლო - ეს აჩრდილია... შურისმგებლური, სასტიკი და ვერაგი... ვაჩვენოთ, რომ სამშობლო არ არსებობს!“ - წერდა და გაჰყვიროდა ის და ამასაც არ დასჯერდა. პროტესტის გამოსახატავად მან გამოიყვანა ქალაქ ფორლის ქუჩებში ბანდები, რომლებიც ორი დღის განმავლობაში ტრამვაის ხაზებს ანგრევდნენ. ამისთვის მუსოლინი უკვე მეხუთედ დააპატიმრეს და გაასამართლას. როდესაც ხუთთვიანი პატიმრობის შემდეგ მუსოლინი ციხიდან გამოვიდა, მას გადაწყვეტილი ჰქონდა გამხდარიყო სოციალისტური პარტიის ლიდერი და ეს პარტია სოციალისტურ - რესპუბლიკურ პარტიად ექცია. მისი გამოსვლა პარტიის მორიგ ყრილობაზე იმდენად ენერგიული და შთამბეჭდავი იყო, რომ მომდევნო 1912 წლის ბოლოს პარტიის ხელმძღვანელობამ დანიშნა „პროფესორი ბენიტო მუსოლინი“ სოციალისტების მთავარი ბეჭდვითი ორგანოს მილანში გამომავალ გაზეთ „ავანტის“ მთავარ რედაქტორად. აქაც ისევე, როგორც პროვინციულ „კლასობრივ ბრძოლაში“ მუსოლინი ყველა პოლიტიკურ სტატიას წერდა თვითონ და მისი რედაქტორული ნიჭის წყალობით მოკლე ხანში გაზეთის ტირაჟი რამდენიმეჯერ გაიზარდა. „ის შორს წავა“ — ასეთი აზრის იყვნენ მუსოლინიზე თანაპარტიელები. მაგრამ 1913 წლის არჩევნებში, რომელშიც ის ქ. ფორლიდან წარდგენილი სოციალისტური პარტიის კანდიდატი იყო და წინასაარჩევნო გამოსვლებში ამხელდა მილიტარიზმს, იმპერიალიზმს და ნაციონალიზმს, მან პირწმინდად წააგო. === ფაშიზმის აღმოცენება (1914–1922) === მინი|მუსოლინი როგორც იტალიელი ჯარისკაცი, [[1917]] 1914 წლის 28 ივლისს ავსტრიამ გამოუცხადა ომი სერბეთს. დაიწყო დიდი ომი. მუსოლინი გაზეთ „ავანტს“ ფურცლებზე იმეორებდა თავის ჩვეულ ლოზუნგებს: „ძირს ომი! გაუმარჯოს ჰუმანიზმს!“ მისი თანაპარტიელი სოციალისტები თვლიდნენ, რომ იტალიამ „მკაცრი ნეიტრალიტეტი“ უნდა შეინარჩუნოს. მაგრამ მუსოლინი კარგად ხედავდა, რომ ეს პოზიცია პარტიისთვისაც და პირადად მისთვისაც პოლიტიკურად წაგებიანი იყო. ამიტომ მას გაუჩნდა სულ სხვა, დიამეტრალურად საწინააღმდეგო იდეები. სოციალისტების კონკურენტები მუშათა მოძრაობაში სინდიკალისტები, რომლებიც საზოგადოებაში უფრო მეტი მხარდაჭერით სარგებლობდნენ, ნაციონალისტურ პოზიციაზე იდგნენ და მხარს უჭერდნენ იტალიის ომში მონაწილეობას და კარლ მარქსის ცნობილ აფორიზმსაც კი იშველიებდნენ, რომ ომს ჩვეულებრივად სოციალური რევოლუცია მოჰყვება. ამ იდეამ ძალიან მოხიბლა მუსოლინი. საზოგადოებაში მუსირებდა აზრი, რომ ავსტრიის წინააღმდეგ ომს შეუძლია გადაწყვიტოს ტრენტინის და ტრიესტის პრობლემა, და ესეც დაუჯდა ჭკუაში მუსოლინის. ამიტომ მან მიატოვა სოციალისტური გაზეთი „ავანტი“ და დააარსა საკუთარი გაზეთი „პოპოლო დ'იტალი“, რომლის პირველივე ნიმერში 14 ნოემბერს მოუწოდა ახალგაზრდობას ომისაკენ. რამდენიმე დღის შემდეგ სოციალისტური პარტიის კრებაზე მუსოლინის მოღალატე და მკვლელი უწოდეს და გარიცხეს პარტიიდან. 1915 წლის დასაწყისში ომის იდეამ მეტი კეთილგანწყობა მოიპოვა საზოგადოებაში. ინტელექტუალები და მწერლები, როგორც მაგალითად გაბრიელე დ'ანუნციო, თვლიდნენ, რომ ავსტრიის წინააღმდეგ ომში მონაწილეობა, გამარჯვების შემთხვევაში იტალიას საბოლოოდ გაერთიანების საშუალებას მისცემდა, დაამყარებდა სუვერენიტეტს ადრიატიკაზე და აამაღლებდა მის პრესტიჟს ევროპაში. მუსოლინიმ შეძლო სოციალისტების უმრავლესობის დარწმუნება იმაში, რომ საკუთარი ქვეყნის ინტერესებით ეხელმძღვანელათ. მუსოლინის აზრს იზიარებდნენ სინდიკალისტები, ანარქისტები, რესპუბლიკელები, ირედენტისტები (ნაციონალისტები), ახალგაზრდობა და საზოგადოების პატრიოტულად განწყობილი ფართო ფენები, მათ შორის მუშებიც. მათდა სასიხარულოდ 1915 წლის 24 მაისს მეფე ვიტორიო-ემანუელე III-მ ომი გამოუცხადა ავსტრიას და გერმანიას. ამ დღიდან მუსოლინის ლოზუნგები „პოპოლო დ'იტალია“-ში გახდა „ჩვენ ყველა იტალიელები ვართ!“, „გაუმარჯოს იტალიას!“ მუსოლინი პატიოსნად წავიდა ჯარში რიგით ჯარისკაცად, უარი თქვა შტაბში მუშაობაზე და მოწინავე ხაზზე აღმოჩნდა. მან თავი გამოიჩინა, როგორც კარგ ჯარისკაცმა და კაპრალის ჩინი მიიღო. 1917 წელს იგი მძიმედ დაიჭრა. გამოჯამრთელების შემდეგ დაბრუნდა „პოპოლო დ'იტალიაში“ ყავარჯნებით და მაქსიმალურად გამოიყენა ომის ვეტერანის და „ცოცხლად დარჩენილის“ უპირატესობა სამოქალაქო ჟურნალისტების წინაშე. „მე ვამაყობ - წერდა ის თვითკმაყოფილებით, - რომ ჩემი სისხლით წითლად შევღებე ტრიესტისკენ მიმავალი გზა.“ უნდა ითქვას, რომ იტალიის წვლილი ანტანტის მოკავშირე ქვეყნების გამარჯვებაში ძალიან მოკრძალებული იყო, და ამიტომ ვერსალის ზავის თანახნად მან მიიღო ავსტრიის ტერიტორიებიდან გაცილებით უფრო ნაკლები, ვიდრე მოელოდა - მხოლოდ სამხრეთი ტიროლი და ტრიესტი. დალმაცია და ფიუმე მიეკუთვნა იუგოსლავიას, რაზეც ვიტრიო-ემანუელე III-მ განაცხადა, რომ იტალიას „გამარჯვება მოპარეს“. ომის შედეგებით უკმაყოფილო ნაციონალისტების პოზიციაზე მყოფი მუსოლინი მოითხოვდა მთავრობის გაძლიერებას მასში ნაომარი ადამიანების შეყვანით. მან ისიც განაცხადა, რომ იტალიისთვის საჭირო იყო დიქტატორი, ენერგიული და დაუნდობელი კაცი, რომელსაც ყველაფრის განწმენდა შეეძლებოდა და არაორაზროვნად დასძინა რომ თვითონ შეეძლო ამ როლის შესრულება. ამ პერიოდში მუსოლინის თავდასხმების მთავარი სამიზნე გახდა რუსული რევოლუცია და ლენინის ტოტალიტარიზმი. მას აღარ უნდოდა სოციალისტობა, რადგან, მისი აზრით, სოციალისტური პარტია დისკრედიტირებული იყო ბოლშევიზმის პროპაგანდით და ამიტომ მან დაკარგა უფლება მუშათა კლასის უფლებებისათვის მებრძოლი რქმეოდა. თავის სტატიებში და გამოსვლებში მუსოლინი ცდილობდა ეჩვენებინა, რომ მხოლოდ ის იყო მუშების ჭეშმარიტი მეგობარი და დამცველი და მტკიცედ იდგა ანტიბურჟუაზიულ პოზიციაზე. 1919 წლის 23 მარტს მილანში სან-სეპოლკოს მოედანზე ერთ-ერთ კლუბში მუსოლინიმ შეკრიბა რამდენიმე ათეული თავისი მიმდევარი და ახალი პოლიტიკური ძალის სახით ჩამოაყალიბა „ბრძოლის კავშირი“, რომელიც ფასციასავით მჭიდროდ იქნებოდა შეკავშირებული (ფასცია ე.ი. წნელის კონა - ძალაუფლების სიმბოლო ძველ რომში). შეკრებილთა შორის იყვნენ სხვა პოლიტიკურ პარტიებს ჩამოშორებული რადიკალები და „არდიტის“ ბატალიონების ყოფილი მეომრები („არდიტი“ ანუ „მამაცები“ იყვნენ სპწეცდანიშნულების მეომრები). მათ შეადგინეს საკმაოდ ეკლეკტური პროგრამა, რომელშიც ნაციონალისტური მოწოდებების შემდეგ მოდიოდა შემდეგი პუნქტები: მაღალი გადასახადის დაწესება კაპიტალზე; ბირჟის ლიკვიდაცია; ეკლესიის ქონების კონფისკაცია; დალმაციის ანექსია და წარმოებების მართვის მუშებისთვის გადაცემა. მუსოლინის ახალმა ორგანიზაციამ საზოგადოებაში ვერავითარი მხარდაჭერა ვერ მოიპოვა. ბევრმა ჩათვალა, რომ მუსოლინი იტალიურ ლენინად მოევლინათ და პროგრამაც ბოლშევიკური ჰქონდა. 1919 წლის არჩევნებში ფაშისტებმა ვერ გაიმარჯვეს და ყოფილმა თანაპარტიელებმა მუსოლინი „პოლიტიკურ გვამად“ გამოაცხადეს. რამდენიმე დღის შემდეგ მუსოლინი დააპატიმრეს იმისთვის, რომ მან მხარი დაუჭირა დ'ანუნციოს ავანტიურას. (1919 წლის სექტემბერში ცნობილმა პოეტმა გარიელე დ'ანუნციომ, რომელიც ოფიცერი იყო, ვოლონტიორებთან ერთად თვითნებურად დაიკავა იუგოსლავიის პორტი ფიუმე და მთავრობას მოუხდა მათი იქიდან ევაკუაცია). მუსოლინის წარუდგინეს ბრალდება სახელმწიფოს წინააღმდეგ შეიარაღებულ შეთქმულებაში, მის რედაქციაში აღმოაჩინეს მთელი არსენალი, მაგრამ პატიმრობაში დიდხანს არ გაუჩერებიათ, რათა „მკვრადშობილი“ ორგანიზაციის „ხელმოცარული“ ლიდერი ტანჯულად არ გადაექციად. 1920 წელს მუსოლინიმ მოახერხა ქვეყანაში შექმნილი სიტუაციის თავის სასარგებლოდ გამოყენება და პოლიტიკურ ავანსცენაზე გამოსვლა. ამ დროისთვის ჯარის მასობრივი დემობილიზაციის შედეგად ქვეყანაში საგრძნობლად გაიზარდა უმუშევრობა და დანაშაულის დონემაც იმატა, ისევე როგორც ინფლაციამ და ასეთ პირობებში ბოლშევიკური მიმართულების სოციალისტებს შეექმნათ ნოყიერი ნიადაგი მოქმებებისთვის: მთელი იტალია მოიცვა მძლავრმა გაფიცვებმა და საწარმოებში თვითმართველობის დამყარებამ, მთელი რეგიონები გადადიოდა კომუნისტების ხელში, მთავრობა კი ვერ აკონტროლებდა მდგომარეობას ქვეყანაში და თითქმის ყოველ თვე იცვლებოდა. ქვეყანა კომუნისტური გადატრიალების საფრთხის წინაშე აღმოჩნდა. მინი|[[მარში რომზე, 1922]] შეაფასა რა შექმნილი მდგომარეობა, მუსოლინიმ სასწრაფოდ დაივიწყა თავისი სოციალისტური ლოზუნგები, გაამძაფრა ნაციონალისტური მოწოდებები და გამოაცხადა, რომ ფაშიზმი არის ის ძალა, რომელსაც შეუძლია შეაჩეროს და დაამარცხოს ბოლშევიზმი. ამისთვის მათ კომუნისტების ძალადობას უფრო მეტი ძალადობა უნდა დაუპირისპირონ. ფაშისტური „სკვადრები“ (რაზმები), შეიარაღებული დანებით, ჯოხებით, დამბაჩებით და თოფებით თავს ესხმოდნენ კომუნისტებს და სოციალისტებს და მათ ორგანიზაციებს, არბევდნენ, ატერორებდნენ, სცემდნენ მათ, აიძულებდნენ ფაშისტური ალამისთვის თაყვანი ეცად. უფრო მეტად დასამცირებლად პირში ძალით ასხამდნენ საფაღარათო ზეთს. ეს თავდასხმები ისეთი სიხშირითა და სისასტიკით ხდებოდა, რაც ხშირად ურთიერთხოცვითაც მთავრდებიდა, რომ მალე შეიქმნა სამოქალაქო ომის სიტუაცია. 1920 -1922 წლებში ორივე მხრიდან დაიღუპა რამდენიმე ათასი ადამიანი. მიუხედავად ფაშისტური „სკვადრების“ სისასტიკისა, იტალიელთა ფართო წრეებში ისინი მხარდაჭერას იწვევდნენ, რადგან კომუნისტები, ვის წინააღნდეგაც იყო მიმართული მათი ქმედება, თვითონაც ტერორისტები იყვნენ და უფრო დიდ საშიშროებად და ბოროტებად იყვნენ მიჩნეული. მთავრობა ამ ურთირთშეტაკებებში არ ერეოდა. მუსოლინი თავისი პრორაგანდისტული ნიჭის წყალობით საქმეს წარმოადგენდა, როგორც ბოლშევიკური ტირანიის წინააღმდეგ ბრძოლას თავისუფლების დასაცავად. გავლენიანი გაზეთების უმრავლესობა იმ აზრს გამოთქვამდა, რომ რაც არ უნდა უღირსი და ძალადობრივი ყოფილიყო ფაშისტური „სკვადრების“ მოქმედება, ისინი უფრო ეფექტურები არიან ქვეყნის ქაოსიდან გადარჩენის საქმეში, ვიდრე ლიბერალებისაგან დაკომპლექტებული ხშირადცვლადი მთავრობა. ფაშისტებს მხარი დაუჭირეს მეწარმეებმა და ზოგიერთმა პროფკავშირებმა, მიწადმფლობელებმა და გლეხობამ, სამხედროებმა, სამღვდელოება და ბევრმა ინტელექტუალმაც კი. მათ სჯეროდათ, რომ დროთა განმავლობაში მოხერხდებოდა ფაშიზმის გადაყვანა კონსტიტუციონალიზმის გზაზე. 1921 წლის არჩევნებში ფაშისტებმა 35 კაცი გაიყვანეს დეპუტატად, მათ შორის მუსოლინი. მისი ლიდერობით შექმნილი ფაშისტური პარტია უკვე მრავალრიცხოვანი და მეტად არაერთგვაროვანი იყო. მართვის სადავეების შესანარჩუნებლად და პოლიტიკური გავლენის გასაძლიერემლად მუსოლინი მუდმივად ლავირებას მიმართავდა და აკეთებდა ურთიერთგამომრიცხავ განცხადებებს. „...მუსოლინის უნდა, რომ ყველამ დალოცოს მაგი და ამისთვის დღეში ათჯერ იცვლის პოზიციას“ - ასე დაახასიათა ის მისმა ერთ-ერთმა უსასტიკესმა თანამოსაქმემ. 1922 წლის აგვისტოში სოციალისტების მიერ ისევ იყო დანიშნული საყოველთაო გაფიცვა და მუსოლინიმ ჩათვალა, რომ დადგა მისთვის გადამწყვეტი დრო. მან განაცხადა, თუ მთავრობა არ ალაგმავს გაფიცვას, ამას ფაშისტები გააკეთებენ. და მართლაც „სკვადრისტებმა“ ცეცხლი წაუკიდეს სოციალისტური პარტიის შენობებს და დაარბიეს გაზეთ ავანტი'ს (რომელსაც 1914 წლამდე თვითონ მუსოლინი რედაქტორობდა) სტამბა. ამის შემდეგ ფაშისტების ყრილობაზე მუსოლინიმ რიხიანად გამოაცხადა: „ან მთავრობა გახდება ჩვენი, ან ჩვენ წავალთ მარშით რომზე!“ და მისმა მრავალათასიანმა მხარდამჭერებმა შეძახილით უპასუხეს: „რომი! რომი!“ რომზე ლაშქრობა მუსოლინიმ დაგეგმა ოთხ წამყვან ფაშისტთან ერთად, რომლებსაც მოგვიანებით „კვადრუმვირები“ უწოდეს. ესენი იყვნენ: იტალი ბალბო - სკვადრისტების ლიდერი, გენერალი ემილიო დე ბონო, დეპუტატი ჩეზარე მარია დე ვეკი და პარტიის გენერალური მდივანი მიქელე ბიანკი. 1922 წლის 27 ოქტომბერს ერთდროულად რამდენიმე ქალაქში მოხდა ფაშისტური ამბოხი და მთავრობა იძულებული გახდა გადამდგარიყო. მეორე დღეს ფაშისტების ოთხი მრავალათასიანი კოლონა მარშით გაემართა რომისკენ. მეფეს შეეშინდა, რომ სამხედრო მდგომარეობის გამოცხადება გამოიწვევდა სამოქალაქო ომს და ხანმოკლე ყოყმანის შემდეგ, 30 ოქტომბერს გამოიძახა მუსოლინი თავის რეზიდენციაში და დაავალა მინისტრთა კაბინეტის ჩამოყალიბება. === ფაშისტური სახელმწიფოს ჩამოყალიბება (1922–1932) === thumb|left|250px|1938 წლის [[მიუნხენის შეთანხმება|მიუნხენის შეთანხმების შემდეგ. მარცხნიდან მარჯვნივ: ჩემბერლენი, დალადიე, ჰიტლერი და მუსოლინი.]] მუსოლინი ქვეყნის სათავეში ძალადობის გამოყენების მუქარით მოვიდა, მაგრამ პირველი დღიდანვე დიდი სიფრთხილით დაიწყო მოქმედება. უპირველეს ყოვლისა მან უბრძანა თავის 25 000 „სკვადრისტს“, რომლებიც დაბანაკებულები იყვნენ რომის მიდამოებში, სახლებში წასულიყვნენ. ვინც რაიმე დანაშაული ჩაიდინა, მკაცრად დაისაჯა. ამით მან აჩვენა, რომ ის არა მარტო ფაშისტების არამედ უკვე მთელი იტალიის ლიდერია. მთავრობაში მუსოლინიმ ფაშისტების გარდა სხვა პოლიტიკური პარტიების წარმომადგენლებიც შეიყვანა. მაგრამ თავის დაქვემდებარებაში დატოვა ოთხი მთავარი უწყება: შინაგან საქმეთა, საგარეო საქმეთა, შეიარაღებული ძალების და კორპორაციების სამინისტროები. დეპუტატების პალატისაგან მან მოითხოვა სრული ძალაუფლება ერთი წლით მნიშვნელოვანი რეფორმების ჩასატარებლად. იგი საქმეს დიდი ენერგიითა და შემართებით შეუდგა. თავიდან მას კონკრეტული პროგრამა არ ჰქონდა, მაგრამ მისი მთავარი უპირატესობები იყო ბიუჯეტის დაბალანსება, მუშათა პრობლემებისადმი სამართლიანი მიდგომა და ღირსეული საგარეო პოლიტიკა. მუსოლინის გაპრემიერმინისტრებიდან რამდენიმე თვის შემდეგ აშკარა გახდა, რომ მისი მმართველობის წარმატებულობა. მუშები დაუბრუნდნენ ჩარხებს, სტუდენტები წიგნებს, ქარხნები ამუშავდნენ, ქუჩები დაცარიელდა. შემოღებული იქნა 8 საათიანი სამუშაო დღე, შემცირდა სამთავრობო ხარჯები, დაძლეული იქნა საბიუჯეტო დეფიციტი. იტალიელები სიამაყით აღნიშნავდნენ, რომ მატარებლებმა ზუსტი გრაფიკით დაიწყეს სიარული. 1923 წელს მუსოლინიმ თავის თავზე მორგებით შეცვალა კონსტიტუცია, რომელიც 1848 წლიდან მოქმედებდა. შემდეგი წლის აპრილში ახალი საარჩევნი კანონის მიხედვით ჩატარდა არჩევნები, რომელმაც მუსოლინის მიერ გატარებულ კურსს ტრიუმფალური გამარჯვება მოუტანა - ამომრჩეველთა 65,25 %-მა ხმა მისცა ფაშისტების კანდიდატებს. ამ წარმატებით შეგულიანებულმა მუსოლინიმ საზოგადოებას მიანიშნა, რომ იგი განიხილავდა საგანგებო უფლებამოსილების გაუქმების და ოპოზიციურ პარტიებთან თანამშრომლობის შესაძლებლობას. ფაშისტი ლიდერების გარკვეული ნაწილი ამის კატეგორიული წინააღმდეგი იყო და ისინი მათთვის ჩვეულ პროვოკაციაზე წავიდნენ. 1923 წლის ზაფხულში მოკლეს ყველაზე ავტორიტეტული და გავლენიანი ოპოზიციური დეპუტატი ჯაკომო მატეოტი, რომელიც ფაშისტთა ზოგიერთი უპასუხისგებლო და თავხედი ლიდერის საქვეყნოდ მხილებას აპირებდა. ამ მკვლელობამ მთელი იტალია აღაშფოთა. ოპიზიციის დეპუტატებმა დემონსტრაციულად დატოვეს პარლამენტი და მეფეს ფაშისტთა ძალადობრივი ქმედებების საწინააღმდეგო ზომების მიღება მოსთხოვეს. დაიწყო გამოძიება და დააპატიმრეს ოთხი ეჭვმიტანილი (წამყვანი ფაშისტი საზოგადო მოღვაწეები), რამაც საზოგადოება სრულიადაც არ დააშოშმინა და ოპოზიციურმა გაზეთებმაც უწინდებურად განაგრძეს რეჟიმის კრიტიკა. მრავალი წლის შემდეგ, 1947 წელს, როდესაც მუსოლინი ცოცხალი აღარ იყო, ამ საქმეზე ჩატარდა სასამართლო, რომელმაც დაადგინა, რომ ამ მკვლელობასთან მუსოლინის პირადად არავითარი კავშირი არ ჰქონდა. მაგრამ საზოგადოებაში არსებულმა ეჭვებმა საბოლოოდ მოსპეს მუსოლინის ლიბერალებთან დაახლოვების შანსი და უბიძგეს მას რეჟიმის გასასტიკებისკენ. 1925 წლის იანვარში დეპუტატების პალატის წინაშე მან განაცხადა: „...მთელი იტალიის წინაშე ვაცხადებ, რომ მხოლოდ მე ვარ პოლიტიკური, მორალური და ისტორიული პასუხისმგებლობის მატარებელი ყველაფერზე, რაც კი ხდება ქვეყანაში. და თუ ფაშიზმი არის არა იტალიელი ახალგაზრდობის საუკეთესო ნაწილის კეთილშობილი სულისკვეთება, არამედ ის გარდაიქმნა დანაშაულებრივ შეთქმულებად და ამკვიდრებს ძალადობის ატმოსფეროს საზოგადოებაში, ამაზეც პასუხს მე ვაგებ... იტალიას მშვიდობა, სიწყნარე, მშვიდი შრომა სწადია. მე ამას მივაღწევ სიყვარულით და თუ არ გამომივა, ძალით!“ ამ გამოსვლის შემდეგ ფაშისტური პარტიის ახალი მდივნის რობერტო ფარინაჩის ხელმძღვანელობით დაიწყო იტალიის „სრული ფაშიზაცია“. გავლენიანი გაზეთები, რომლებიც ჯერ კიდევ ინარჩუნებდნენ დამოუკიდებლობას, ან დახურულნი იყვნენ ან მთლიანად ფაშისტურ კონტროლს ემორჩილებოდნენ. ოპოზიციური პარტიები გაუქმდა, დეპუტატების პალატა გახდა ფაშისტური დეკრეტების დაკანონების ფორმალური ორგანო. სამაგიეროდ, მუსოლინის თავჯდომარეობით ჩამოყალიბდა ფაშისტური პარტიის დიდი საბჭო, რომელსაც დაეკისრა მინისტრთა კაბინეტის გაკონტროლება. არჩევნების ჩატარებას ყველა დონეზე მოეღო ბოლო, არჩეული მერები შეიცვალნენ დანიშნული „პოდესტებით“. მოხდა ფაშისტური პარტიის გაიგივება სახელმწიფოსთან. მუშათა პროფკავშირები მთლიანად დაემორჩილნენ ფაშისტურ პარტიას. აკრძალული იყო გაფიცვები და ლოკაუტები, შრომითი კონფლიქტების მოსაგვარებლად შექმნილი იყო სპეციალური სასამართლოები. როგორც დამახასიათებელია ტოტალიტარულ რეჟიმებისთვის, შეიქმნა საბავშვო და ახალგაზრდული ფაშისტური კავშირები. ფაშისტური პარტია რუსი ბოლშევიკების მსგავსად ახორციელებდა ტოტალურ კონტროლს ყველა სახელმწიფო ინსტიტუტზე და საზოგადოებრივ ორგანიზაციაზე. ტოტალიტარული რეჟიმის დამკვიდრების თანადროულად მოხდა იტალიის ეკონომიკის გაჯანსაღება და ევროპის მოწინავე ქვეყნების დონესთან მიახლოება. ამის მისაღწევად გამოიყენებოდა სოციალიზმისთვის დამახასიათებელი ღონისძიებები - ეკონომიკის დაგეგმარება და შრომის მორალური სტიმულირება. ხორბლის მოსავლისთვის „ბრძოლის“ მოსაგებად მუსოლინი მთელი ქვეყნის სოფლებში პირადად ჩადიოდა და მიმართავდა „მამაც გლეხებს, რომლებიც წინა ხაზზე იბრძვიან“, შრომაში გამორჩეულებს პირადად აჯილდოვებდა „შრომის ვარსკვლავით“. და მართლაც, ხორბლის მოსავალი 1925 წლისთვის ომის წინანდელ პერიოდთან შედარებით 30%-ით გაიზარდა. იტალიის გასაძლიერებლად მუსოლინიმ დაიწყო გრანდიოზული სამშენებლო პროექტების განხორციელება. შენდებოდა გზები, არხები, სავადმყოფოები, სკოლები, ობოლთა თავშესაფრები, აშრობდნენ ჭაობებს, აგებდნენ სარწყავ სისტემებს, აშენებდნენ ტყეებს, გამოიყოფოდა თანხები უნივერსიტეტების განვითარებისთვის, არქეოლოგიური სამუშაოებისთვის, შემუშავებული იყო რომის გალამაზების გრანდიოზული გეგმა. ამ ღონისძიებებმა ძალიან აამაღლეს მუსოლინის ავტორიტეტი. მართალია, ფაშისტური იდეოლოგიის დამკვიდრება მოსახლეობაში უკმაყოფილებასა და პასიურ წინააღმდეგობას იწვევდა, მაგრამ მუსოლინი ხალხს ღვთის საჩუქრად მიაჩნდა. იგი ხალხის კერპად იქცა. ანტიფაშისტებიც კი არ იყვნენ განწყობილი პირადად მის წინააღმდეგ. დისიდენტები აკრიტიკებდნენ თავისუფლების დათრგუნვას, ფაშისტური იდეოლოგიის ვულგარულ პრიმიტივიზმს, მაგრამ უბრალო ხალხისთვის თავისუფლებაზე უფრო მნიშვნელოვანი იყო გარანტირებული ხელფასი და შიმშილისგან გადარჩენა. რაც შეეხება უკმაყოფილო მწერლებსა და ინტელექტუალებს, ხელისუფლება ცდილობდა მათ მოსყიდვას და გადმობირებას. ვინც გაჯიუტდებოდა, მათ ხსნიდნენ თანამდებობიდან და ავიწროებდნენ, მაგრამ პოლიტიკური მოწინააღმდეგეების მასიური დევნა ან რეპრესიები არ ყოფილა. 1927 წელს მუსოლინიმ ოფიციალურად დაშალა ფაშისტური „სკვადრები“ და გამოაცხადა, რომ „შურისძიების, დათრგუნვის და ძალადობის დრო დამთავრდა“. სახელმწიფო უშიშროების ორგანო OVRA (ოპერატიული მოქმედება ანტიფაშიზმის საწინააღმდეგოთ) რუსულ ჩეკა-ნკვდ ან გერმანულ გესტაპოსთან შედარებით უწყინარი ორგანო იყო და სასჯელაღმკვეთი დაწესებულებებიც ჩვეულებრივები იყვნენ. ასე გრძელდებოდა 1936 წლამდე, სანამ იტალია გერმანიას დაუახლოვდებოდა. 1929 წელს მუსოლინიმ მოაგვარა პრობლემა, რომელიც 1870 წლის შემდეგ ძალიან მტკივნეული იყო იტალიისთვის - ხელმოწერილი იქნა ვატიკანთან ე.წ. „ლატერანის ხელშეკრულება“, რომელმაც დაარეგულირა ურთიერთობა ეკლესიასა და სახელმწიფოს შორის. ამან უფრო აამაღლა მუსოლინის ავტორიტეტი, ეკლესიამ კი შეუნდო მას წინანდელი ანტიკლერიკალური და მკრეხელური გამონათქვამები. მუსოლინის საგარეო პოლიტიკა მისი მმართველობოს პირველ ათ წელიწადს გამოირჩეოდა სიფრთხილით და ზომიერებით. === ფაშისტური იტალიის იდეოლოგია === მუსოლინი ბრწყინვალე ორატორი და შესანიშნავი პროპაგანდისტი იყო. თავის ოსტატურ გამოსვლებში, მრავალათასიანი მიტინგებისას იტალიის სხვადასხვა რეგიონში, ქალაქად და სოფლად ის ახერხებდა არაჩვეულებრივი კონტაქტის დამყარებას აუდიტორიასთან და ისტერიული გამოძახილის და უდიდესი თაყვანისცემის მიღებას. გაზეთები აჭრელებული იყო მუსოლინის ფოტოებით, რომლებზეც ის გამოსახული იყო ენერგიულად „შრომის“ პროცესში: აწყობდა აგურებს, არტყავდა უროს გრდემლზე, ცელავდა ყანას. ფოტოებს ამშვენებდა „დუჩეს“ დევიზი: „შრომა მოგვიტანს ჩვენ წარმატებას!“ ფოტოებმა, რომლებზეც თვალაცრემლებული „დუჩე“ ეუბნებოდა უღატაკეს სამხრეთელ გლეხებს: „მე ვიზრუნებ თქვენზე, მე ვიცი, რა არის შიმშილი“ - ყველას აუჩუყა გული. იტალიელებმა ირწმუნეს, რომ „დუჩე“ არის თავმდაბალი გულკეთილი ადამიანი, და ამავე დროს გენიალური. შეიქმნა მითი „დუჩე“ (ბელადი) მუსოლინის ზეადამიანობის, ღმერთივით ყოველშემძლეობის, სამართლიანობის, დიდსულოვნების და უცოდველობის შესახებ. ამ მითიდან ლოგიკურად გამომდინარეობდა მითი ფაშიზმის შესახებ, რომელმაც იხსნა ქვეყანა ბოლშევიზმისგან და გზა გაუხსნა მას იულიუს კეისრის რომის მემკვიდრეობისკენ. „დუჩე“ ასწავლიდა, რომ ჭეშმარიტი ფაშისტი არ უნდა ეძებდეს ადვილ ცხოვრებას, მისი მოვალეობაა იყოს ეფექტურობის, შეუპოვრობის, დინამიურობის მაგალითი. ის უნდა იყოს მუსოლინის ეპოქის ახალი ტიპის ადამიანი - მგზნებარე, გაბედული, მიზანდასახული, რომელიც თავდადებულად ემსახურება ფაშისტურ იდეალებს და ემორჩილება კორპორატიულ დისციპლინას. ფაშიზმის დოქტრინა „უარყოფს სახელმწიფის დემოკრატიულობის თეორიებს და აცხადებს, რომ განსხვავებით სხვა პრიმიტიულ დოქტრინებისგან, წინააღმდეგობა სახელმწიფისა და პიროვნებას შორის გადაწყვეტილია პიროვნების სრული დამორჩილებით სახელმწიფოსადმი“. „ჩვენ მომხრენი ვართ კოლექტივიზმისა ინდივიდუალიზმის ხარჯზე“ - ასწავლიდა „დუჩე“. განსხვავებით წინანდელი იტალიისთვის და სხვა დასავლური დემოკრატიებისთვის ჩვეული გარყვნილების, დეკადენტობის და კომფორტულობისაგან, „ფაშისტის ცხოვრება არ უნდა იყოს იოლი“. „მუდმივად მზადყოფნა“ - ასეთია ფაშისტების დევიზი. ფაშისტი მუდმივად ფხიზლად უნდა იყოს, მას არ აქვს უფლება მიეცეს სულიერ და მორალურ სიზარმაცეს, უნდა შეეძლოს უარყოს პირადი სიამოვნება და თავდავიწყებით ემსახუროს ფაშისტურ იდეალებს და იყოს მუსოლინის ეპოქის ახალი ტიპის ადამიანი. ფაშიზმის აპოლოგეტები ამტკიცებდნენ, რომ ფაშიზმი არ ეწინააღმდეგება იტალიის ისტორიას, რომ გარიბალდი და მაძინი გულში ფაშისტები იყვნენ. პროპაგანდის გარდა ხალხზე ემოციური ზემოქმედებისთვის შემოღებული იყო სიმბოლოები, ლიტურგიული ფორმულები, ქორეოგრაფიული მისტერიები და გრანდიოზული აღლუმები, რომლებიც მუსოლინის გაგებით ფაშიზმს ზებუნებრივ მოვლენას ამსგავსებდა და კლასიკური რომის სულისკვეთებას სძენდა. იტალიელთა დიდ ნაწილში, განსაკუთრებით პატრიოტულ ახალგაზრდობაში, \"დუჩეს\" იდეოლოგიამ აღიარება მოიპოვა და თავისუფლების შეზღუდვა მიჩნეული იყო, როგორც ახალი „რისორჯიმენტოს“ (აღორძინების) მისაღწევად აუცილებელი საფასური. ფაშისტურმა იდეოლოგიურმა კონცეპციებმა და რიტუალურმა პროცედურებმა დიდი შთაბეჭდილება მოახდინა გერმანიის ნაციონალ-სოციალისტური პარტიის ლიდერზე ადოლფ ჰიტლერზე, რომელიც აღტაცებული იყო მუსოლინის პიროვნებით. 1926 წელს ჰიტლერმა მისწერა მუსოლინის თხოვნით, ეჩუქებინა მისთვის თავისი სურათი ავტოგრაფით, რაზეც მუსოლინიმ იგნორირება მოახდინა. მართალია, არის ეჭვები, რომ იტალია ფინანსურად ეხმარებოდა ნაცისტებს 1932 წელს, მაგრამ მუსოლინის არ ჰქონდა სურვილი შეებღალა თავისი რეპუტაცია იმ „საეჭვო ავანტიურისტთან“ ღია კონტაქტით, რომელიც მათი ლიდერი იყო. მას სურდა, რომ ფაშიზმს, როგორც პოლიტიკურ მიმდინარეობას, მსოფლიოში პატივისცემა და აღიარება მოეპოვებინა და არ ყოფილიყო შებღალული ნაციონალ-სოციალიზმით, რომელიც მუსოლინის იმდროინდელი შეხედულებით, იყო „უღრანი ტყიდან გამოსული ტევტონური ტომების ამბოხი“. რაც შეეხება ნაციტური იდეოლოგიის ფუძემდებელ თემას გაბატონებული რასის შესახებ, მუსოლინი მას იდიოტურ უაზრობად მიიჩნევდა და ანტისემიტიზმს კი „გერმანულ ბოროტებას“ ეძახდა. 1932 წელს მიცემულ ინტერვიუში მან განაცხადა: „იტალიაში არ არსებობს ებრაული საკითხი, რადგან ის არ შეიძლება არსებობდეს გონიერი მმართველობის მქონე ქვეყანაში.“ == გარდაცვალება == მინი|მარცხნიდან მარჯვნივ: ყოფილი მარქსისტი პოლიტიკოსი ნიკოლა ბომბაჩი, დუჩე ბენიტო მუსოლინი, კლარა პეტაჩი, მინისტრი ალესანდრო პავოლინი და ცნობილი ფაშისტი პოლიტიკოსი აკილე სტარაჩე, რომელთა ცხედრები გამოფენილია ქალაქ მილანის ცენტრალურ მოედანზე, 1945 წელი. მინი|ადგილი [[მეცეგრაში სადაც მუსოლინს ესროლეს]] მინი|ამერიკული ქრონიკა მუსოლინის გარდაცვალების ცნობით 1945 მუსოლინი და მისი საყვარელი კლარა პეტაჩი 1945 წლის 27 აპრილს, სოფელ დონგოს მახლობლად, ტბა კომოსთან კომუნისტმა პარტიზანებმა (გარიბალდის 52-ე ბრიგადიდან) შეაჩერეს, საიდანაც ის შვეიცარიაში გადასვლას ცდილობდა, რათა იქიდან ესპანეთში გაფრენილიყო. ამ პერიოდისთვის კლარას ძმა ესპანეთის კონსული იყო. კომოსთან მათი აყვანის რამდენიმე უშედეგო მცელობის შემდეგ, ისინი ნახეს მეცეგრაში, სადაც მათ თავისი ბოლო ღამე დე მარიას ოჯახში გაატარეს. შემდეგ დღეს მუსოლინი და პეტაჩი მათ თხუთმეტივე თანამგზავრთან ერთად დახვრიტეს. განაჩენი გიულინოში აღსრულდა. ოფიციალური ცნობით დახვრეტას უოლტერ აუდისიო ხელმძღვანელობდა. აუდისიო კომუნისტი პარტიზანი იყო, რომელსაც მუსოლინის ლიკვიდაციის ბრძანება ეროვნული თავისუფლების კომიტეტისგან ჰქონდა მიღებული. როდესაც აუდისიო შევიდა ოთახში, სადაც მუსოლინი და სხვა ფაშისტები იყვნენ, მან, გადმოცემის თანახმად გამოაცხადა: „მე მოვედი რომ თქვენ გიხსნათ!... რამე იარაღი გაქვთ?“. შემდეგ მან ისინი ჩასვა ავტომობილში და მცირე მანძილის გავლის შემდეგ მოსთხოვა, მანქანიდან ჩამოსულიყვნენ. მუსოლინიმ გაიხსნა ღილები და დაიძახა „მესროლეთ მკერდში!“ მას აუდისიომ ესროლა. მუსოლინი დაეცა თუმცა არ მომკვდარა. აუდისიო მივიდა და მკერდში კიდევ ერთხელ ესროლა. აუდისიომ უთხრა მის მძღოლს „შეხედე ემოციებს მის სახეზე, არ შეშვენის.“ მუსოლინის ჯგუფის სხვა წევრებიც ასევე დახვრიტეს. == სქოლიო == კატეგორია:იტალიელი პოლიტიკოსები კატეგორია:იტალიის პრემიერ-მინისტრები კატეგორია:მოკლული იტალიელი პოლიტიკოსები კატეგორია:დაბადებული 29 ივლისი კატეგორია:დაბადებული 1883 კატეგორია:გარდაცვლილი 28 აპრილი კატეგორია:გარდაცვლილი 1945 კატეგორია:მეორე მსოფლიო ომის პოლიტიკური ლიდერები", "url": "https://ka.wikipedia.org/wiki/ბენიტო_მუსოლინი", "length": 28172}
{"id": "8383", "title": "ქრისტეფორე კოლუმბი", "text": "thumb|250px|ქრისტეფორე კოლუმბი მინი ქრისტეფორე კოლუმბი (, , , ) (დ. დაახ. 31 ოქტომბერი, 1451, გენუა, იტალია — გ. 20 მაისი, 1506, ვალიადოლიდი, ესპანეთი) — იტალიელი მეზღვაური-მკვლევარი ესპანეთის მეფის სამსახურში. თავისდაუნებლიედ ამერიკის აღმომჩენი. კოლუმბმა პირველმა გადაცურა ატლანტის ოკეანე სუბტროპიკულ და ტროპიკულ ჩრდილოეთ ნახევარსფეროს პოლუსში და პირველმა ევროპელებიდან შეცურა კარიბის ზღვაში. მან დაუდო სათავე სამხრეთ ამერიკის მიწებისა და ჩრდილოეთ ამერიკის ყელის აღმოჩენას. მან აღმოაჩინა ყველა დიდი ანტილის კუნძული, ბაჰამის არქიპელაგის ცენტრალური ნაწილი, მცირე ანტილის კუნძულები (დომინიკიდან ვირჯინიის კუნძულების ჩათვლით), ასევე მთელი რიგი პატარა კუნძულებისა კარიბის ზღვაში და კუნძული ტრინიდადი სამხრეთ ამერიკის სანაპიროსთან. სულ კოლუმბმა დაასრულა 4 მოგზაურობა: * პირველი მოგზაურობა (3 აგვისტო 1492 — 15 მარტი 1493) * მეორე მოგზაურობა (25 სექტემბერი 1493 — 11 ივნისი 1496) * მესამე მოგზაურობა (30 მაისი 1498 — 25 ნოემბერი 1500) * მეოთხე მოგზაურობა (9 მაისი 1502 — ნოემბერი 1504) == დიდი გეოგრაფიული აღმოჩენების ეპოქის წინაგზავნილები == XV საუკუნის მეორე ნახევარში დასავლეთ ევროპაში გაიზარდა მსხვილი ქალაქები, განვითარდა ვაჭრობა, საყოველთაო გაცვლის საშუალება გახდა ფული. სწრაფად გაიზარდა მოთხოვნა ოქროზე. ამის გამო ითვლებოდა, რომ ოქრო შეიძლება მოიპოვო იქ, საიდანაც შემოდიოდა სანელებლები, ანუ ინდოეთში. ოსმალეთის მიერ ბალკანეთისა და მცირე აზიის ტერიტორიის დაპყრობამ ევროპელებს ძველი სავაჭრო (სახმელეთო და საზღვაო) გზების გამოყენების საშუალება აღარ მისცა. პორტუგალიამ გზების პოვნა სამხრეთ ზღვაში დაიწყო. ამავე დროს დაიბადა აზრი დასავლეთის გზის არსებობაზე. ეს აზრი ეფუძნებოდა წარმოდგენას, რომ დედამიწა იყო ბურთის მაგვარი, ამ აზრმა გაფართოება ჰპოვა ევროპის აღორძინების ეპოქაში. შორეული საზღვაო გზების მოძიების იმედს იძლეოდა მიღწეული წარმატებები გემთმშენებლობასა და ნავიგაციაში. == ესპანეთი XV საუკუნის მეორე ნახევარში == მინი|300px|კოლუმბის რუკა 1469 წელს კასტილიის დედოფალი იზაბელა გაჰყვა ცოლად არაგონის ტახტის მემკვიდრეს ფერდინანდს. 1479 წელს ფერდინანდმა დაიკავა ტახტი და ყველაზე მსხვილი პირენეული სახელმწიფოები გაერთიანდნენ ესპანეთში. 1480-1485 წლებში სამეფო წყვილმა შექმნა ინკვიზიცია და მისი დახმარებით უზრუნველყვეს თავიანთი სრული ძალაუფლება, გადალახეს რა მსხვილი ფეოდალებისა და თავადების წინააღმდეგობა. 1492 წლის დასაწყისში გაერთიანებული ესპანეთის ძალისხმევით დაეცა უკანასკნელი მუსულმანური სახელმწიფო პირენეის ნახევარკუნძულზე - გრანადის ემირატი. ამსთანავე დასრულდა რეკონკისტული პროცესი, რომელიც უკვე 8 საუკუნე გრძელდებოდა. მოაგვარა რა შინაგანი პრობლემები, ესპანეთმა დაიწყო საგარეო ექსპანსია. აქ მოხდა ინტერესების დამთხვევა სამეფო ხელისუფლების, კათოლიკური ეკლესიის, ქალაქის ბურჟუაზიის და ესპანეთის სათავადოს, რომელიც მავრებთან ომის დამთავრებისთანავე უსაქმოდ დარჩა. == კოლუმბის ახალგაზრდობა == ითვლება, რომ კოლუმბი (კოლომბო) დაიბადა საშუალო შეძლების მქონე გენუურ ოჯახში. აქვე უნდა ავღნიშნოთ, რომ იტალიისა და ესპანეთის 6 ქალაქი ეცილება ერთმანეთს პატივში, რომელი არის კოლუმბის მცირე სამშობლო. სწავლობდა პავიის უნივერსიტეტში. დაახლოებით 1470 წელს ცოლად შეირთო დონა ფელიპე მონის დე პალესტრელო. დონა ფელიპეს მამა ცნობილი ზღვაოსანი იყო პრინც ენრიკეს დროს. კოლუმბის ჩანაწერების მიხედვით მისი ცოლის მზითებიში შედიოდა კუნძული პორტო სანტო, თუმცა ეს დადასტურებული არ არის ისტორიკოსების მიერ. 1472 წლამდე კოლუმბი ცხოვრობდა გენუაში, 1472 წელს კი სავონაში. 70-იან წლებში იგი მონაწილეობას იღებდა საზღვაო სავაჭრო ექსპედიციებში. ვარაუდობენ, რომ ჯერ კიდევ 1474 წელს, ასტრონომმა და გეოგრაფმა პაოლო ტოსკანელიმ, წერილში აუწყა მას, რომ მისი აზრით, ინდოეთამდე შესაძლებელია მიაღწიო გაცილებით მოკლე საზღვაო გზით, თუ იცურებ დასავლეთით. როგორც ჩანს, უკვე მაშინ კოლუმბი ფიქრობდა თავის მოგზაურობის პროექტზე ინდოეთში. მან გამოიტანა საკუთარი დასკვნები ტოსკანელის რჩევებზე დაყრდნობით, გადაწყვიტა, რომ უფრო მოსახერხებელია გაცურო კანარის კუნძულების გავლით, საიდანც მისი აზრით იაპონიამდე დაახლოებით 5 ათასი კილომეტრი რჩებოდა. 1476 წლიდან კოლუმბი ინაცვლებს პორტუგალიაში, სადაც 9 წლის განმავლობაში ცხოვრობს. ცნობილია რომ კოლუმბი ეწვია ინგლისს, ირლანდიას და ისლანდიას, სადაც იგი ისლანდიელების მონაცემებს გაეცნო, დასავლეთის მიწების შესახებ. ამავე დროში, ის ასწრებს მოინახულოს ასევე გვინეა. 1475-1480 წლებში კოლუმბი პირველად მიუბრუნდა თავის წინადადებას გაეცურა ინდოეთისკენ დასავლეთის წყლების გავლით. ამის შესახებ აცნობა მან თავის ხელისუფლებას და ვაჭრებს მშობლიურ გენუაში. გამოხმაურება არ მოჰყოლია. 1483 წელს კოლუმბმა პროექტი წარუდგინა პორტუგალიის მეფეს ჟუან II-ს, მაგრამ დიდი ხნის შესწავლის შემდეგ პროექტი უარყოფილია. == კოლუმბი ესპანეთში == thumb|right|250px|კოლუმბის ყველაზე დიდი ძეგლი ბარსელონაში thumb|left|250px|კოლუმბის ძეგლი ბარსელონაში 1485 წელს კოლუმბი შვილ დიეგოსთან ერთად გადადის ესპანეთში. 1485-1486 წლებში ზამთარში იგი თავშესაფარს ჰპოვებს მონასტერ სანტა-მარია-და-რაბიდაში მათხოვრის სტატუსით. მმართველმა ხუან პერეს დე მარჩენამ მიიღო ის და ფაქტობრივად გადაარჩინა შიმშილით სიკვდილს. მანვე გაუგზავნა პირველი წერილი ფერნანდო დე ტალავერას, მის ნაცნობს-დედოფლის მოძღვარს, კოლუმბის იდეის მოკლე აღწერით. ესპანეთის მეფე ამ დროს იმყოფებოდა ქალაქ კორდოვაში, სადაც გრანადასთან ომის წინა სამზადისი მიმდინარეობდა მეფის პირადი მონაწილეობით. 1486 წლის განმავლობაში კოლუმბი კავშირს ამყარებს მეფის ფინანსურ მრჩევლებთან, ვაჭრებთან და ბანკირებთან. მხოლოდ 1486 წლის ზამთარში კოლუმბი წარდგენილი იქნა პედრო გონსალეს დე მენდოსას, არქიეპისკოპოს ტოლედოს და ესპანეთის კარდინალის წინაშე. კოლუმბის წინადადებას რამდენიმეჯერ სწავლობენ კოსმოგრაფები, მონარქები და იურისტები. მას უარყოფენ და თვლიან გადამეტებულად. 20 მარტს (სხვა წყაროებით-20 მაისს) 1488 წელს, კოლუმბმა მოულოდნელად მიიღო წერილი პორტუგალიის მეფისგან, დაბრუნებულიყო პორტუგალიაში. ყურადღებას იქცევს უდიდებულესობის სიტყვები წერილში: „თუ თქვენ თვლით რომ საფრთხეში იგდებთ თავს ამით, იცოდეთ, რომ არა მარტო ჩამოსვლისას არამედ აქ ყოფნისას და გამგზავრებისას, თქვენ არ იქნებით დაპატიმრებული, დაკავებული, გასამართლებული ან ეჭვმიტანილი ნებისმიერ მიზეზად. თქვენ გექნებათ მოხსნილი ყველა მოქალაქეობრივი და არამოქალაქეობრივი მოვალეობა“. კოლუმბი გზავნის თავის პროექტს ინგლისის მეფე ჰენრი VII 1488 წლის თებერვალში მან მიიღო ისეთივე დიდსულოვანი პასუხი (მაგრამ კონკრეტული წინადადების გარეშე). 1491 წელს კოლუმბი წარუდგება ჰერცოგ მედინა-სედონიას 100-ზე მეტი სავაჭრო გემის მფლობელს, მაგრამ უარს მიიღებს. საბოლოოდ იანვარში 1492 წელს მოხდა დიდხანს ნაცადი შემთხვევა: აღებული იქნა ალგამბრის ციხე-სიმაგრე. გრანადა დაეცა, ბრძოლა საბოლოოდ დამთავრდა. == რესურსები ინტერნეტში == * კოლუმბის მიერ ლუის დე ნასტ ანგელის მიმართ დაწერილი წერილი, სადაც აუწყებს თავისი აღმოჩენის შესახებ * კოლუმბის ნავიგაცია * კოლუმბის მონუმენტების გვერდები (მსოფლიოს მასშტაბით) * ქრისტეფორე კოლუმბის ნაშრომები * პირველი მოგზაურობის ანგარიში * კოლუმბის შესახებ * აუდიო–საკითხავი კოლუმბის შესახებ == სქოლიო == კატეგორია:იტალიელი მოგზაურები კატეგორია:შუა საუკუნეების მოგზაურები კატეგორია:დაბადებული 31 ოქტომბერი კატეგორია:დაბადებული 1451 კატეგორია:გარდაცვლილი 20 მაისი კატეგორია:გარდაცვლილი 1506", "url": "https://ka.wikipedia.org/wiki/ქრისტეფორე_კოლუმბი", "length": 6738}
{"id": "8384", "title": "ჯოელ ჩენდლერ ჰარისი", "text": "ჯოელ ჩენდლერ ჰარისი, ჰერისი (; დ. 9 დეკემბერი, 1848, იტონტონი, ჯორჯიის შტატი — გ. 3 ივლისი, 1908, ატლანტა, იქვე) — ამერიკელი მწერალი. მისი შემოქმედება დაფუძნებულია აშშ-ის სამხრეთის აფრიკული მოსახლეობის ფოლკლორულ ტრადიციებზე. 1876-1900 წლებში გამოქვეყნდა ჰარისის პირველი ნარკვევები და მოთხრობები, შემდეგ - წიგნები „ბიძია რემუსი, მისი სიმღერები და ანდაზები. ძველი პლანტაციის ფოლკლორი“ (1881), „საღამოები ბიძია რემუსთან“ (1883), „მისტერ ბაჭია შინ“ (1895), „ბიძის რემუსი და ძმა ბაჭია“ (1906) და სხვები. ==ლიტერატურა== ==სქოლიო== კატეგორია:ამერიკელი მწერლები კატეგორია:დაბადებული 1848 კატეგორია:გარდაცვლილი 1908 კატეგორია:ამერიკელი საბავშვო მწერლები კატეგორია:ამერიკელი მამაკაცი ჟურნალისტები კატეგორია:ამერიკელი ფოლკლორისტები", "url": "https://ka.wikipedia.org/wiki/ჯოელ_ჩენდლერ_ჰარისი", "length": 720}
{"id": "8395", "title": "იოაჰიმ მიურატი", "text": "იოაჰიმ მიურატი (ფრანგ.: Joachim Murat) (დ. 25 მარტი, 1767, ლაბასტიდ-ფურტიურნიე, დღ. ლაბასტიდ-მიურა, საფრანგეთი — გ. 13 ოქტომბერი, 1815, პიცო, კალაბრია) — ნეაპოლის მეფე 1808–1815 წლებში, ნაპოლეონის სიძე და საფრანგეთის მარშალი. == სახელი == იოაჰიმ მიურატი ტრადიციულად დამკვიდრებული სახელის რუსული ფორმაა. სახელის მართებული ფორმაა ჟოაკენ მიურა. == ბიოგრაფია == * 1789 : მიურატი სამხედრო სამსახურში შევიდა. * 1796 : ნაპოლეონის იტალიური ლაშქრობის დროს იგი მისი ადიუტანტი იყო. * 1799 : ნაპოლეონის ეგვიპტის ექსპედიციის დროს მიურატის კავალერიამ ბრწყინვალე გამარჯვებები მოიპოვა მამელუქების წინააღმდეგ ბრძოლაში და მას დივიზიის გენერლის სამხედრო წოდება მიენიჭა. : 9 ნოემბერი — რევოლუციის VIII წლის 18 ბრიუმერის გადატრიალებაში იგი ნაპოლეონის ერთგული მხარდამჭერი იყო. * 1800 : მიურამ იქორწინა ნაპოლეონის უმცროს და კაროლინაზე. * 1804 : ნაპოლეონმა იოახიმ მიურატი საფრანგეთის მარშალი გახადა. * 1805 : იგი იმპერიის პრინცის ხარისხში იქნა აყვანილი. * 1806 : 15 მარტი — მიურატი, უკვე პრინცი და საფრანგეთის გროსადმირალი ბერგის და კლევეს დიდი ჰერცოგი გახდა. * 1808 : ნაპოლეონმა მიურატს ნეაპოლის სამეფო აჩუქა. : ახლად დანიშნულმა მეფემ მოდერნიზირება გაუკეთა სახელმწიფო აპარატს და მოაწესრიგა სოციალური და სასამართლო ინსტიტუტები. * 1812 : რუსეთზე ლაშქრობის დროს იმპერატორსა და მის საუკეთესო კავალერისტს შორის ბზარი გაჩნდა. ნაპოლეონი ეჭვობდა, რომ მიურატი მისი ხელისუფლების დამხობას აპირებდა. * 1814 : პირველი იმპერიის ბოლო დღეებში იგი შეეცადა კავშირი დაემყარებინა ავსტრიასთან, თუმც “100 დღიან” პერიოდში ისევ ნაპოლეონის მხარე დაიჭირა და დამარცხებულთა ბანაკში აღმოჩნდა. მისმა ავტორიტეტმა ნეოპოლში საგრძნობლად იკლო. * 1815 : მიურატი შეეცადა ნეაპოლისათვის დამოუკიდებლობის მოპოვებით მოსახლეობის თავის მხარეზე გადაბირებას, მაგრამ ეს ცდა მარცხით დამთავრდა. იგი დააპატიმრეს და სიკვდილით დასჯა მიუსაჯეს. : 13 ოქტომბერი — ქალაქ პიცოში ბურბონი მეფის ფერნანდო IV-ის ბრძანებით იოახიმ მიურატი დახვრიტეს. == გერბები == File:Blason Joachim Murat Grand-Duc de Clèves et de Berg (Orn ext).svg|ბერგის დიდი საჰერცოგოს გერბი. File:Coat of Arms of the Kingdom of Naples (1808).svg|ნეაპოლის სამეფოს გერბი. == იხილეთ აგრეთვე == * მიურატები == ლიტერატურა == * Bonar, Hugh S. (Jr.), Joachim Murat : lieutenant of the Emperor, Consortium on Revolutionary Europe 1750-1850 (University of Florida), Articles relatifs totalement ou partiellement à la période 1795-1815, Proceedings 1989. * Chavanon, Jules and Georges Saint-Yves, Joachim Murat (1767–1815), Libraire Hachette, 1905. * Connelly, Owen, ''Blundering to Glory: Napoleon's Military Campaigns'', Scholarly Resources Imprint, 1987. == რესურსები ინტერნეტში == *Napoleonic Literature * \"Murat,\" in Naples Encyclopedia. *Friends of the Musée Murat ==სქოლიო== კატეგორია:საფრანგეთის მარშლები კატეგორია:დაბადებული 25 მარტი კატეგორია:დაბადებული 1767 კატეგორია:გარდაცვლილი 13 ოქტომბერი კატეგორია:გარდაცვლილი 1815", "url": "https://ka.wikipedia.org/wiki/იოაჰიმ_მიურატი", "length": 2806}
{"id": "8397", "title": "ჩიჩილაკი", "text": "thumb|ჩიჩილაკი ჩიჩილაკი — ხის ფორმის რიტუალური საგანი, მზადდება საახალწლოდ მიკვლევა-მილოცვისათვის. გავრცელებული იყო დასავლეთ საქართველოში. არსებობდა ჩიჩილაკის რამდენიმე ნაირსახეობა, რომელთაგან განსაკუთრებით სრულყოფილი ჩანს გურული კალპიანი ჩიჩილაკი. ჩიჩილაკს ამზადებდნენ თხილის მსხვილი ჯოხისაგან. ჯოხს ჯერ გაახურებდნენ მეტი დრეკადობისათვის, კანს გააცლიდნენ და მახვილი დანით ბოლოდან წვერისაკენ იწყებდნენ თხელი ბურბუშელების ათლას. ბურბუშელას წვერიდან ერთი გოჯის დაშორებამდე უწყვეტად გაიტანდნენ და ზეაკეცავდნენ. ოსტატი ასობით გრძელ ბურბუშელას აჭრიდა და აკეცავდა. მათ ჩიჩილაკის ან „ბასილას წვერი“ ერქვა. აკეცილ ბურბუშელებს შემდეგ ისევ ღერძზე გადმოფენდნენ და გამოვიდოდა ხის მსგავსი საგანი, რომელსაც ძირზე უმაგრებდნენ სადგარს. ზედა წვეროს ჯვარედინად ჩაჩეხავდნენ და შიგ ჯვრის სახედ ჩასვამდნენ წვერწამახულ ჯოხებს, რომელთა ბოლოებზე ჩამოაცვამდნენ ორ ბროწეულს ან ვაშლს, ორ სფერულ კვერცხს, ე. წ. ყვინჩილებს. ჩიჩილაკზე ჰკიდებდნენ გაპუტულ შაშვს, რომელისაც ფრთისა და ბოლოს ბუმბულს უტოვებდნენ. სამკაულს, ფერად ძაფებს, ფოჩიან კანფეტს. იმერეთში იცოდნენ ჩიჩილაკის ენდროთი შეფერადება. ჩიჩილაკის ერთ-ერთი ატრიბუტია კალპი. კალპი მარადმწვანე სუროსაგან და წითელმარცვლიანი კურკანტელის ლერწებისაგან მოწნული რგოლია, რომელსაც ჩიჩილაკის ზემოდან ბურბუშელის შეკრების ადგილას დგამდნენ. კალპზე დებდნენ ყველითა და კვერცხით შეზავებულ გულამოჭრილ კვერცხს, ბოკელს, ზემოდან ადგამდნენ ყვინჩილებიან ჯვარს. კალპის დადგმა ჩიჩილაკისთვის აუცილებელი არ იყო. კალპის მსგავსად რაჭაში მზადდებოდა გვერგვი, რომელიც რიტუალში დამოუკიდებლად მონაწილეობდა. ჩიჩილაკის მსგავსად ხის ტოტების შემკობა და საჩუქრად მირთმევა სცოდნიათ საქართველოს სხვა კუთხეებშიც. ასეთი იყო სახადის განმგებელთათვის, „ბატონებისათვის“ მისართმევი ხე; საჩუქრებითა და ხილით შემკულ ხეს, „მაშხალას“ მიართმევდნენ ხოლმე ხევში ნეფე-დედოფალს. სვანეთში მიცვალებულის სახელზე აკეთებდნენ ე. წ. კამარას, რისთვისაც ზრდადასრულებული, ტანმაღალი ხის წვერს მიწამდე მოხრიდნენ და დაამაგრებდნენ, ხოლო ზედ სხვადასხვა შესაწირავს დაჰკიდებდნენ. ჩიჩილაკი და სხვა რიტუალური ხეების რწმენა სათავეს იღებს ცხოვრების ხესა და ნაყოფიერებასთან დაკავშირებული იდეებიდან. ანალოგიური რწმენები გავრცელებულია ევროპის მრავალ ხალხში. ==ლიტერატურა== კატეგორია:ქართული ადათ-წესები", "url": "https://ka.wikipedia.org/wiki/ჩიჩილაკი", "length": 2147}
{"id": "8399", "title": "ნაპოლეონ ბონაპარტი", "text": "ნაპოლეონ ბონაპარტი (; დ. 15 აგვისტო, 1769, აიაჩო, კორსიკა — გ. 5 მაისი, 1821, წმინდა ელენეს კუნძული) — საფრანგეთის სამხედრო და პოლიტიკური ლიდერი, რომელსაც მნიშვნელოვანი ადგილი უჭირავს ევროპის ისტორიაში. იყო საფრანგეთის რევოლუციის გენერალი და საფრანგეთის მმართველი, როგორც საფრანგეთის კონსულატის პრემიერ-კონსული 1799-1804 წლებში და შემდგომ როგორც „ფრანგთა იმპერატორი“ 1804-1815 წლებში, იტალიის მეფე ნაპოლეონ I-ის სახელით 1805-1814 წლებში და რაინის კავშირის პროტექტორი 1806-1814 წლებში. დაიბადა კორსიკაში, სწავლობდა საფრანგეთში, როგორც არტილერიის ოფიცერი. პოპულარობა მოიხვეჭა საფრანგეთის რევოლუციის დროს, როდესაც წარმატებით უხელმძღვანელა სადამსჯელო ოპერაციებს აჯანყებულთა წინააღმდეგ. 1799 წელს ნაპოლეონმა მიაღწია საფრანგეთის პირველ კონსულობას, ხოლო ხუთი წლის შემდეგ გახდა საფრანგეთის პირველი იმპერატორი. 1812 წელს, ნაპოლეონის რუსეთის კამპანია კრახით დასრულდა. 1813 წლის ოქტომბერში, ლაიფციგთან ანტიფრანგულმა კოალიციამ ნაპოლეონის ჯარები დაამარცხა, რასაც მოყვა ნაპოლეონის პირველი გადადგომა 1814 წლის აპრილში. იგი გადასახლებულ იქნა ხმელთაშუა ზღვის პატარა კუნძულ ელბაზე. 1815 წლის მარტში ის დაბრუნდა საფრანგეთში და აღადგინა კონტროლი ხელისუფლებაზე, თუმცა მან ამჯერად ხელისუფლება მხოლოდ ას დღეს შეინარჩუნა. 1815 წლის 18 ივნისს ვატერლოოსთან იგი საბოლოოდ დამარცხდა (იხილეთ ვატერლოოს ბრძოლა) და გადასახლებულ იქნა ატლანტის ოკეანის სამხრეთის შორეულ წმინდა ელენეს კუნძულზე, სადაც იგი ექვსი წლის შემდეგ, 1821 წლის 5 მაისს, გარდაიცვალა. == აღზრდა და განათლება == მინი|მარცხნივ|ნაპოლეონის მამა [[კარლო ბუონაპარტე]] ნაპოლეონ ბონაპარტი დაიბადა 1769 წლის 15 აგვისტოს ხმელთაშუა ზღვის კუნძულ კორსიკის ქალაქ აიაჩოში. ამ მოვლენამდე სამი თვით ადრე კორსიკელი ხალხი იძულებული გახდა საფრანგეთის ბატონობას დამორჩილებოდა. ნაპოლეონი ბავშვობიდანვე ისმენდა ამბებს კორსიკელების დამოუკიდებლობისთვის ბრძოლაზე და ამ ბრძოლაში თავისი მშობლების მონაწილეობის შესახებ. კუნძული კორსიკა, რომელიც დიდი ხნის განმავლობაში ეკუთვნობა გენუის სავაჭრო რესპუბლიკას, რამდენიმე საუკუნე იბრძოდა თავისი დამოუკიდებლობისთვის. აღსანიშნავია, რომ XIV საუკუნიდან XVIII საუკუნემდე კორსიკაზე თორმეტი სახალხო აჯანყება მოხდა. ერთ-ერთი აჯანყების დროს, 1755 წელს, ადგილობრივებმა მოახერხეს საკუთარი ტერიტორიებიდან გენუელების განდევნა. რაკი დარწმუნდა, რომ კორსიკა მას აღარ ეკუთვნოდა, გენუის რესპუბლიკამ 1768 წელს თავისი ფაქტიურად უკვე არარსებული \"უფლებები\" კორსიკაზე საფრანგეთის მეფე ლუდოვიკო XV-ს მიჰყიდა. როდესაც ეს კორსიკელებმა გაიგეს, მათ კვლავ ხელი მოჰკიდეს იარაღს. გმირული წინააღმდეგობის მიუხედავად მათ ვერ შეძლეს ფრანგების დამარცხება. კორსიკა საფრანგეთის სამფლობელოდ გამოცხადდა. ამრიგად, ნაპოლეონმა თავისი ბავშვობა კუნძულზე გაატარა სწორედ მაშინ, როდესაც აქ, ერთი მხრივ, ჯერ კიდევ გული შესტკიოდათ უეცრად დაკარგულ პოლიკიკურ დამოუკიდებლობაზე, ხოლო, მეორე მხრივ, მემამულეებისა და ქალაქის ბურჟუაზიის ნაწილი უკვე ეკითხებოდა თავის თავს: უმჯობესი ხომ არ იქნება ერთხელ და სამუდამოდ გადავიქცეთ საფრანგეთის არა ნაძალადევ, არამედ სულითა და გულით მორჩილ ქვეშევრდომადო. ნაპოლეონის მამა, კარლო ბონაპარტი, \"ფრანგულ\" პარტიას მიემხრო, პატარა ნაპოლეონს კი ეზიზღებოდა უცხო ფრანგები. კარლო ბონაპარტმა 1764 წელს იქორწინა ლეტიცია რამოლინოზე. მათ ჰყავდათ 13 შვილი, რომელთაგანაც მხოლოდ 8–მ მიაღწია სრულწლოვნებას. * ნაპოლეონ ბუონაპარტე (1764/1765 – 17 აგვისტო 1765) * მარია ანა ბუონაპარტე (3 იანვარი 1767 – 1 იანვარი 1768) * ჟოზეფ ბონაპარტი (7 იანვარი 1768 – 28 ივლისი 1844) * ნაპოლეონ ბონაპარტი (15 აგვისტო 1769 – 5 მაისი 1821) * მარია ანა ბუონაპარტე (1770), * მარია ანა ბუონაპარტე (14 ივლისი – 23 ნოემბერი 1771), * ერთი დაუბადებელი ვაჟი * ლუსიენ ბონაპარტი (21 მაისი 1775 – 29 ივნისი 1840), * ელიზა ბონაპარტი (13 იანვარი 1777 – 7 აგვისტო 1820), * ლუის ბონაპარტი (2 სექტემბერი 1779 – 25 ივლისი 1844), * პოლინ ბონაპარტი (20 ოქტომბერი 1780 – 9 ივნისი 1825), * კაროლინ ბონაპარტი (24 მარტი 1782 – 18 მაისი 1839), * ჟერომ ბონაპარტი (15 ნოემბერი 1784 - 24 ივნისი 1860). ნაპოლეონის მამამ, რომელიც საფრანგეთის მომხრე გახდა, გადაწყვიდა ფრანგული აღზრდა მიეცა თავისი შვილებისთვის. მან შეიტანა განცხადება პარიზის სამხედრო სკოლაში: ითხოვდა თავისი ორი უფროსი ვაჟის მიღებას. 1779 წლის 28 მარტის გადაწყვეტილებით, ნაპოლეონ ბონაპარტი ბრიენის სამხედრო სკოლაში მიიღეს. მანამდე მიღებულ მის განათლებაზე, ცოტა რამ არის ცნობილი. ხუთი წლის ასაკში იგი აიაჩოს მონაზვნების სკოლაში სწავლობდა, სადაც წერა-კითხვა შეისწავლა. შემდეგ ოთხის წელი აბატ რეკოს სკოლაში გაატარა. ბრიენის სამხედრო სკოლაში შესვლამდე, ფრანგული ენის დასახვეწად, რომელიც კარგად არ იცოდა, ოტენის კოლეჯში სწავლობდა. კოლეჯის დასრულების შემდეგ ნაპოლეონმა არტილერია აირჩია და ასე მოხვდა პარიზის სამხედრო სკოლაში. ინვალიდების სასახლის გვერდით მდებარე ამ დაწესებულებაში, სხვადასხვა ტექნიკური და ჰუმანიტარული საგნების გარდა, ასწავლიდნენ ფორტიფიკაციას და ფარიაკობას, მაგრამ, როგორც ნაპოლეონი ამბობდა, არაფერს ომის ხელოვნებაზე. პარიზის სამხედრო სკოლაში სწავლის დროს, ნაპოლეონსა და მის ოჯახს დიდი განსაცდელი შეემთხვა, ნაპოლენის მამის — კარლო ბონაპარტის გარდაცვალების გამო. სამხედრო სკოლაში ერთი წლის სწავლის შემდეგ ნაპოლეონი ჩაირიცხა არმიაში უფროს ოფიცრად და გაიგზავნა გარნიზონში, რომელიც იდგა სამხრეთ საფრანგეთში, ქალაქ ვალანსში. == ადრეული წლები == ნაპოლეონი 1789 წელს საფრანგეთში დაწყებულ რევოლუციას თავიდანვე მიემხრო. თუ მივიღებთ მხედველობაში ნაპოლეონის სოციალურ მდგომარეობას, იგი მხოლოდ მოიგებდა ბურჟუაზიის გამარჯვებით. კორსიკაში აზნაურები არასოდეს არ სარგებლობდნენ იმ უფლებებითა და უპირატესობებით, რომლებსაც ესოდენ აფასებდნენ საფრანგეთის აზნაურები; ფრანგების მიერ ახლახანს დაპყრობილი შორეული \"ველური\" კუნძულიდან მოსულ წვრილმიწათმფლობელ პროვინციელს არავითარ შემთხვევაში არ შეეძლო ჰქონოდა დიდი და სწარაფი კარიერის იმედი სამხედრო სამსახურში. თუკი ნაპოლეონს რაიმე მაინც მოსწონდა XVIII საუკუნის საგანმანათლებლო ლიტერატურაში ეს იყო მოძღვრება თანასწორობის შესახებ. ერთადერთი რამ, რითაც ბონაპარტის გული მოიგო 1789 წლის რევოლუციამ ეს ადამიანისა და მოქალაქის უფლებათა დეკლარაცია. ამიერიდან მხოლოდ პირად ნიჭს შეეძლო შეეწყო ხელი ადამიანისთვის სოციალურ კიბეზე ასვლაში. რევოლუციის მიმდინარეობისას, 1793 წელს მომხდარმა ერთმა მოვლენამ სრულიად მოულოდნელად შეცვალა ნაპოლეონის სამსახურებრივი მდგომარეობა. ამ დროს სამხრეთ საფრანგეთში იფეთქა კონტრევოლუციურმა აჯანყებამ. ქალაქმა ტულონმა განდევნა, ნაწილობრივ კი დახოცა რევოლუციური ხელისუფლების წამომადგენლები და დასახმარებლად მოიწვია ინგლისური ფლოტი. რევოლუციური არმია ხმელეთიდან მიადგა ტულონს და ალყა შემოარტყა. ალყა წარუმატებლად მიმდინარეობდა. მოხდა ისე, რომ ალყის ერთ-ერთი ხელმძღვანელი ნაპოლეონის ძველი ნაცნობი აღმოჩნდა. ერთხელ, ბონაპარტმა ტულონთან მდებარე ბანაკში ინახულა თავისი თანამემამულე და მოუყვა საკუთარ გეგმაზე, რომლითაც შეიძლებოდა ტულონის აღება და ინგლისელთა ფლოტის განდევნა ნაპირიდან. ამის მოსმენის შემდეგ, ნაპოლეონი საალყო არტილერიის უფროს თანაშემწედ დანიშნეს. ხანგრძლივი წინააღმდეგობისა და დაყოვნების შემდეგ, რასაც იჩენდნენ უმღლესი ხელისუფალნი, მაინცდამაინც არ ენდობოდნენ ბანაკში შემთხვევით მოსულ ვიღაც უცნობ ახალგაზრდა კაპიტანს, ნაპოლეონმა მაინც მიიღო დასტური ქალაქის აღების თავისი გეგმა განეხორციელებინა. ტულონი მეფის მომხრეთა მნიშვნელოვანი დასაყრდენი იყო სამხრეთ საფრანგეთში. 1793 წლის 17 დეკემბერს კი, ნაპოლეონის მიერ ეფექტურად გათვლილი სამხედრო მანევრებით, ქალაქი დანებდა რევოლუციურ ჯარს. 24 წლის ნაპოლეონმა თავისი პირველი ბრძოლა ტრიუმფალური გამარჯვებით დაასრულა. ტულონი მიუდგომელ ციხედ ითვლებოდა. ბევრითვის დაუჯერებელი იყო, რომ მისი აღება ყველასთვის უცნობმა, ვინმე ბონაპარტმა შეძლო. ამ დროს, ქალაქის საალყო ბანაკში იმყოფებოდა ერთი გავლენიანი ადამიანი ოგიუსტენ რობერსპიერი, მაქსიმილიან რობერსპიერის ძმა. იგი ესწრებოდა ქალაქის აღებას და მანვე აღწერა ეს ამბავი პარიზში გაგზავნილ მოხსენებაში. ამან სწრაფი ნაყოფი გამოიღო: 1794 წლის 14 იანვრის დადგენილებით ნაპოლეონ ბონაპარტმა მიიღო ბრიგადის გენერლის ხარისხი. მაშინ, როდესაც ნაპოლეონმა ტულონი აიღო, იყო პერიოდი რობერსპიერის რევოლუციური დიქტატურის აყვავებისა. 1794 წელს საფრანგეთის ხელისუფალნი ამზადებდნენ გეგმას პიემონტში, ჩრდილოეთ იტალიაში შეჭრისთვის, რათა იქიდან ავსტრიას დამუქრებოდნენ. ოგიუსტენ რობერსპიერთან სიახლოვე ნაპოლეონს აძლევდა საშუალებას თავისი ოცნების ასრულებაში და იტალიის დაპყრობაში მონაწილეობის მიღებაში. თუმცა, ნაპოლეონის ამ გეგმას არ ეწერა განხორციელება. ამავე წელს, ბონაპარტისთვის სრულიად მოულოდნელად, მომხდარმა პოლიტიკურმა მოვლენებმა ყველაფერი თავდაყირა დააყენა. 9 თერმიდორის დღეს (27 ივლისი) კონვენტის სხდომაზე დააპატიმრეს მაქსიმილიან რობერსპიერი, მისი ძმა ოგიუსტენი, იაკობინელთა წრის სხვა მომხრეები და მეორე დღესვე სიკვდილით დასაჯეს. მთელ საფრანგეთში დაუყოვნებლივ დაიწყო დაპატიმრება ისეთი პირებისა, რომლებიც განსაკუთრებით იყვნენ დაახლოებულნი რობერსპიერთან. ოგიუსტენის სიკვდილით დასჯიდან ორ კვირაში ნაპოლეონი დააპატიმრეს, თუმცა 14 დღის შემდეგ გაათავისუფლეს, რადგან მის საქმეში არაფერი აღმოჩნდა ისეთი, რაც შეიძლებოდა მის წინააღმდეგ დევნის დაწყების საბაბი გამხდარიყო. ==13 ვანდემიერი== 350px|მინი|13 ვანდემიერი, საარტილერიო ცეცხლი პარიზის ქუჩებში ციხიდან გამოსვლის შემდეგ ნაპოლეონი მალევე დარწმუნდა, რომ დრო გამოიცვალა და მისი ბედნიერად დაწყებული კარიერა შეჩერებულია. ახლა ხალხი ეჭვის თვალით უყრებდა მას. ტულონის გმირული ღვაწლი უკვე დავიწყებული იყო 9 თერმიდორის შემდეგ და, ყოველ შემთხვევაში, ნაპოლეონს ისე დიდად აღარ აფასებდნენ, როგორც ამ მოვლენის პირველ მომენტში. თანაც ნაპოლეონს ამ დროს მოუსწრო ახალმა უსიამოვნებამ. საზოგადოებრივი ხსნის კომიტეტმა მოულოდნელად უბრძანა მას ვანდეაში წასვლა მეამბოხეთა დასამშვიდებლად; როდესაც გენერალი ბონაპარტი პარიზში ჩავიდა, გაიგო, რომ მას აძლევდნენ ქვეითი ჯარის სარდლობას, თუმცა იგი არტილერისტი იყო და არ სურდა ქვეით ჯარში სამსახური. კომიტეტის წევრთან მომხდარი შელაპარაკების შემდეგ ნაპოლეონმმა გადაწყვიტა სამსახურიდან წამოსვლა. მის ცხოვრებაში კვლავ დადგა მატერიალური გაჭირვების პერიოდი. ბოლოს, როგორც იქნა, 1795 წლის აგვისტოში იგი ჩარიცხეს როგორც არტილერიის გენერალი საზოგადოებრივი ხსნის კომიტეტის ტოპოგრაფიულ განყოფილებაში. ეს თანამდებობა ნაპოლეონს ბევრს არაფერს აძლევდა მატერიალური თვალსაზრისით. თუმცა მალე ბედმა კვლავ გაუღიმა, საფრანგეთის რესპუბლიკას კვლავ დასჭირდა იგი და ისევ იმ მტრის წინააღმდეგ, რომლებიც ტულონის ალყისას დაამარცხა. 1795 წელი ერთ-ერთი გარდამტეხი წელი იყო საფრანგეთის ბურჟუაზიული რესპუბლიკის ისტორიაში. როგორც ზამთარი, ისე გაზაფხული საშინელი იყო, მუშები შიმშილობდნენ, დაბალი ფენის წამომადგენლებს უდიდეს გაჭირვებაში უწევდათ ცხოვრება. ხელისუფლებაში მოსული დირექტორია კი ვერ უმკლავდებოდა არსებულ სიტუაციას. ამ წელს მუშათა გარეუბანში ორი დიდი აჯანყება მოხდა, რომლებიც ხელისუფლებამ სასტიკად ჩაახშო. ამ დროს გააქტიურებულ როიალისტებს არ სურდათ გაეგოთ ის, რაც 1789-1795 წლებში მოხდა: რომ ფეოდალიზმი დაინგრა და არასოდეს დაბრუნდება, რომ იწყება კაბიტალიზმის ხანა, რომ რევოლუციურმა ბურჟუაზიამ ზღუდე აღმართა საფრანგეთის ისტორიის ძველსა და ახალ პერიოდებს შორის და რომ მათი იდეები მონარქიის აღდგენისა უცხოა ქალაქისა და ბურჟუაზიის უმრავლესობისთვის. მიუხედავად არსებული მდგომარეობისა, როიალისტებს მაინც ჰქონდათ ხელისუფლებასთან დაპირიპირების მცდელობა, რომელშიც ჩაბმულები იყვნენ საფრანგეთიდან განდევნილი ემიგრანტებიც, მაგრამ მათ საფრანგეთში მოსვლასა და აჯაყებას წარმატებული შედეგი არ მოუტანია, რესპუბლიკის ჯარებმა მოახერხეს ამ შეტევის მოგერიება. თუცა, ამ მარცის მიუხედავად, ისისნი თავს წაგებულებად არ თვლიდნენ. მალე, დაახლოებით ორ თვეში, ისევ მოაწყვეს გამოსვლა, ამჯერად პარიზში. დედაქალაქში კვალვ დიდი იყო მუშათა უკმაყოფილება, ხელისუფლების მთავარი დასაყრდენი კი ამ დროს ჯარი იყო, თუმცა მას არ ჰყავდა სათანადო წინამღღოლი, გენერალი, რომელიც შეძლებდა სიტუაციის სწორად შეფასებას და საჭირო გადაწყვეტილებების მიღებას. მაშინ, როცა უშუალო დაპირიპირეები დაიწყო აჯანყებულებასა და რესპუბლიკის სამხედრო ნაწილებს შორის, ეროვნულმა კონვენტმა გადაწყვიტა შეიარაღებული ძალების უფროსად დაენიშნა პოლ ბარასი, 9 თერმიდორის დროს მომხდარი გადატრილების ერთ-ერთი მთავარი მონაწილე. პოლ ბარასი თანამედროვეთა თვალში შეფასებული იყო, როგორც ხაზინის ქურდი, ავანტიურისტი, ცბიერი, უპრინციპო კარიერისტი, მაგრამ მაინც უაღრესად ჭკვიანი და გაჭრიახი ადამიანი. მას ესმოდა, რომ დაწყებულ დაპირიპირებას შეეძლო დაეჩქარებინა ბურბონთა რესტავრაცია საფრანგეთში, რაც მისთვის პირდაპირ საფრთხეს წარმოადგენდა. საჭირო იყო ბრძოლის დაუყოვნებლივ დაწყება, მაგრამ ბარასი არ იყო სამხედრო კაცი. დაუყოვნებლივ საჭირო იყო გენერლის დანიშვნა, და აქ ბარსს გაახსენდა ახალგაზრდა კაცი, რომელიც უკანასკნელ დროს რამდენჯერმე მივიდა მასთან თხოვნით. ბარასმა არაფერი იცოდა ამ კაცის შესახებ, გარდა იმისა, რომ ეს იყო გადამდგარი გენერალი, რომ მან თავი ისახელა ტულონის აღების დროს, მაგრამ ამის შემდეგ შეემთხვა რაღაც უსიამოვნება და რომ ახლა იგი, მცირე შემოსავლის გამო, დიდ გაჭირვებას განიცდიდა დედაქალაქში. ბარასმა ბრძანა მოენახათ და მასთან მიეყვანათ იგი. საბოლოოდ, ნაპოლეონი დათანხმდა ეხელმძღვანელა აჯანყებულთა წინააღმდეგ მიმართული ოპერაციისთვის, მხოლოდ ერთი პირობით — არავინ არ უნდა ჩარეულიყო მის განკარგულებებში. როდესაც ბონაპარტი გაეცნო მდგომარეობას, მან დაინახა, რომ აჯანყება მეტად ძლიერი და საშიში იყო ხელისუფლებისთვის. მაგრამ, ნაპოლეონს ჰქონდა სამოქმედო გეგმა, რომელიც არტილერიის ულმობელ გამოყენებას ემყარებოდა. მისი ბრძანებით ზარბაზნები კონვენტის სასახლესთან მიიტანეს. 13 ვანდემიერი იყო დღე, რომელმაც გაცილებით დიდი როლი ითამაშა ნაპოლეონის ცხოვერბაში, ვიდრე მისმა პირველმა გამოსვლამ — ტულონის ალყამ. ამბოხებულები დაიძრნენ კონვენტის სასახლისაკენ, და მათ მიეგება ბონაპარტის არტილერიის გრიალი. აღსანიშნავია, რომ მეამბოხეებს იქამდე ჰქონდად ზარბაზნების ხელში ჩაგდების შანსი, მაგრამ დააგვიანეს, ზარბაზნების საპასუხოდ მათ მხოლოდ თოფები მოეპოვებოდათ. შუადღისთვის ყველაფერი გათავდა. მეამბოხეებმა დატოვეს რამდენიმე ასეული გვამი, თან წაიყვანეს დაჭრილები და გაიქცნენ სხვადასხვა მიმართულებით. საღამოს ბარასმა მხურვალე მადლობა გამოუცხადა ახალგაზრდა გენერალს და მისი მტკიცე მოთხოვნით ბონაპარტი დაინიშნა სახმედრო ძალების სარდლად. ამ ახალგაზრდა კაცში ბარასსაც და ხელისუფლების სხვა წარმომადგენლებსაც ძალიან მოეწონათ ის შეუშფოთებელი და სწრაფი გამბედაობა, რომელიც გამოიჩინა ბონაპარტმა ისეთი, ჯერ კიდევ გაუგონარი, საშუალების ხმარებაში, როგორიცაა ზარბაზნის სროლა ქალაქში, პირდაპირ მოქალაქეების მიმართულებით. ამ დღემ პირველად გაუთქვა სახელი ბონაპარტს არა მარტო სამხედრო წრეებში, სადაც მას ნაწილობრივ უკვე იცნობდნენ ტულონის შემდეგ, არამედ საზოგადოების ყველა ფენაში, იქაც კი, სადაც მას ჯერ არავინ იცნობდა. ამ დროიდან მას მოიხსენიებდნენ, როგორც „გენერალ ვანდემიერს“, ეს მეტსახელი დავიწყებას მიეცა მხოლოდ მომდევნო წელს, როდესაც მან იტალიაში რამდენიმე მნიშვნელოვანი გამარჯვება მოიპოვა. პოლიტიკოსები, რომლებმაც 13 ვანდემიერის შემდეგ ხელში ჩაიგდეს ძალაუფლება და და მათ შორის ყველაზე გავლენიაანი ბარასი, დირექტორიის მმართველობის დამყარების პირველივე დღეებიდანვე დიდ იმედებს ამყარებდნენ ახალგაზრდა გენერალზე. ამ დროს ისინი დარწმუნებულნი იყვნენ, რომ მომავალშიც შეიძლებოდა მასზე დაყრდნობა. ==იტალიის პირველი კამპანია== იმ დროიდან მოყოლებული, როდესაც ნაპოლეონმა გაანადგურა 13 ვანდემიერის კონტრევოლუციური აჯანყება და მოიპოვა პოლ ბარასისა და სხვა მაღალი თანამდებობის პირების ნდობა, იგი განუწყვეტლივ ცდილობდა დაერწმუნებინა ისინი, რომ აუცილებელია საფრანგეთმა დაასწროს მის წინააღმდეგ ხელახლა შემდგარ სახელმწიფოთა კოალიციას — დაიწყოს შეტევითი ომი ავსტრიელებისა და მათი იტალიელი მოკავშირეების წინააღმდეგ, რისთვისაც საჭიროა შეიჭრას ჩრდილოეთ იტალიაში. ამ დროს ანტიფრანგულ კოალიციაში მოიაზრებოდნენ შემდეგი სახელმწიფოები: ავსტრია, ინგლისი, რუსეთი, სარდინიის სამეფო და რამდენიმე გერმანული სახელმწიფო (ვიუტემბერგი, ბავარია, ბადენი და სხვ.). დირექტორია, ფიქრობდა მომავალი სამხედრო კამპანია ეწარმოებინა სამხრეთ-დასავლეთ გერმანიაში და ამ ტერიტორიის გავლით ავსტრიის მკვიდრ სამფლობელოებზე შეჭრილიყო. ამ ლაშქრობისთვის დირექტორია ამზადებდა თავის საუკეთესო ჯარსა და ყველაზე გამოჩენილ გენერლებს. რაც შეეხება გენერალი ბონაპარტის დაჟინებულ რჩევებს, სამხრეთ საფრანგეთიდან მოსაზღვრე ჩრდილოეთ იტალიაში შეჭრის შესახებ, დირექტორია მაინც და მაინც არ იყო მოხიბლული ამ გეგმით. საბოლოოდ, როდესაც წამოიჭრა საკითხი თუ ვინ უნდა დაეყენებინათ მთავარსარდლად ფრონტის ამ მეორეხარისხოვან ხაზზე, გადაწყდა ნაპოლეონის დანიშვნა, ვინაიდან არც ერთი სხვა გამოჩენილი და სახელგანთქმული გენერალი არ ცდილობდა ამ თანამდებობის მიღებას. როდესაც ბონაპარტი პირველად გამოცხადდა თავის არმიაში და დაათვალიერა იგი, უცბად მიხვდა თუ რატომ არ ცდილობდა ამ თანამდებობის დაკავებას საფრანგეთის რეპუბლიკის არც ერთი გამოჩენილი გენერალი. არმია ცუდად აღჭურვილ, სურსათისა და შესაბამისი ტანსაცმლის არმქონე და არაორგანიზებულ ბრბოს უფრო წარმოადგენდა. ამ დროს საფრანგეთის მთავრობა ძალიან მცირე თანხებს იმეტებდა ჯარისათვის, მაგრამ ეს შემცირებული ფინანსებიც სხვადასხვა უწყებათა მაღალჩინოსნების ჯიბეებში ხვდებოდა. როდესაც ნაპოლეონმა პირველად მოინახულა მის დაქვემდებარებაშო მყოფი არმია, მოახსენეს, რომ ერთმა ათასეულმა უარი განაცხადა შეესრულებინა ბრძანება და გადასულიყო სხვა, ახალმიჩენილ რაიონში, რადგან არცერთ ჯარისკაცს არ ჰქონდა ფეხსაცმელი. არმიის მძიმე ადამიანურ და ფინანსურ მდგომარეობას ემატებოდა აქ გავრცელებული უდისციპლინობა. ბონაპარტის წინაშე იდგა რთული ამოცანა: მას ტანსაცმლით უნდა უზრუნველეყო თავისი არმია და განემტკიცენინა მასში დისციპლინა, მაგრამ ყოველივე ეს უნდა გაეკეთებინა გზადაგზა, თვით ლაშქრობის დროს; ლაშქრობის გადადება კი მას არავითარ შემთხვევაში არ სურდა. 27 წლის გენარლმა თავიდანვე ყველას აგრძნობინა, რომ თავის არმიაში არ მოითმენდა არავითარ წინააღმდეგობას და ყველა მოწინაარმდეგეს, რა რანგისა და წოდებისაც არ უნდა ყოფილიყო, სადანადოდ გაუსწორდებოდა. ამის გამო, მას ხშირად უხდებოდა უკიდურესი ზომების გატარება, მათ შორის ურჩი ხელქვეითების დახვრეტა. ნაპოლეონს ჯარში არსებული სიტუაცია დიდ პრობლემას უქმნიდა, მაგრამ იგი ისეთ მდგომარეობაში იმყოფებოდა, რომ არმიის საბოლოო მოწესრიგებამდე საომარი მოქმედებების გადადებას ვერ შეძლებდა, რადგან ეს ფაქტიურად ნიშნავდა მთელი სამხედრო კამპანიის ხელიდან გაშვებას. მან გადაწყვიტა ის, რაც მშვენივრად არის ჩამოყალიბებული მის პირველ მოწოდებაში ჯარისადმი: „ჯარისკაცებო, თქვენ ტანთ არ გაცვიათ, საჭმელ-სასმელი გაკილიათ… მე მინდა წაგიყვანოთ ქვეყნიერების უნოყიერეს ადგილებში…“ thumb|250px|right|ნაპოლეონი ალპების გადაკვეთისას ბონაპარტი იმ აზრისა იყო, რომ ჯარს ომში თავისი თავი თვითონ უნდა ერჩინა და რომ საჭირო იყო თითოეული ჯარიკაცის პირადად და უშუალოდ დაინტერესება მომავალი ძარცვით ჩრდილოეთ იტალიაში, რომ ეს ძარცვა და მისგან სარგებელის მიღება არ უნდა გადადებულიყო, არამედ თვითონ არმია უნდა ყოფილიყო დაინტერესებული ომის მიმდინარეობისას ნადავლის სახით მიეღო ყველაფერი რაც სჭირდებოდა და უფრო მეტიც. 1796 წლის 9 აპრილს ნაპოლეონმა ალპების გზით დაძრა თავისი ჯარი და იტალიაში გამოჩენისთანავე აქტიურ მოქმედებებზე გადავიდა. მის წინაშე იდგნენ ავსტრიისა და პიემონტის გაერთიანებული ჯარები, სამ ნაწილად გაფანტული პიემონტისა და გენიუს გზებზე. პირველი ბრძოლა 12 აპრილს მონტენოტთან მოხდა, სადაც ფრანგებმა გაიმარჯვეს. ბონაპარტმა თავისი ძალები ერთ მუშტად შეკრა, შეცდომაში შეიყვანა ავსტრიელთა მთავარსარდალი, რომელიც იმყოფებოდა უფრო სამხრეთით — გენუის გზაზე, და სწრაფად დაესხა თავს ავსტრიელთა ცენტრს. ავსტრიელები რამდენიმე საათში გაანადგურეს, მაგრამ ეს მათი არმიის მხოლოდ ნაწილი იყო. შემდეგი დაპირისპირება (მილეზიმოსთან) მოხდა პირველი ბრძოლიდან ორი დღის შემდეგ. ამ შეტაკებაში პიემონტის ჯარი სასტიკად დამარცხდა. უამრავი მეომარი დაიღუპა, 5 000 იტალიელი ტყვედ ჩავარდა, ნადავლის სახით ფრანგებმა 13 ზარბაზანი ჩაიგდეს ხელში, მოწინააღმდეგე არმიის გადარჩენილი ნაწილები ბრძოლის ველიდან გაიქცნენ. ნაპოლეონმა დაუყოვნებლივ განაგრძო გზა ისე, რომ მტრისთვის საშუალება არ მიეცა გონს მოსულიყო და ძალები მოეკრიბა. 1796 წლის აპრილში, ზედიზედ მოპოვებული გამარჯვებების მიუხედავად, ნაპოლეონმა იცოდა, რომ მას სჭირდებოდა პიეონმტთან სწრაფად გაეფორმებინა სეპარატული ზავი, რათა პირისპირ დარჩენილიყო მხოლოდ ავსტრიელებთან. როცა ფრანგებმა კვლავ გაიმარჯვეს პიემონტელებზე მონდოვთან და ეს ქალაქი ბონაპარტს ჩაბარდა, იტალიელები დათანხმდნენ საზავო მოლაპარაკებების დაწყებას და 28 აპრილს ორ მხარეს შორის დროებითი ზავი დაიდო. ამ ზავის პირობები დამარცხებულისთვის მეტად მძიმე გამოდგა: პიემონტის მეფე, ვიტორიო ამადეო III, ბონაპარტს უთმობდა ორ თავის საუკეთესო ციხეს და ბევრ სხვა პუნქტს. პიემონტთან საბოლოო ზავი დაიდო პარიზში 1796 წლის 15 მაისს. პიემონტმა აიღო ვალდებულება თავის ტერიტორიაზე არ გაეშვა უცხო ჯარები, გარდა საფრანგეთისა, არ შეკრავდა კავშირს არცერთ სხვა სახელმწიფოსთან და საფრანგეთს დაუთმობდა სავოიასა და ნიცას. ასევე, პიეომონტი ვალდებულებას კისრულობდა საფრანგეთის არმიისათვის მიეწოდებინა სურსათი და სხვა საჭირო პროდუქტები. 300px|thumb|right|გენერალი ნაპოლეონი იძლევა განკარგულებას ([[ლოდის ბრძოლა)]] იტალიელების წინააღმდეგ პირველი გამარჯვება მოპოვებული იყო, რჩებოდნენ ავსტრიელები. პირველი გამარჯვების შემდეგ, ნაპოლეონმა ავსტრიელები აიძულა მდინარე პოსკენ დაეხიათ, მტერი მდინარის აღმოსავლეთ მხარეს მოექცა და ფრანგებმა განაგრძეს მათი დევნა. პირველი დიდი შეტაკება მოწინააღმდეგე მხარეებს შორის დაბა ლოდთან მოხდა, სადაც გამაგრებული იყო ავსტრიელთა 10 000 კაციანი რაზმი. 10 მაისს გამართულ ლოდის ბრძოლაში ნაპოლეონმა, საკუთარი სიმამაცისა და სიცოცხლის საფრთხეში ჩაგდების სანაცვლოდ, ბრწყინვალე გამარჯვება მოიპოვა, ფრანგებმა მოახერხეს ავსტრიელთა მიერ გამაგრებული წერტილების ხელში ჩაგდება. ფრანგული არმია დაედევნა გაქცეულ ავსტრიელებს, 15 მაისს ისინი მილანში შევიდნენ და ნაპოლეონმა ფაქტიურად მოახერხა ლომბარდიის დაკავება. თუმცა, ეს არ იყო ყველაფერი, ამ მოვლენიდან ძალიან მალე ნაპოლეონის დაქვემდებარებაში მყოფმა გენერლებმა მოახერხეს ისეთი მნიშვნელოვანი ტერიტორიების დაკავება როგორიც იყო ლივორნო და ბოლონია; თვით ნაპოლეონმა პირადად შემოიერთა მოდენა, რჩებოდა მხოლოდ ტოსკანის საჰერცოგო, რომლის მმართველიც მიმდინარე ომის დროს ნეიტრალიტეს იცავდა. მაგრამ ბონაპარტს ეს ფაქტი დიდად არ აინტერესებდა, იგი პირდაპირ შედიოდა ქალაქებასა და სოფლებში და იქიდან საერთოდ ყველაფერი მიჰქონდა, ჯარისკაცებს კი ძარცვის უფლებას აძლევდა. ავსტრიელებთან ბრძოლის დროს მოპოვებული ნადავლითა და ნეიტრალური იტალიური სახელმწიფოებიდან წამოღებული ზარბაზნებითა და ჭურვებით ნაპოლეონმა საგრძნობლად გააძლიერა თავისი არტილერია და ამის შემდეგ დაიძრა მანტუასაკენ, რომელიც ბუნებრივი პირობებითა და ხელოვნურად ნაგები სიმაგრეებით ერთ-ერთი უძლიერესი პუნქტი იყო ევროპაში. მას შემდეგ რაც ფრანგებმა ალყა შემოარტყეს მანტუას, ავსტრიელებმა ციხის დასაცავად და გასათავისუფლებლად სპეციალური არმია გამოგზავნეს, 30 000 ჯარიკსაცის ოდენობით. ამ ახალი არმიის გამოჩენამ დიდი სიხარული გამოიწვია ადგილობრივ იტალიელებში, რადგან ისინი უკმაყოფილონი იყვნენ იმ ძარცვა-რბევით, რასაც ბონაპარტის არმია ანხორცილებდა დაკავებულ ტერიტორიებზე. ნაპოლეონს 16 000 მეომარი ჰყავდა განკუთვნილი მანტუის ალყისთვის, 29 000 კაცი კი რეზერვს წარმოადგენდა. იგი მაშველ ძალებსაც ელოდა საფრანგეთიდან. ავსტრიული ჯარის შეფერხება ნაპოლეონმა ორჯერ სცადა, მაგრამ წარუმატებლად. ფრანგების მდგომარეობა უიმედო ხდებოდა, მაგრამ ნაპოლეონმა აქცენტი გადაიტანა არა ალყის შენარჩუნებაზე, არამედ სხვა გამარჯვებაზე. ავსტრიელებმა ადვილად მოახერხეს ალყის გარღვევა და მანტუაში შესვლა, მაგრამ მხოლოდ ამის შემდეგ გაიგეს, რომ ბონაპარტი ძირითადი ძალებით ეკვეთა ავსტრიელთა მეორე კოლონას, რომელიც განლაგებულ იყო ფრანგულ ჯარსა და მილანს შორის არსებულ ტერიტორიაზე, აქ ნაპოლეონმა სამი მნიშვნელოვანი გამარჯვება მოიპოვა. ამის გამო ავსტრიელები იძულებულნი გახდნენ დროებით დაეტოვებინათ მანტუა და თავიანთი არმიის ძირითადი ნაწილით გადასულიყვნენ შეტევაზე, თუმცა 5 აგვისტოს გამართულ კასტილიონეს ბრძოლაში ნაპოლეონმა ბრწყინვალე გამარჯვება მოიპოვა. ავსტრიელები იძულებულნი გახდნენ უკან დაეხიათ და კვლავ მანტუაში გამაგრებულიყვნენ. ფრანგებმა კვლავ ალყა შემოარტყეს ციხეს. არსებული სიტუაციიდან გამომდინარე, ავსტრიელებს მოუწიათ ახალი არმიის მობილიზება, ფრანგების დასამარცხებლად და მანტუაში გამაგრებულ თავიანთი მეომრების დასახმარებლად. ამ ახალი არმიის წინააღმდეგ საბრძოლველად ნაპოლეონი თავად წაუძრვა ფრანგთა ძირითად ძალებს 28 500 კაცის ოდენობით, 8 000 კი მანტუის საალყოდ დატოვა. მომდევნო გენერალური დაპირისპირება ფრანგებსა და ავსტრიელებს შორის არკოლესთან მოხდა (1796 წლის 15-17 ნოემბერი). ავსტრიელები რიცხობრივად სჭარბობდნენ მოწინააღმდეგეს, მათ ფაქტიურად თავინათი საუკეთესო გვარდილები გამოიყენეს ამ ბრძოლაში. აღნიშნულ შეტაკებაში, ერთ-ერთი მნიშვნელოვანი პუნქტი, რომლის დაკავებასაც ფრანგები ცდილობდნენ არკოლეს ხიდი იყო, ფრანგები სამგზის გადავიდნენ იერიშზე და აიღეს ხიდი, მაგრამ ავსტრიელებმა სამგზისვე უკუაგდეს ისინი, თანაც მძიმე ზარალი მიაყენეს. ამ დროს ნაპოლეონმა საკუთარ თავზე აიღო ინიციატივა, დროშით ხელში პირდაპირ გაიჭრა წინ, მიუხედავად იმისა, რომ მის ახლოს რამდენიმე ჯარისკაცი და ადიუტანტი მოკლეს, იგი განაგრძობდა წინსვლას, ამან დადებითად იმოქმედა ფრანგების მოტივაციაზე. არკოლეს ბრძოლამ სამ დღეს გასტანა მცირე შესვენებებით და იგი ფრანგების გამარჯვებით დასრულდა. thumb|left|ნაპოლეონი [[არკოლეს ბრძოლაში]] არკოლეს ბრძოლაში დამარცხების შემდეგ, ავსტრიელებს დაახლოებით თვე-ნახევარი დასჭირდათ არმიის ხელახალი მობილიზებისთვის. მომდევნო დაპირისპირება 1797 წლის 14-15 იანვარს მოხდა, რივოლთან. ორდღიან სისხლისმღვრელ ბრძოლაში კვლავ ნაპოლეონმა გაიმარჯვა და ფაქტიურად მის წინააღმდეგ მებრძოლი მთელი ავსტრიული არმია გაანადგურა. გადარჩენილმა საჯარისო ნაწილებმა დაუყოვნებელი დატოვეს ბრძოლის ველი, ამის შემდეგ კი ისინი ვეღარ შეძლებდნენ ალყაშემორტყმულ მანტუაში გამაგრებული ავსტრიული გარნიზონისთვის დახმარების გაწევას. ამ გამაგრებული პუნქტის აღება მხოლოდ დროის საქმე იყო და რივოლის ბრძოლიდან ორი კვირის შემდეგ მანტუა ფრანგების ხელში გადავიდა. მანტუას აღების შემდეგ ნაპოლეონი ჩრდილოეთისაკენ დაიძრა, წარმატებით დაწყებული იტალიური კამპანია გრძელდებოდა, 1797 წლის გაზაფხულზე მან კიდევ ერთხელ შეძლო მოწინააღმდეგის დამარცხება. მიმდინარე მოვლენები ვენაში უკვე დიდ საფრთხედ აღიქვეს. ავსტრიელთა რამდენიმე საუკეთესო არმიის დაღუპვა, ყველაზე ნიჭიერი და უნარიანი გენერლების საშინელი დამარცხება, მთელი ჩრდილოეთ იტალიის დაკარგვა — ყოველივე ეს, მათი აზრით, დედაქალაქისთვის შექმნილ პირდაპირ საფრთხეს წამოადგენდა. ავსტრიის საიმპერატორო კარმა გააცნობიერა ბრძოლის გაგრძელების საშიშროება. 1797 წლის აპრილის დასაწყისში გენერალმა ბონაპარტმა ოფიციალური ცნობა მიიღო, რომ ავსტრიის იმპერატორი ფრანცი საზავო მოლაპარაკებების დაწყებას თხოულობდა. დირექტორიაც თანახმა იყო ზავის დადებაზე, მაგრამ ვიდრე საფრანგეთის აღმასრულებელი ხელისუფლება ფიქრობდა ზავის პირობებზე და ამ ყველაფერს ნაპოლეონს შეატყობინებდა, ბონაპარტმა უკვე მოასწრო პირადად გაეფორმებინა დროებითი ზავი ავსტრიის წამომადგენლობასთან. ავსტრიელებთან დროებითი ზავის პირობების შეთანხმების გარდა ნაპოლეონს, ასევე, სჭირდებოდა მოლაპარაკების წარმოება რომის პაპთან. თავად პიუს VI საფრანგეთის რევოლუციის მტერი და შეურიგებელი მოძულე იყო. „ვანდემიერის გენერალი“, რომელსაც მთავარსარდლობა სწორედ იმ ჯილდოს გამო მისცეს, რომ როიალისტები დახოცა 13 ვანდემიერს, ყოვლად მიუღებელი იყო პაპისთვის და იგი ავსტრიელებს უჭერდა მხარს. ნაპოლეონმა პაპის ჯარები პირველივე ბრძოლაში გაანადგურა. ფრანგები წინ მიიწევდნენ, ქალაქები ერთმანეთის მიყოლებით ნებდებოდნენ, წინააღმდეგობის გაუწევლად. თავზარდაცემულმა პაპმა ზავი ითხოვა, გენერალი ბონაპარტი ამ თხოვნას მოწყალედ მოეკიდა, თუმცა აგრძნობინა, რომ მისგან სრულ დათმობას მოითხოვდა. ზავი ორ მხარეს შორის 1797 წლის 19 თებერვალს დაიდო და პაპი ფაქტიურად დათანხმდა ბონაპარტის მიერ წამოყენებულ ყველა პირობას, მათ შორის უარი თქვა თავისი სამფლობელოების მნიშვნელოვან ნაწილზე და დათანხმდა ფრანგებისთვის გადაეხადა ოცდაათი მილიონი ოქროს ფრანკი. ყოველივე ამის შემდეგ, ნაპოლეონს თავისუფლად შეეძლო რომის დაკავება და პაპის დატყვევება, მაგრამ ამ ეტაპზე თავი შეიკავა. ამის ერთ მიზეზად დასახელებულია ის ფაქტი, რომ ავსტრიასთან ჯერ კიდევ არ იყო საზავო მოლაპარაკება დასრულებული, გარდა ამისა, პაპის მიმართ გამოჩენილ მკაცრ საქციელს შეიძლებოდა გამოეწვია ცენტრალური და სამხრეთ იტალიის კათოლიკური მოსახლეობის უკმაყოფილება, რაც იტალიური კამპანიის გასაგრძელებლად შეიძლება დამატებითი დაბრკოლება გამხდარიყო. საბოლოოდ, ნაპოლეონი რომში არ შესულა, მან დაჩქარებით მოათავა საქმე პიუს VI-სთან და უკანვე გაეშურა ჩრდილოეთ იტალიაში, სადაც ზავი უნდა დაედო დამარცხებულ ავსტრიელებთან. ამ მოვლენების პარალელურად, საფრანგეთში პოლიტიკური სიტუაცია ძალიან გართულდა. პარიზში როიალისტთა ახალი შეთქმულება მზადდებოდა, მათ მხარეზე იყო სამღვდელოებაც. ამასთან ერთად, 1797 წლის გაზაფხულზე და ზაფხულში დირექტორიის მდგომარეობა მეტისმეტად საშიში იყო. თვით დირექტორიაში, რომელსაც კონტრრევოლუციის საფრთხე მოელოდა, არ იყო ერთიანობა. ბარტელემი და კარნო სიტუაციის გამოსასწორებლად გადამჭრელი ღონისძიებების გატარების წინააღმდეგნი იყვნენ. დანარჩენი სამი დირექტორი — ბარასი, რებელი, ლარეველერ-ლეპო — მუდამ თათბირობდნენ, მაგრამ ვერ ბედავდნენ რაიმე გადამწყვეტი ღონისძიებისთვის მიემართათ, მოსალოდნელი თავდასხმის თავიდან ასაცილებლად. ნაპოლეონ ბონაპარტი, რომელიც ამ დროს იტალიაში ომობდა, ფხიზლად ადევნებდა თვალყურს თუ რა ხდებოდა პარიზში. იგი ხვდებოდა, რომ რესპუბლიკას აშკარად საფრთხე მოელოდა. თვითონ მას არ უყვარდა ეს რესპუბლიკა, მაგრამ არ სურთა ამ პოლიტიკური რეჟიმის დასრულება ნაადრევად მომხდარიყო, მაშინ როცა იგი საფრანგეთში არ იმყოფებოდა, ამ დროს მომხდარ გადატრიალებას შეიძელბოდა სარგებელი სხვითვის მოეტანა. საფრანგეთში გადამწყვეტი მოვლენები 1797 წლის 18 ფრუქტიდორს (4 სექტემბერს მოხდა), პოლ ბარასმა ბრძანა დაეპატიმრებინათ თავიანთი ზომიერების გამო საეჭვო პირებად მიჩნეული ორი დირექტორი; ბარტელემი შეიპყრეს, კარნომ კი გაქცევა მოასწრო. ამის პარალელურად, დაიწყო როიალისტების მასობრივი დაპატიმრება და ისინი გაუსამართლებლად გადაასახლეს. დაიხურა გაზეთები, რომლებსაც როიალისტა მხარდაჭერას ედავებოდნენ, პარიზსა და პროვინციებში დაიწყო მასობრივი დაპატიმრება არასანდო პირებისა. დირექტორიამ გაიმარჯვა, რესპუბლიკა გადარჩა, გენერალი ბონაპარტი კი იტალიიდან ულოცავდა დირექტორიას (რომელიც მან ორი წლის შემდეგ თავად დაამხო) რეპუბლიკის ხსნას. ამ მოვლენების პარალელურად, იტალიაში მყოფი ნაპოლეონის მთავარ მიზანს ავსტრიელებთან საზავო მოლაპარაკების დასრულება წარმოადგენდა, ვინაიდან ორ მხარეს შორის 1797 წლის მაისში მიღწეული შეთანხმება მხოლოდ დროებითი იყო. მოლაპარაკებისას ნაპოლეონი შეეცადა ავსტრიის წარმომადგენლისთვის ეჩვენებინა თავისი უპირატესობა, მოპოვებული წარმატებების გათვალისწინებით: „თქვენ გავიწყდებათ, რომ საფრანგეთმა გაიმარჯვა, თქვენ კი დამარცხებული ხართ… თქვენ გავიწყდებათ, რომ აქ ჩემთან მოლაპარაკებას აწარმოებთ ჩემი გრენადერებით გარშემორტყმული!“ 1797 წლის 17 ოქტომბერს, საფრანგეთის რესპუბლიკამ და ავსტრიამ ხელი მოაწერეს კამპოფორმიოს ზავს. დაპყრობილი იტალიური მიწების ერთ ნაწილზე ნაპოლეონმა ფაქტიურად შექმნა ვასალური ტერიტორია — „ციზალპური რესპუბლიკა“, რომელშიც შედიოდა მის მიერ დაპყრობილი ტერიტორიის ნაწილი (პირველ რიგში, ლომბარდია); აქ მოსახლეობის მოსაჩვენებლად ადგილობრივი შეძლებული ფენების წარმომადგენელთა სათათბირო კრება უნდა არსებულიყო, რეალურად მთელი ძალაუფლება საფრანგეთის საოკუპაციო სამხედრო ხელისუფლებისა და პარიზიდან გაგზავნილი კომისრის ხელში უნდა ყოფილიყო. გარდა ამისა, დაპყრობილი მიწების ერთი ნაწილი უშუალოდ შეუერთა საფრანგეთს, ხოლო დანარჩენი ნაწილს(რომელშიც რომი შედიოდა) შეუნარჩუნა ძველი ხელისუფლება, მაგრამ ისიც ფაქტიურად საფრანგეთს დაემორჩილა. ყოველივე ამის შემდეგ, ნაპოლეონს სურდა კიდევ ცოტა ხანი დარჩენილიყო დაპყრობილ ქვეყანაში, მაგრამ კამპოფორმიოს ზავის გაფორმების შემდეგ დირექტორია თავაზიანად, მაგრამ დაჟინებით ეპატიჟებოდა მას პარიზში. ახლა დირექტორიამ ნაპოლეონი დანიშნა იმ არმიის მთავარსარდლად, რომელსაც ინგლისის წინააღმდეგ უნდა ემოქმედა. ბონაპარტი პარიზში 1797 წლის 7 დეკემბერს ჩავიდა, 10 დეკემბერს კი დირექტორიამ იგი საზეიმოდ მიიღო. ნაპოლეონი პარიზში ჩასვლისთანავე შეუდგა ახალი დიდი ომის კამპანიის დაგეგმვას. როგორც ინგლისის წინააღმდეგ სამოქმედოდ დანიშნული გენერალი, შეეცადა დირექტორია დაერწმუნებინა, რომ არსებობდა ადგილი, საიდანაც უფრო წარმატებით შეიძლებოდა საფრთხე შეექმნათ ინგლისელებისთვის, ვიდრე ლა-მანშზე. აქ ინგლისელთა ფლოტი ფრანგულზე ბევრად ძლიერი იყო. ნაპოლეონის გეგმით, უკეთესი იქნებოდა აქცენტი გაეკეთებინათ ეგვიპტის დაპყრობაზე. ამით აღმოსაველთში გაიჩენდნენ დასაყრდენს, შემდგომში კი საფრთხეს შეუქმნიდნენ ინგლისელთა ბატონობას ამ რეგიონში. ==ეგვიპტის ექსპედიცია== thumb|right|ბონაპარტი [[სფინქსის წინ, (1868 წლის ნახატი), ჟან-ლეონ ჟერომი, ხერსტ-კასლი]] ნაპოლეონის მეორე დიდ ომს — ეგვიპტეში ლაშქრობას განსაკუთრებული მნიშვნელობა აქვს არა მარტო ბონაპარტის კარიერის, არამედ საფრანგეთის კოლონიური პოლიტიკის ისტორიაშიც. საფრანგეთის მმართველი წრეები დიდი ხანია ყურადღებას იჩენდნენ ეგვიპტის მიმართ (რომელსაც აკრავს ხმელთაშუა ზღვაც და წითელი ზღვაც), როგორც ისეთი პუნქტისა, საიდანაც მათ ადვილად შეეძლოთ დამუქრებოდნენ თავიანთ სავაჭრო და პოლიტიკურ მეტოქეებს ინდოეთსა და ინდონეზიაში. კამპოფორმიოს ზავის შემდეგ, როდესაც ავსტრიასთან, ყოველ შემთხვევაში დროებით მაინც, საქმე დასრულებული იყო და უმთავრეს მეტოქედ ინგლისი რჩებოდა, ბონაპარტმა მთელი თავისი ძალღონე იქითკენ მიმართა, რათა დაერწმუნებინა დირექტორია, რომ მიეცა მისთვის ფლოტი და არმია ეგვიპტის დასაპყრობად. მორიგ სამხედრო წარმატებას შეეძლო დიდი გავლენა მოეხდინა ნაპოლეონის მომავალ პოლიტიკურ კარიერაზე. საერთოდაც, ამ დროს, მას უკვე აღარ მოსწონდა დირექტორიის ბრძანებების შესრულება, აღარ სურდა გამარჯვება მოეპოვებინა დირექტორებისთვის. მან გეზი აიღო იქითკენ, რომ უმაღლესი ხელისუფლება მის ხელთ ყოფილიყო — „მე უკვე აღარ მაქვს მორჩილების უნარი“ - განაცხადა მან თავისი ერთ-ერთ შეხვედრაზე, ავსტიელებთან საზავო მოლაპარაკების დროს. დირექტორიის თანხმობის მიღება ამ სამხედრო ექსპედიციისთვის არ იყო რთული მოსაპოვებელი. ისინი თანახმანი იყვნენ ნაპოლეონისთვის მიეცათ თანხები, ჯარი და ფლოტი, ვინაიდან დირექტორებიც ფიქრობდნენ რომ ეგვიპტის დაპყრობა მნიშვნელოვანი ნაბიჯი იქნებოდა სამხედრო-პოლიტიკური კუთხით. გარდა ამისა, დირექტორიის ზოგიერთ წევრს უკვე სახიფათოდ მიაჩნდა ნაპოლეონის პოპულარობისა და ძლიერების ასეთი სწრაფი ზრდა. ამ შორეულ და სახიფათო ექსპედიციის წარმატების შემთხვევაში საფრანგეთი გავლენას მოიპოვებდა ეგვიპტეზე, წარუმატებლობის შემთხევავში მმართველები ადვილად მოიშორებდნენ თავიდან დამარცხებულ გენერალს (თუკი, რა თქმა უნდა, იგი ექსპედიციიდან ცოცხალი დაბრუნდებოდა). ეგვიპტის მომავალი ექსპედიციის მთავარსარდლად ნაპოლეონი 1798 წლის 5 მაისს დანიშნეს და ისიც დაუყოვნებლიც შეუდგა სამზადისს. გემების დათვალიერებისა და მეომრების სწორად შერჩევის გარდა, გასათვალისწინებელი იყო კიდევ ერთი გარემოება — ფრანგული ჯარის გადასხმას ეგვიპტეში დიდ საფრთხეს უქმნიდა ადმირალ ნელსონის ესკადრა. 1798 წლის 19 მაისს სამზადისი დასრულებული იყო, ნაპოლეონის ფლოტი ტულონიდან გავიდა. ფრანგული ფლოტი 350 დიდი და პატარა გემისგან შედგებოდა, რომლებსაც უნდა უზრუნველეყო 30 000 მეომრისა და არტილერიის აფრიკაში გადასხმა. ამისთვის საჭირო იყო მთელი ხმელთაშუა ზღვის გადაკვეთა, ისე რომ თავიდან აცილებინათ ინგლისურ ფლოტთან შეტაკება. როდესაც საფრანგეთის ფლოტი ნავსადგურიდან გავიდა მათ გეზი ჯერ მალტისკენ აიღეს. მალტა ჯერ კიდევ XVI საუკუნიდან მალტის რაინდთა ორდენს ეკუთვნოდა. 10 ივნისს კუნძულზე მისულმა გენერალმა ბონაპარტმა დაუყოვნებლივ მოითხოვა მისი ჩაბარება და იგი საფრანგეთის რესპუბლიკის სამფლობელოდ გამოაცხადა. ფრანგებმა რამდენიმე დღე დაჰყვეს მალტაზე და სწრაფად აიღეს გეზი ალექსანდრიისკენ, ისინი იქამდე უნდა მისულიყვნენ ეგვიპტემდე ვიდრე ადმირალი ნელსონი იპოვიდა მათ, ზღვაზე გასამართ შესაძლო ბრძოლაში ინგლისელთა გამარჯვება გარდაუვალი იყო, რაც ფრანგული ექსპედიციის სრულ დაღუპვას ნიშნავდა. 30 ივნისს ნაპოლეონი მთელ თავის არმიასთან ერთად ეგვიპტის ნაპირებს მიადგა, ქალაქ ალექსანდრიის მახლობლად. მდგომარეობა ჯერ კიდევ საშიში იყო, ფრანგული ჯარი დაუყოვნებლივ შეუდგა ხმელეთზე გადასხმას. 2 ივნისს მთელი არმია უკვე ხმელეთზე იყო. ამის შემდეგ მთავარმა საფრთხემ დროებით გაიარა, ნაპოლეონი მაშინვე შეუდგა ლაშქრობის სამზადისს და იერიში მიიტანა ალექსანდრიაზე. ეგვიპტე ითვლებოდა ოსმალეთის სულთნის სამფლობელოდ, მაგრამ ამ ქვეყანაზე ფაქტიურად ბატონობდა კარგად შეიარაღებული ფეოდალური ცხენოსანი ჯარის მმართველი ზედა ფენა — მამელუკები. ეს სამხედრო-ფეოდალური არისტოკრატია ერთგვარ ხარკს აძლევდა ოსმალეთის სულთანს, თუმცა, რეალურად ნაკლებად იყო მასზე დამოკიდებული. ეგვიპტის ძირითადი მოსახლეობა - არაბები მისდევდნენ ვაჭრობას, ხელოსნობას, საქარავნო-სატრანსპორტო საქმეებს, მიწათმოქმედებას. ყველაზე უფრო ცუდ და შევიწროვებულ მდგომარეობაში იყვნენ კოპტები, ამ ქვეყანაში მცხოვრები წინაარაბული ტომების წამომადგენლები. მიუხედავდ იმისა, რომ ეს ქვეყანა სულთნის საკუთრებად ითვლებოდა, ნაპოლეონი, რომელიც ეგვიპტის დაკავებას ცდილობდა, თავს ისე აჩვენებდა, თითქოს ის ოსმალეთის სუთანს კი არ ეომებოდა, არამედ მამელუკებს. თითქოს, ნაპოლეონს არაბი მოსახლეობის განთავისუფლება სურდა ამ სამხედრო არისტოკრატიისგან, რომელიც ჩაგრავდა, სასტიკად ეპყრობოდა და ხარკს ახდევინებდა ადგილობრივებს. ნაპოლეონმა ალექსანდრიის დაკავება რამდენიმე საათში შეძლო, იგი ავრცელებდა აზრს თითქოს მამელუკების წინააღმდეგ იბრძოდა, რეალურად კი დაპყრობილ ქალაქში თავისი ხელისუფლება განამტკიცა. მოსახლეობისგან, რომელიც მან „გაათავისუფლა“, ის სრულ მორჩილებას მოითხოვდა, წინააღმდეგ შემთხვევაში მკაცრი ზომების გატარებით ემუქრებოდა. ალექსანდრეიის დაკავებიდან რამდენიმე დღეში ბონაპარტი სამხრეთისაკენ დაიძრა და უდაბნოში ღრმად შევიდა. მამელუკები ნელი ნაბიჯით იხევდნენ უკან და ფრანგებს იშვიათად ესხმოდნენ თავს, უმეტესწილად იმალებოდნენ. 400px|მინი|[[პირამიდების ბრძოლა, ლუი-ფრანსუა ლეჟუნის ნახატი, 1808 წელი]] 1798 წლის 20 ივნისს ბონაპარტი, ბოლოს, პირამიდებთან შეხვდა მამელუკების მთავარ ძალებს. დაპირისპირებაში მამელუკებმა სრული მარცხი განიცადეს, მათ მიატოვეს არტილერიის ერთი ნაწილი და გაიქცნენ სამხრეთისკენ. რამდენიმე ათასი მეომერი ბრძოლის ველზე დარჩა. ამ გამარჯვების შემდეგ ნაპოლეონი კაიროში შევიდა. შეშინებული ადგილობრივი მოსახლეობა მდუმარედ შეხვდა დამპყრობელს: მათ არა თუ არაფერი გაეგონათ ბონაპარტის შესახებ, არამედ ახლაც კი ვერ მიმხვდარიყვნენ, თუ ვინ იყო იგი, რითვის მოვიდა და ვის ეომებოდა. კაიროში, რომელიც ალექსანდრიაზე მდიდარი ქალაქი იყო, ბონაპარტმა საჭირო სურსათი იშოვა თავისი არმიისათვის. ჯარისკაცებმა მძიმე დღეების შემდეგ შეძლეს დასვენება და ძალების მოკრება. მოეწყო თუ არა კაიროში, ბონაპარტი შეუდგა მმართველობის ორგანიზებას. დაამყარა თუ არა სასურველი პოლიტიკური რეჟიმი ქვეყანაში, მაშინვე შეუდგა მზადებას შემდგომი ლაშქრობისთვის — ეგვიპტიდან სირიაში შეჭრისთვის. მოპოვებული წარმატებების მიუხედავად, ნაპოლეონს ექსპედიციის ამ ეტაპზე მაინც შეექმნა გარკვეული პრობლემები, გაჩნდა საშიში გარემოებები, რომლებისთვისაც აუცილებლად უნდა მიექცია ყურადღება. ჯერ ერთი, უკვე დიდი ხანია (ეგვიპტეში არმიის გადასხმის დღიდან ერთი თვის შემდეგ) ადმირალმა ნესლონმა იპოვა საფრანგეთის ესკადრა, რომელიც აბუკირში იდგა, თავს დაესხა მას და სრულიად გაანადგურა. ამდენად, ფრანგული არმია, რომელიც ეგვიპტეში იბრძოდა, დიდი ხნით მოწყვეტილი აღმოჩნდა საფრანგეთისგან. მეორეც — ოსმალეთის მთავრობამ გადაწყვიტა არავითარ შემთხვევაში არ დაეჭირა მხარი ბონაპარტის მიერ გავრცელებული ცნობისთვის, თითქოს იგი სრულიად არ ეომებოდა ბრწყინვალე პორტას, არამედ სჯიდა მხოლოდ მამელუკებს ფრანგი ვაჭრებისთვის მიყენებული ზარალისა და არაბთა ჩაგვრისათვის. ოსმალებმა გადაწყვიტეს სირიაში არმიის გაგზავნა. ნაპოლეონი ეგვიპტიდან სირიისკენ დაიძრა, ოსმალების შესახვედრად. სირიაში ლაშქრობა მძიმე გამოდგა, განსაკუთრებით სასმელი წყლის ნაკლებობის გამო. ადგილობრივი ქალაქები ერთმანეთის მიყოლებით უბრძოლველად ნებდებოდნენ ბონაპარტს. 1799 წლის 4 მარტს ფრანგებმა ალყა შემოარტყეს იაფას, მაგრამ ქალაქი არ ნებდებოდა. მაშინ ნაპოლეონმა ბრძანება გასცა, რომ წინააღმდეგობის გაგრძელების შემთხვევაში უკლებლივ ყველა მცხოვრებს სიკვდილით დასჯიდნენ. იაფა არ დანებდა. 6 მარტს განხორციელებული შეტევის შემდეგ ფრანგები ქალაქში შეიჭრნენ, ბრძანების თანახმად, ჯარისკაცები უკლებლივ ყველა მაცხოვრებელს სასტიკად გაუსწორდნენ. იაფას აღების შემდეგ ბონაპარტი აკრისკენ დაიძრა. აკრის გარემოცვა ორ თვეს გაგრძელდა და ფრანგების მარცხით დასრულდა. ნაპოლეონს არ ჰქონდა საალყო არტილერია სიმაგრის ასაღებად. აქ გამაგრებულ ოსმალურ განიზონს ინგლისელები ეხმარებოდნენ, ზღვიდან აწვდიდნენ სურსათსა და იარაღს. 1799 წლის 20 მაისს ბონაპარტი იძულებული გახდა ალყა მოეხსნა და უკან ეგვიპტეში დაბრუნებულიყო. ალყის განმავლობაში ფრაგებმა 3 000 მეომარი დაკარგეს. უნდა აღინიშნოს, რომ ნაპოლეონი შემდეგში ყოველთვის დიდ მნიშვნელობას ანიჭებდა ამ მარცხს. სიმაგრე აკრა იყო აღმოსავლეთის ყველაზე უკიდურესი წერტილი, რომელსაც მან მიაღწია, თუმცა ვერ დაიპყრო. ეგვიპტეში დაბრუნებული ბონაპარტი გეგმავდა აქ დიდი ხნით დარჩენას, თავის ინჟინრებს უბრძანა გამოეკვლიათ სუეცის არხის გათხრის მცდელობის ძველი კვალი და ამ კუთხით შეედგინათ მომავალი სამუშაო გეგმა. 1799 წლის 14 ივნისს ნაპოლეონის არმია კაიროში დაბრუნდა, თუმცა აქ დიდ ხანს არ დარჩენილა. ცნობა მოვიდა, რომ აბუკირის მახლობლად (იქ სადაც ერთი წლის წინ ნელსონმა ფრანგული ფლოტი გაანადგურა) ოსმალებმა თავიანთი არმია გადმოსხეს, ეგვიპტის გასათავისუფლებლად. ბონაპარტმა სასწრაფოდ შეკრიბა ლაშქარი და გაემართა ჩრდილოეთისკენ, სადაც 25 ივნისს, ნილოსის დელტასთან, სასტიკად დაამარცხა ოსმალეთის არმია. ბრძოლაში თურქებმა 15 000 მეომარი დაკარგეს, გადარჩენილთა მცირე ნაწილმა გაქცევით უშველა თავს, ინგლისელთა გემების დახმარებით. ამ ბრძოლის შემდეგ, მართალია ზღვას ისევ ინგლისელები აკონტროლებდნენ, მაგრამ ეგვიპტეში ძალაუფლება ნაპოლეონის ხელში იყო. ამის შემდეგ მოხდა მოულოდნელი ამბავი. მრავალი თვის განმავლობაში ევროპასთან ყოველგვარ ურთიერთობას მოწყვეტილ ნაპოლეონს ახალი ცნობები მოუვიდა. მან გაიგო, რომ ვიდრე იგი ეგვიპტეს იპყრობდა ავსტრიამ, ინგლისმა, რუსეთმა და ნეაპოლის სამეფომ ომი გაანაახლა საფრანგეთის წინააღმდეგ. საკუთრივ საფრანგეთში ქაოისი იყო, დირექტორიას აღარ ჰქონდა ხალხის მხარდაჭერა, მისი წევრები დაბნეულები იყვნენ, ვერ ახერხებდნენ სიტუაციის გაკონტროლებას. ნაპოლეონმა გადაწყვეტილება სასწრაფოდ მიიღო. მან არმიის უზენაესი სარდლობა გენერალ კლებერს ჩააბარა, გასცა ბრძანება საიდუმლოდ მოემზადებინათ ოთხი გემი და 500 მეომართან ერთად, 1799 წლის 23 აგვისტოს, საფრანგეთში გაემგზავრა. ==18 ბრიუმერის გადატრიალება== 300px|მინი|18 ბრიუმერის გადატრიალება, გენერალი ბონაპარტი ხუთასთა საბჭოს წევრების გარემოცვაში, [[ფრანსუა ბუშოს ნახატი]] ნაპოლეონი ეგვიპტიდან გამოემგზავრა მტკიცე და ურყევი განზრახვით, რომ დაემხო დირექტორია და ხელში ჩაეგდო უმაღლესი ხელისუფლება. 1799 წლის 8 ოქტომბერს ბონაპარტის გემები საფრანგეთის საზღვრებს მოადგნენ. ამ დროს ქვეყანაში სიტუაცია ძალიან რთული იყო. უფრო და უფრო ეცემოდა დირექტორიის ავტორიტეტი. შეძლებული კლასების წარმომადგენლები დირექტორიას უსარგებლოდ მიიჩნევდნენ; ღარიბი ადამიანების აზრით, დირექტორია მდიდარი ქურდების და სპეკულანტების რეჟიმის წარმოადგენდა, ხაზინის ქურდებს, რომელთა გამოც ხალხი აუტანელ შიმშილსა და ჩაგვრას განიცდიდა. არმიის ჯარისკაცების აზრით კი, დირექტორია იყო საეჭრო პირთა ჯგუფი, რომელიც ყურადღებას არ აქცედა არმიას. ჯარიკაცები ვერ ეგუებოდნენ იმ გარემოებას, რომ საფრანგეთის ხელისუფლებამ ვერ შეინარჩუნა ნაპოლეონის მიერ იტალიაში ბრძოლით მოპოვებული ტერიტორიები და ფაქტიურად რამდენიმე თვეში დაკარგა გავლენა ამ მიწებზე. ასეთივე უკმაყოფილება იყო ფრანგ ვაჭართა და მრეწველთა ფენაშიც. ისინი ხედავდნენ, რომ ქვეყანას ძალიან უჭირს ანტიფრანგულ სახელმწიფოებთან გამკლავება. მთელი ის რესურსები და სიმდიდრე, რაც ნაპოლეონმა იტალიაში მოწყობილი ლაშქრობისას მოიპოვა და საფრანგეთში გამოგზავნა, იმის მხოლოდ ნაწილი დაიხარჯა ომსა და სხვა საჭირო საკითხებზე, თანხების ნაწილი კი მიითვისეს მოხელეებმა და საქონლის მიმწოდებელმა ვაჭრებმა, რომლებიც ძარცვავდნენ ხაზინას ისევ დირექტორიის უყურადღებობის გამო. 1799 წლის 13 ოქტომბერს, როდესაც ქვეყნის მმართველ ორგანოებში გავრცელდა ცნობა, რომ გენერალი ბონაპარტი ქვეყანაში დაბრუნდა, დეპუტატები ტაშითა და აღფრთოვანებული შეძახილებით შეხვდნენ ამ ამბავს. როდესაც ისინი გარეთ გამოვიდნენ და ეს ყველაფერი დედაქალაქის სხვა მცხოვრებლებსაც ამცნეს, ხალხი სიხარულით ულოცავდა ერთმანეთს ამ ახალ ამბავს. 16 ოქტომბერს გენერალი ბონაპარტი უკვე პარიზში ჩავიდა. შეიძლება ითქვას, რომ დირექტორიის დღეები დათვლილი იყო. თუმცა, პოლ ბარასი და სხვა დირექტორები სულაც არ ფიქრობდნენ, რომ მათი მმართველობა დასასრულს უახლოვდებოდა და საფრანგეთი ახლოს იყო სამხედრო დიქტატურის დამყარებასთან. ნაპოლეონის ქვეყანაში დაბრუნებას დიდი სიხარულით შეხვდნენ მოსახლეობის დაბალი ფენის წარმომადგენლები, მაგრამ ეს მაინც არ აძლევდა ბონაპარტს სიმშვიდის საფუძველს, მის მიერ წარსულში ჩადენილი საქმეები და მოწინააღმდეგეებისადმი გამოჩენილი სისასტიკე შეიძლება პრობლემა გამხდარიყო და ხელი შეეშალა საბოლოო წარმატების მიღწევაში. რაც შეეხება ბურჟუაზიას, მისი დიდი უმრავლესობა უკვე აშკარად მტრულად იყო განწყობილი დირექტორიის მიმართ, არ სჯეროდა მისი ქმედითუნარიანობა არც საშინაო და არც საგარეო პოლიტიკაში. პარიზის გარნიზონი კი აღფრთოვანებით შეეგება ახალი გამარჯვებითა და დიდებით დაბრუნებულ სარდალს — ეგვიპტის დამპყრობელს, მალელუკებისა და ოსმალეთის არმიის გამანადგურებელს. ყოველივე ამის გამო ბონაპარტს პირველივე დღეებში აზრად მოუვიდა დაეჩქარებინა გადატრიალება. აღმოჩნდა, რომ თვით ხუთწევრიან დირექტორიაშიც არავინ იყო ისეთი, რომელსაც შეეძლო გადამჭრელი წინააღმდეგობა გაეწია მისთვის (განსაკუთრებით გოიეს, მულენსა და როჟე დიუკოს). ანგარიშგასაწევი იყო მხოლოდ ორი დირექტორი: სიიესი და ბარასი. სიიესი ნაპოლეონის საფრანგეთში დაბრუნებას დადებითად შეხვდა — „ჩვენ გვჭირდება ხმალი“ — ამბობდა ის და გულუბრყვილოდ წარმოედგინა, რომ ბონაპარტი იქნებოდა მხოლოდ ხმალი, ახალი რეჟიმის მშენებელად კი საკუთარ თავს მოიაზრებდა. რაც შეეხება ბარასს, იგი სულ სხვა ბიოგრაფიის, მისწრაფებებისა და გონებრივი შესაძლებლობების მქონე ადამიანი იყო. გასათვალისწინებელი იყო მისი წარსული - ყოფილი ოფიცერი, მონტანიარი რევოლუციიის დროს, 9 თერმიდორის გადატრიალების აქტიური მონაწილე - იგი ყოველთვის ირჩევდა ისეთ მხარეს, რომელიც მეტ ძალაუფლებას მოუტანდა. თუმცა მან თავისი ქმედებებით დიდი ხანია მოისპო უკან დასახევი გზები. იგი თანაბრად სძულდათ ყოფილი იაკობინელების მომხრეებსაც და როიალისტებსაც. არსებული ვითარებიდან გამომდინარე, ბარასი თანახმა იყო დახმარებოდა ახალგაზრდა გენერალს, თუ ბონაპარტი ჯამრთელი და უვნებელი დაბრუნდებოდა ეგვიპტის კამპანიიდან. იგი თავად ეახლა ნაპოლეონს 18 ბრიუმერის გადატრიალების წინაა დღეებში, სურდა თავისი გარანტირებული ადგილი მოეპოვენიბა საფრანგეთის მომავალ წყობილებაში. თუმცა, ბარათან თანამშრომლობა არ შედიოდა ნაპოლეონის მომავალ გეგმებში. ეს მოქმედი დირექტორი გათვალისწინებით მისი წარსულის, გავლენებისა და პიროვნებისა, სახიფათოც კი შეიძლება გამხდარიყო ბონაპარტისთვის. ნაპოლეონს, ბარასისგან განსხვავებით, სულ სხვა გეგმები ჰქონდა სიიესთან მიმართებაში. სიიესს უკეთესი რეპუტაცია ჰქონდა და მომავალი გადატრიალების შემდეგ მისთვის საჭირო კაცი შეიძლება გამხდარიყო. მომავალი მოქმედებებისთვის ნაპოლეონს სჭირდებოდა ძლიერი მოკავშირეები. პირველ რიგში ასეთები ტალეირანი და ჟოზეფ ფუშე იყვნენ. ტალეირანთან ნაპოლეონს დიდი ხნის ნაცნობობა აკავშირებდა. ბონაპარტი მას იცნობდა, როგორც ქურდს, მექრთამეს და კარიერისტს, მაგრამ ამავე დროს უჭკვიანეს ადამიანს. ტალეირანი არასანდო ადამიანი იყო, საჭიროების შემთხვევაში ყველას გაყიდვა შეეძლო, მაგრამ ნაპოლეონმა იცოდა, რომ არსებულ სიტუაციაში ტალეირანი მას არ უღალატებდა. ტალეირანს დირექტორიის მმართველობისას საგარეო საქმეთა მინისტრის თანამდებობა ეკავა, მაგრამ ახლა ნაპოლეონთან მოკავშირეობა მისთვის უფრო ხელსაყრელი იყო. მან ბონაპარტს არაერთი ძვირფასი მითითება და რჩევა მისცა და არსებულ სიტუაციაში მისი უმნიშვნელოვანესი მოკავშირეც გახდა. ასე მოიქცა ჟოზეფ ფუშეც. დირექტორიის დროს ის იყო პოლიციის მინისტრი და ამავე თანამდებობაზე დარჩენა სურდა მომავალშიც. ფუშე იყო ყოფილი იაკობინელი, რომელმაც ხმა მისცა ლუი XVI-ის სიკვდილით დასჯას, მას ეშინოდა ბურბონების ხელისუფლებაში დაბრუნებისა და ეს ერთ-ერთი მიზეზი იყო რატომაც იგი ძალიან გამოადგებოდა ნაპოლეონს. პარიზში ჩასვლიდან დაახლოებით სამი კვირის განმავლობაში (სახელმწიფო გადატრიალებამდე) ნაპოლეონმა არაერთი ადამიანი მოინახულა, შეეცადა მოეგროვებინა მოკავშირეები მომავალი მოქმედებებისთვის. საფრანგეთის არმიის მისდამი განწყობილებისა და მოსახლეობის დაბალი ფენების ასევე დადებითი დამოკიდებულების გათვალისწინებით, ნაპოლეონს აღარ ეშინოდა ბურჟუაზიის წამრომადგენლებისა. ბონაპარტმა იცოდა, რომ ბურჟუაზიის ყველაზე უფრო ძლიერი ნაწილი ოცნებობდა დირექტორიის დამხობაზე, ისინი თვლიდნენ, რომ ეს რესტავრაციისკენ გადადგმული ნაბიჯი იქნებოდა. სახელმწიფო გადატრიალება, რომელმაც ნაპოლეონს შეუზღუდავი ძალაუფლება მისცა, 1799 წლის 18 ბრიუმერის (9 ნოემბრის) გადატრიალების სახელითაა ცნობილი. 18 ბრიუმერს დილით, ექვსი საათიდან, ბონაპარტის სახლს და მომიჯნავე ქუჩას მიაწყდა გენერალიტეტი და ოფიცრობა. პარიზის გარნიზონიდან მოვიდა 700 კაცი. ნაპოლეონს სავსებით შეეძლო მათ დაყრდნობოდა, — და განსაკუთრებულ მცველთა რაზმის 1 500-მდე ჯარისკაცს, რომლებიც იცავდნენ დირექტორიას და ორივე საკანონმდებლო კრებას — ხუთასთა საბჭოს და უხუცესთა საბჭოს. არ იყო მოსალოდნელი, რომ განსაკუთრებული რაზმის ჯარისკაცებს იარაღით წინააღმდეგობა გაეწიათ ბონაპარტისთვის. მაგრამ მაინც უაღრესი მნიშვნელობა ჰქონდა იმას, რომ თავიდანვე დაეფარათ წამოწყებული საქმის ნამდვილი ხასიათი და „იაკობინური“, ე.ი. ხუთასთა საბჭოს მემარცხენე, ნაწილისთვის არ მიეცათ საშუალება მოეწოდებინათ ჯარისკაცებისთვის გადამწყვეტ მომენტში „რესპუბლიკის დასაცავად“. ამისათვის ყველაფერი ისე იყო მოწყობილი, თითქოს თვით საკანონმდებლო კრებები მოუწოდებდნენ ბონაპარტს ძალაუფლების ხელში აღებისკენ. უხუცესთა საბჭოს მეტწილად საშუალო და მსხვილი ბურჟუაზიის წარმომადგენლები შეადგენდნენ. ნაპოლეონის ერთ-ერთმა ერთგულმა კაცმა განაცხადა „ტერორისტების საშინელი შეთქმულების“ შესახებ, რომ ისინი ზიანს აყენებენ რესპუბლიკას, მალე დაღუპავენ მას და სხვ. ეს ბუნდოვანი, მყვირალა ფრაზები არაფერს არ განსაზღვრავდა ზუსტად, კონკრეტულად არავის ადანაშაულებდა, მაგრამ მთავრდებოდა წინადადებით — დაუყოვნებლიც ხმა მიეცათ დეკრეტისთვის, რომლის მიხედვით, პირველ რიგში, უხუცესთა და ხუთასთა საბჭოების სხდომები გადადის პარიზიდან სენ-კლუში (დედაქალაქიდან რამდენიმე კილომეტრით დაშორებულ პატარა ქალაქში) და მეორე — ამ დეკრეტის შესრულება ევალება გენერალ ბონაპარტს, რომელიც ინიშნება დედაქალაქისა და მის მიდამოებში განლაგებული მთელი შეიარაღებული ძალების უფროსად. ეს დეკრეტი სასწრაფოდ მიიღეს. საკანონმდებლო ორგანოს პატარა ქალაქში გადატანის მიზეზი დიდი რევოლუციის წლების გამოცდილება იყო. რა რწმენაც უნდა ჰქონოდა ბონაპარტს თავისი თავისადმი, იმის გაკეთება პარიზში უფრო სახიფათო იყო, ვიდრე პატარა დაბაში, სადაც ერთადერთ დიდ შენობას წარმოადგენდა საფრანგეთის ძველი მეფეების სასახლე. საქმის დასაწყისი სწორედ ისე ჩატარდა როგორც ბონაპარტს სურდა: კანონიერების გარეგნული მხარე დაცული იყო და ნაპოლეონმა დეკრეტის საფუძველზე აუწყა ჯარებს, რომ ისინი ამიერიდან მას ექვემდებარებიან და უნდა „გაჰყვნენ“ ორივე საბჭოს სენ-კლუმდე. ნაპოლეონმა ჯარი წაიყვანა ტიუილრის სასახლეში, ალყა შემოარტყა და ადიუტანტების თანხლებით შევიდა სხდომათა დარბაზში. აქ ნაპოლეონმა წარმოთქვა რამდენიმე სიტყვა: „ჩვენ გვსურს რესპუბლიკა, რომელსაც საფუძვლად ექნება თავისუფლება, თანასწორობა, სახალხო წარმომადგენლობის წმინდათა-წმინდა პრინციპები… ჩვენ იგი გვექნება, მე ამის ფიცს ვიძლევი“. შემდეგ ის გავიდა ქუჩაში. ნაპოლეონის წინაშე იდგა მის მიერ მოყვანილი ჯარი, რომელიც მქუხარე მისასალმებელი შეძახილებით შეხვდა. დირექტორია ლიკვიდირებული იქნა სრულიად დაუბრკოლებლად. არც მკვლელობისთვის მიუმართავთ, არც დაპატიმრებითვის: სიიესი და როჟე დიუკო თვით იყვნენ ამ შეთქმულების მონაწილენი, გოიეს და მულენს წინააღმდეგობა არ გაუწევიათ, რადგან მიხვდნენ რომ ისედაც ყველაფერი დასრულებული იყო. დარჩა მხოლოდ ბარასი, რომელსაც ნაპოლეონმა ტალეირანი გაუგზავნა, რათა დაერწმუნებინა იგი თავისივე სურვილით დაეტოვებინა დაკავებული თანამდებობა. ბარასი ადვილად მიხვდა საქმის ვითარებას, რომ ნაპოლეონს იგი აღარ სჭირდებოდა, ამიტომ თავიდანვე გადანცხადა, რომ მას სურს მიატოვოს პოლიტიკური ცხოვრება და წავიდეს თავის მამულში, სადაც მშვიდად გააგრძელეს ცხოვრებას. ამრიგად, დირექტორიამ არსებობა შეწყვიტა. შემდეგი ნაბიჯი იყო ორივე საკანონმდებლო ორგანოს ლიკვიდაცია. უხუცესთა საბჭო და ხუთასთა საბჭო უკვე ნაპოლეონის მომხრე ჯარისკაცთა ხელში იყო, მაგრამ გენერალს სურდა საქმე ისე მოეგვარებინა, რომ ორივე საბჭოს თავად ეღიარებინა საკუთარი უმოქმედობა, დაეთხოვა თავისი თავი და ძალაუფლება ნაპოლეონისთვის გადაეცა. 18 ბრიუმერს (9 ნოემბერი) ბევრი დეპუტატი არ წასულა სენ-კლუში, უმეტესობამ წასვლა გადადო 19 რიცხვისთვის, სწორედ იმ დროს, როცა უნდა გამართულიყო პირველი სხდომა. როდესაც დადგა სახელმწიფო გადატრიალების მეორე და უკანასკნელი დღე, გენერალ ბონაპარტს მაინც აწუხებდა საფრთხის შეგრძნება. მართალია, უკვე 18 ბრიუმერის საღამოსთვის დირექტორული რეჟიმის სამი უმაღლესი დაწესებულებიდან ორი ლიკვიდირებული იყო: დირექტორია აღარ არსებობდა, უხუცეთა საბჭოს წევრები კი თანახმანი იყვნენ გამოეცხადებინათ თვითდათხოვნა. მაგრამ საჭირო იყო სახალხო წარმომადგენელთა პალატის, ე.ი. ხუთასთა საბჭოს განადგურებაც. ხოლო ამ ხუთასთა საბჭოში ორსაზე მეტი ადგილი ეჭირათ ყოფილი იაკობინელების მომხრეებს. თუმცა, აქ ბევრი იყო ისეთიც, რომლებიც მზად იყვნენ თავი გაეყიდათ ანგარების მიზნით ან დამორჩილებულიყვნენ შიშის გამო. მაგრამ იყვნენ სხვა მისწრაფების ადამიანებიც — ისეთები, რომლებისთვისაც ბასტილიის აღება, მონარქიის დამხობა, მოღალატეებთან ბრძოლა, „თავისუფლება, თანასწორობა ან სიკვდილი“ არ წარმოადგენდა ცარიელ სიტყვებს. მთელი 18 ბრიუმერის განმავლობაში მემარცხენე („იაკობინური“) ჯგუფი თავს იყრიდა საიდუმლო თათბირებზე. იაკობინელებმა არ იცოდნენ რა ნაბიჯები გადაედგათ. ბონაპარტის აგენტები კი თავგზას უბნევდნენ მათ, ამტკიცებდნენ, რომ საქმე ეხება არა იაკობინელების წინააღმდეგ ზომების მიღებას, არამედ მხოლოდ როიალისტური საფრთხის დაძლევის საჭიროებას. იაკობინელებმა არ იცოდნენ დაეჯერებინათ თუ არა ეს ამბავი, როდესაც 19 ბრიუმერს (10 ნოემბერი) დილით შეიკრიბნენ თათბირზე სენ-კლუს სასახლეში, ისინი დაბნეულები იყვნენ. ამ დღეს დილით ნაპოლეონი ცხენოსანთა თანხლებით პარიზიდან სენ-კლუში ჩავიდა. აქ შეიტყო, რომ ხუთასთა საბჭოს დეპუტატთა შორის ბევრი უკმაყოფილოა, რადგან მათ დაინახეს ჯარისკაცთა მიერ ალყაშემორტყმული სასახლე. ისინი გაბრაზებულნი არიან სხდომების უეცარი გადატანით დედაქალაქიდან სენ-კლუში და რომ ახლა სავსებით მიხვდნენ ბონაპარტის განზრახვას. დღის პირველ საათზე სენ-კლუს სასახლის დარბაზებში გაიხსნა ორივე საბჭოს სხდომა. ბონაპარტი და მისი მომხრეები მეზობელ დარბაზში იცდიდნენ, რომ ორივე საბჭოს ხმა მიეცა საჭირო დეკრეტისთვის, ნაპოლეონისთვის მიენდოთ ახალი კოსნტიტუციის შემუშავება და შემდეგ დაშლილიყვნენ. მაგრამ უხუცესთა საბჭოში არ იყო ერთიანობა, მათ საბოლოოდ გადაწყვიტეს წინააღმდეგობა გაეწიათ, მათი აზრით, უკანონო ქმედებებისთვის. ნაპოლეონს გადაწყვეტილი გქონდა იმავე დღეს დაესრულებინა დაწყებული საქმე. დღის ოთხ საათზე ის მოულოდნელად შევიდა უხუცესთა საბჭოს სხდომათა დარბაზში და წარმოთქვა სიტყვა, რომ მოითხოვდა სწრაფ გადაწყვეტილებას, რომ ის აქ იმყოფება დეპუტატთა დასახმარებლად, ქვეყნის საფრთხისგან გადასარჩენად, მას სურს იბრძოლოს საფრანგეთის თავისუფლებისთვის. ნაპოლეონს დეპუტატები შეეკამათნენ, ხელს უშლიდნენ ლაპარაკის დროს.მან გააჟღერა რამდენიმე მუქარა, შეახსენა, რომ მის განკარგულებაშია შეიარაღებული ძალები და გავიდა დარბაზიდან. მიუხედავად ამისა, უხუცეთა საბჭო ვერ აიძულა გამოექვეყნებინა დეკრეტი, მისთვის ძალაუფლების გადაცემის შესახებ. საქმე ცუდ მიმართულებას იღებდა. ბონაპარტისთვის ერთადერთი გამოსავალი საბჭოს ძალის გამოყენებით დაშლა იყო. სხდომათა დარბაზში მოხდა შეტაკება, საფრთხის წინაშე აღმოჩნდა თვითონ გენერალიც, მაგრამ სასურველი მიზნის მიღწევაში ნაპოლეონს დაეხმარა ერთი დამატებითი გარემოება — ამ დღეს ხუთასთა საბჭოს თავჯდომარეობდა თავისი ძმა, ლუსიენ ბონაპარტი. ბუნებრივია, ისიც შეთქმულების მონაწილე იყო. საბოლოოდ, ნაპოლეონმა უბრძანა თავის ჯარისკაცებს გადასულიყვნენ შეტევაზე და გაეწმინდათ სხდომათა დარბაზი. როდესაც ჯარისკაცები სხდომათა დარბაზში შეიჭრნენ დეპუტატთა უმეტესობამ თავს გაქცევით უშველა. ნაპოლეონმა თავის მომხრეებს უბრძანა დაეკავებინათ რამდენიმე გაქცეული და მოეყვანათ სასახლეში, რის შემდეგაც ამ დაჭერილ პირთაგან მოაწყეს „დეპუტატთა საბჭოს სხდომა“, მათ უბრძანეს ხმა მიეცათ კონსულობის დეკრეტისთვის და გამოეცხადებინათ თვითდათხოვნა. ახლადგამოცემული დეკრეტით მთელი ძალაუფლება რესპუბლიკაში გადაეცა სამ პირს, რომლებსაც კონსულები უწოდეს. ამ თანამდებობაზე დაინიშნენ ნაპოლეონი, სიიესი და როჟე დიუკო. ბონაპარტს , ჯერჯერობით, ერთპიროვნულ მმართველად გახდომა არ სურდა, რადგან ხალხს მისი კონსულობა დიქტატურად არ ჩაეთვალა. ნაპოლეონმა უკვე იცოდა, რომ მისი ორი თანამმართველი არავითარ გადამწყვეტ როლს არ ითამაშებდა მომავალ ხელისუფლებაში. ღამის ორ საათზე სამმა ახალმა კონსულმა რესპუბლიკის წინაშე ერთგულების ფიცი დადო. ==საფრანგეთის კონსული== 200px|მინი|ნაპოლეონი კონსულობის პერიოდში 18 ბრიუმერის გადატრიალების შემდეგ ნაპოლეონ ბონაპარტი საფრანგეთის რესპუბლიკას ჩაუდგა სათავეში. მას ჯერ არ ჰქონდა ქვეყნის მართვის გამოცდილება, მიღწეული წარმატებები ჯერ მხოლოდ სამხედრო სფეროს მოიცავდა — იტალიის კამპანიასა და ეგვიპტის ექსპედიციას. ამ დროს რთული იყო ქვეყნის საგარეო მდგომარეობა. ვიდრე იგი ეგვიპტეში ლაშქრობით იყო დაკავებული ანტიფრანგულმა კოალიციამ წარმატებას მიაღწია იტალიაში და ფაქტიურად გაწმინდა იგი ფრანგებისგან. მაშინ კოალიციის წევრებს ძალა არ ეყოთ ლაშქრობის გასაგრძელებლად და საფრანგეთში შესაჭრელად, მაგრამ ეს არ ნიშნავდა რომ საგარეო საფრთხისგან ქვეყანა დიდი ხნით იქნებოდა დაცული. ხაზინა ცარიელი იყო, ჯარისკაცები თვეების განმავლობაში ვერ იღებდნენ საჭირო თანხებსა და რესურსებს. ნაპოლეონმა ახალი ხელისუფლების ორგანიზება თავისი თვითმპყრობელობის განმტკიცებით დაიწყო. საფრანგეთის კიდევ ერთი კონსული, სიიესი ფიქრობდა, რომ თავად ითამაშებდა მთავარ როლს და ხელმძღვანელობას გაუწევდა ახალგაზრდა და, მისი აზრით, გამოუცდელ გენერალს. ნაპოლეონმა სიიესს დაავალა რესპუბლიკის ახალი კოსნტიტუციის პროექტის მომზადება. სიიესი გულმოდგინედ შეუდგა მუშაობას, მაგრამ ვერ გაითვალისწინა რიგი გარემოებები. მას ავიწყდებოდა, რომ ბურჟუაზიის წარმომადგენლები, ქალაქებში და სოფლად, მოითხოვდნენ მტკიცე პოლიტიკურ წესრიგს, რევოლუციის მონაპოვარის განმტკიცებას, მაგრამ მათ შორის სწორედ ისეთებს, რომელნიც უშუალოდ ეხებოდნენ თავისუფლებას ვაჭრობასა და მრეწველობაში, გლეხი — მესაკუთრეები მოითხოვდნენ, რომ მათთვის უზრუნველყოფილი ყოფილიყო ახლადშეძენილი მიწების მფლობელობა. ნაპოლეონს არ მოეწონა სიიესის მიერ შემუშავებული პროექტი და გადაწყვიტა „შესწორებები“ შეეეტანა მასში. ახალი კონსტიტუცია მზად იყო 18 ბრიუმერის გადატრიალებიდან ერთი თვის შემდეგ, რომლის მიხედვითაც რესპუბლიკას სათავეში ჩაუდგა სამი კონსული, რომელთაგან პირველი აღჭურვილი იყო სრული ძალაუფლებით, ხოლო დანაჩენ ორს სათათბირო ხმის უფლება ჰქონდა. პირველი კონსულად ნაპოლეონი დაინიშნა. ახალი კონსტიტუცია (როგორც დაპირებული იყო) უნდა მიღებულიყო საყოველთაო სახალხო კენჭისყრით. მაგრამ ბონაპარტმა მოულოდნელად გამოაცხადა, რომ კონსტიტუცია ძალაში შედიოდა ახლავე, პლებისციტამდე. ახალგაზრდა გენერალმა კარგად იცოდა, რომ ეს უსაზღვრო ძალაუფლება მას მიანიჭა არა ხალხმა, არამედ მისმა ერთგულმა ჯარისკაცებმა. საფრანგეთის ახალმა პირველმა კონსულმა თავის უპირველეს ამოცანად დაისახა სამოქალაქო ომის ჩახშობა ქვეყნის დასავლეთ ნაწილში და სამხრეთსა და ჩრდილოეთში ფართოდ გავრცელებული ბანდიტიზმის წინააღმდეგ ბრძოლა. ბონაპარტს ამ ორი ამოცანის სწრაფად შესრულება ეჩქარებოდა, რადგან გაზაფხულის დადგომისთანავე ქვეყნის მტრების წინააღმდეგ ომის განახლებას გეგმავდა. ქვეყნის შიგნით ყაჩაღთა ბრბოების წინააღმდეგ ბრძოლას ნაპოლეონმა ექვსი თვე მოანდომა. ამის პარალელურად მან დიდი ყურადრება მიაქცია ვანდეიას. აქ თავად-აზნაურობამ და სამღვდელოებამ მოახერხეს გადაებირებინათ გლეხთა ერთი ნაწილი, ისინი იარაღით აღჭურვეს, რის შემდეგაც დაიწყო პარტიზანული ბრძოლა საფრანგეთის მთავრობის წინააღმდეგ. ვანდეიის ამბოხებულებთან ბონაპარტმა ბრძოლის განსხავებული გზა აირჩია. თავდაპირველად, რესპუბლიკის მოწინააღმდეგებმა რამდენიმე გამარჯვება მოიპოვეს, აიღეს ქალაქი ნანტი და ხმამაღლა საუბრობდნენ ბურბონების დინასტიის რესტავრაციასთან დაკავშირებით. ნაპოლეონმა, ერთი მხრივ, გააძლიერა აჯანყებულთა წინააღმდეგ ბრძოლა, მეორე მხრივ ამნისტიას დაჰპირდა ყველას, ვინც დაუყოვნებლივ დაყრიდა იარაღს. კონსულობის პირველ თვეებში, ნაპოლეონმა იცოდა, რომ სწრაფად უნდა მიეღო საჭირო ზომები ქვეყნის შიგნის მდგომარეობის გამოსასწორებლად, თუმცა ერთი წუთითაც არ დავიწყებია ომი, რომელიც გაზაფხულზე უნდა დაწყებულიყო. საჭირო იყო ფინანსური საკითხის მოგვარებაც, რადგან, პირველ რიგში, შესაძლებელი უნდა ყოფილიყო იმ უზარმაზარი არმიის გამოკვება, ჩაცმა და შეიარაღება, რომელსაც ნაპოლეონი გაზაფხულისთვის ამზადებდა. ხაზინაში კი ფული საერთოდ არ მოიპოვებოდა — დირექტორიის მმართველობამ გამოიწვია ხაზინის სრული დაცარიელება. ნაპოლეონი, ასევე, გულმოდგინედ შრომობდა მმართველობის მოწყობისათვის. მან დატოვა, რევოლუციის დროინდელი, ქვეყნის დეპარტამენტებად დაყოფა. მაგრამ გააუქმა ადგილობრივი თვითმართველობა. ქალაქებში და სოფლად გაუქმდა ყოველგვარი არჩევითი თამანდებობა და სააერჩევნო კრებებიც, ამიერიდან ყოველ დეპარტამენტში შინაგან საქმეთა მინისტრს უნდა დაენიშნა პრეფექტი — ადგილობრივი მბრძანებელი. პრეფექტი ნიშნავდა მუნიციპალურ საბჭოებსა და ქალაქის თავებს (მერებს). პრეფექტთან არსებობდა სათათბირო ორგანო — „მთავარი საბჭო“, სავსებით დამოუკიდებელი პრეფექტისგან, მისი ერთადერთი დანიშნულება იყო გაეცნო პრეფექტისთვის დეპარტამენტის საჭიროებები. შინაგან საქმეთა მინისტრი განაგებდა ქვეყნის ადმინისტრაციულ ცხოვრებას; მისსავე უწყებას მიეკუთვნებოდა ვაჭრობა, მრეწველობა და საზოგადოებრივი სამუშაოები. საფუძვლიანი ცვლილება განიცადა სასამართლო სისტემამაც - მოხდა იუსტიციის სამინისტროს რეორგანიზაცია. სასამართლოების გარდაქმნის დროს ნაპოლეონმა გააუქმა ნაფიც მსაჯულთა ინსტიტუტი. ნაპოლეონმა შექმნა განსაკუთრებული დიდი სამინისტრო, სრულიად დამოუკიდებელი შინაგან საქმეთა სამინისტროსგან, რომელიც ისევე, როგორც ყველა სხვა დამოუკიდებელი უწყება, უშუალოდ პირველ კონსულს ემორჩილებოდა. ეს იყო პოლიციის სამინისტრო. ბონაპარტი განსაკუთრებული ყურადღებით მოეკიდა დედაქალაქის პოლიციის პრეფექტურის ორგანიზაციას. პარიზის პოლიციის პრეფექტს, რომელიც თუმცა პოლიციის მინისტრს ემორჩილებოდა, განსაკუთრებული ადგილი ეჭირა სხვა მაღალი თანამდებობის მოხელეებთან შედარებით და უფლება ჰქონდა პირადი მოხსენება გაეკეთებინა პირველი კონსულისათვის. ნაპოლეონი განზრახ აქუცმაცებდა თავის პოლიტიკურ პოლიციას, სურდა რომ ჰყოლოდა არა ერთი, არამედ რამდენიმე პოლიცია, რომლებსაც თვალყური უნდა ედევნებინათ არა მარტო მოქალაქეთა საქმიანობისთვის, არამედ ერთმანეთისთვისაც. პოლიციის სამინისტროს სათავეში მან ჩააყენა ჟოზეფ ფუშე, ყველაზე მოხერხებული ჯაშუში. კონსულობის პერიოდში, ნაპოლეონის მიერ გატარებული ღონისძიებებით, მთელი ძალაუფლება პირველი კონსულის ხელში გადავიდა, დანარჩენ ორ კონსულს სათათბირო ხმის უფლება ჰქონდა. პირველი კონსული ნიშნავდა 80 კაცისგან შემდგარ სენატს. თვით ბონაპარტი ინიშნებოდა პირველ კონსულად ათი წლის ვადით. პირველი კონსული ნიშნავდა ყველა სამოქალაქო და სამხედრო პირს, ყველანი კი პასუხისმგებელნი იყვნენ მხოლოდ ნაპოლეონის წინაშე. 1800 წლის გაზაფხულისთვის ნაპოლეონმა დაასრულა ყველა გადაუდებელი საქმე; მან ჩამოაყალიბა ახალი სახელმწიფო წყობილება; ქვეყნის სამხრეთში წარმატებას მიაღწია ყაჩაღურ დაჯგუფებებთან ბრძოლაში; გაატარა ღონისძიებები ვანდეიაში დაწყებული გამოსვლების შესაჩერებლად; შემოიღო ქვეყნის მმართველობის ცენტრალიზაცია; გადადგა აუცილებელი ნაბიჯები ხაზინის ქურდობის ასალაგმავად. მომავალ ომში გამგზავრებამდე ნაპოლეონი ახლად შექმნილ სამინისტროებს და მათ წარმომადგენლებს ავალებდა ქვეყანაში წესრიგის დაცვას, ვიდრე თავად იომებდა ევროპის სახელმწიფოთა კოალიციასთან. თუმცა, ომში წასვლამდე ერთი თვით ადრე, ფუშემ ნაპოლეონს წარუდგინა უტყუარი დოკუმენტები იმისა, რომ პარიზში არსებობდა ინგლისურ-როიალისტური სააგენტოები, რომლებსაც პირდაპირი კავშირი ჰქონდათ ბურბონთა დინასტიის ემიგრაციაში მყოფ ორ პრინცთან — სიკვდილით დასჯილი ლუდოვიკო XVI-ის ძმებთან. როიალისტები აშკარად გეგმავდნენ ძალაუფლების ხელში ჩაგდებას, ინგლისელებისა და სხვა შესაძლო მოკავშირეების დახმარებით. პირველი კონსული საბოლოოდ დაადგა იმ აზრს, რომ შინაგანი ბრძოლის ერთ-ერთი უმნიშვნელოვანესი ამოცანა — ეს არის დაუნდობელი ანგარიშის გასწორება მოღალატე-როიალისტებთან, ხოლო საგარეო ბრძოლის უმთავრესი ამოცანა — შეუპოვარი ბრძოლა ინგლისის წინააღმდეგ. ფუშეს მიეცა სათანადო ბრძანებები აქტიურ როიალისტებთან ბრძოლის შესახებ — მას დაევალა მათი გამოაშკარავება, დაპატიმრება, სასამართლო წესით დევნა. 1800 წლის გაზაფხულზე, როდესაც ნაპოლეონს მოქმედ არმიაში მიეჩქარებოდა, მას დრო არ ჰქონდა მიემართა სხვა საშუალებისთვის, გარდა ტერორისა. ომი ინგლისთან (მეორე მთავარი ამოცანა) კვლავ უნდა გაჩაღებულიყო არა ინგლისის ნაპირებთან, სადაც ბრიტანეთის მძლავრი ფლოტი იდგა, არამედ ევროპის კონტინენტზე ინგლისის მოკავშირეების წინააღმდეგ, პირველ რიგში — ავსტრიის იმპერიის წინააღმდეგ. როდესაც 1800 წლის 8 მაისს ნაპოლეონი ომში მიდიოდა და პირველად ტოვებდა პარიზს სახელმწიფო გადატრიალების შემდეგ, მას კარგად ესმოდა, რომ მისი მმართველობის მომავალი დამოკიდებული იყო დაწყებული კამპანიის შედეგებზე: იგი კვლავ წაართმევდა ავსტრიას ჩრდილო იტალიას ან ანტიფრანგული კოალიცია კვლავ გაჩნდებოდა საფრანგეთის საზღვრებთან. === იმპერატორად კურთხევა === დირექტორიის პერიოდში საფრანგეთი გამუდმებით ეომებოდა ანტიფრანგულ კოალიაციას,რომელშიც ამჯერად ავსტრია გამოირჩეოდა.განსაკუთრებით გამოიჩინა თავი ნაპოლეონ ბონაპარტმა, რომელმაც სასტიკი მარცხი აგემა რამდენიმე ავსტრიულ არმიას იტალიაში და აიძულა ის, საფრანგეთთან ზავი გაეფორმებინა. დირექტორია გენერალ ბონაპარტის საფრანგეთში პოპულარობის ზრდით შეშინდა. ეს შიში უსაფუძვლო არ აღმოჩნდა.სწორედ ნაპოლეონ ბონაპარტმა მოუღო ბოლო დირექტორიას 1799 წლის ნოემბერში და კონსულატი დააწესა. ეს უკვე რევოლუციის დასასრული იყო. საფრანგეთში ერთპიროვნული მმართველობა დამყარდა. ნაპოლეონი თავად გახდა ჯერ პირველი კონსული, შემდეგ–მუდმივი კონსული, 1804 წელს კი თავი იმპერატორად გამოაცხადა. == საფრანგეთის პირველი იმპერია == === იტალიის მეორე კამპანია === == ნაპოლეონის ომები == === მესამე კოალიციის ომი (1805 წელი) === thumb|300px|right|ნაპოლეონი [[აუსტერლიცის ბრძოლაში]] ნაპოლეონმა, რომელიც ემზადებოდა ინგლისში დესანტის გადასასხმელად, მიიღო ცნობა, რომ 27 აგვისტოს ავსტრიის ჯარები ბავარიაში შეიჭრნენ. მან დაიწყო ძალების გადასროლა ბულონის ბანაკიდან რაინზე ფელდმარშალ კარლ მაკის ავსტრიის დუნაის არმიის (80 000 კაცი) გასანადგურებლად კუტუზოვის არმიის (50 000 კაცი) მოსვლამდე. თავისი ჯარების (220 000 კაცი) მოხერხებული მანევრით ნაპოლეონმა ალყა შემოარტყა მაკის არმიას ულმთან და 8 ოქტომბერს აიძულა იგი დანებებოდა. რუსეთის ჯარები, რომლებიც ბრაუნაუში 29 სექტემბერს მივიდნენ, შექმნილი მძიმე მდგომარეობის გამო იძულებულნი გახდნენ საარიერგარდო ბრძოლით დაეხიათ უკან დუნაის მარჯვნივ, ნაპირის გაყოლებით. ნაპოლეონი შეეცადა მოემწყვდია რუსეთის ჯარები, მაგრამ ისინი დუნაიზე ფრანგების მოსვლამდე გადავიდნენ, ხოლო 30 ოქტომბერს დაამარცხეს ედუარდ მორტიეს კორპუსი. 1 ნოემბერს მარშალ იოახიმ მიურატის ავანგარდი შეეცადა რუსეთის არმიისათვის უკან დასახევი გზები მოეჭრა. 1805 წლის 4 ნოემბერს პეტრე ბაგრატიონის საფარმა რაზმმა (6 000 კაცი) შენგრაბენის ბრძოლაში ფრანგთა 30 000-იანი ავანგარდის იერიში მოიგერია, რითაც მთავარ ძალებს საშუალება მისცა დაეხიათ ოლმიუცისაკენ, სადაც ისინი ავსტრიის ჯარებს და რუსეთიდან მოსულ გენერალ ბუქსგევდენის 50 000-იან არმიას შეუერთდნენ. 1805 წლის 2 დეკემბერს აუსტერლიცის ბრძოლაში მოკავშირეთა ჯარები დამარცხდნენ. ავსტრია ომიდან გამოვიდა და ხელი მოაწერა საფრანგეთთან სეპარატულ პრესბურგის ზავს (1805). რუსეთის ჯარები გაიყვანეს რუსეთში. ზღვაზე საფრანგეთ-ესპანეთის ფლოტი განადგურებულ იქნა ტრაფალგარის ბრძოლაში (1805). მოკავშირეთა ჯარების გადასხმა ნეაპოლსა და ჩრდილოეთ გერმანიაში უშედეგოდ დამთავრდა. ომში ნათლად გამომჟღავნდა ნაპოლეონის უდიდესი სამხედრო ნიჭი. === მეოთხე კოალიციის ომი === === ნახევარკუნძულის ომი === === მეხუთე კოალიციის ომი === === რუსეთის ლაშქრობა === როდესაც 1812 წლის 24 ივნისს ნაპოლეონი რუსეთში შეიჭრა, მან დიდი შეცდომა დაუშვა, თუმცა თავიდან ფრანგებს ყველაფერი კარგად მისდიოდათ სანამ ზამთარი არ დადგებობა. კუტუზოვმა გადაწყვიტა დაეთმო ფრანგებისთვის მოსკოვი, რადგან ფრანგებს ძალიან გაუჭირდებოდათ ზამთარში საკვების გარეშე ყოფნა. კუტუზოვის აზრით მოსკოვის დათმობით არ დაიკარგება ქვეყანა, ჯარის დაკარგვა კი დამარცხებას ნიშნავდა. მოსკოვში შესვლის შემდეგ, ნაპოლეონმა ნახა დაცარიელებული ქალაქი და გადაწყვიტა დაბრუნებულიყო სამშობლოში, თუმცა ზამთარში ეს ძალიან რთული იყო. უკან დახევისას მან დაკარგა არმიის ნახევარი. === ნაპოლეონის პირველი გადადგომა === რუსეთში განცდილი მარცხი ნაპოლეონის იმპერიის დაშლის დასაწყისი გახდა. მის წინააღმდეგ დაირაზმნენ ევროპის ქვეყნები. 1813 წლის ოქტომბერში ლაიფციგთან ნაპოლეონის არმიის ნარჩენებს ბრძოლა მოუხდათ მოკავშირეებთან რუსეთის, პრუსიის, ავსტრიის, შვედეთის არმიებთან (ე.წ. ხალხთა ბრძოლა), სადაც ფრანგები დამარცხდნენ. მოკავშირეები 1814 წელს პარიზში შევიდნენ. ნაპოლეონი გადადგა. იგი ხმელთაშუა ზღვის კუნძულ ელბაზე გადაასახლეს. პარიზში ბურბონები და რევოლუციის დროს გაქცეული არისტოკრატები დაბრუნდნენ. == ასი დღე == საფრანგეთის მოსახლეობა ვერ ეგუებოდა ძველი რეჟიმის აღდგენას. ნაპოლეონმა ისარგებლა მოსახლეობის უკმაყოფილებით და ყველასთვის მოულოდნელად საფრანგეთში დაბრუნდა. გმირებს მონატრებული ფრანგი ხალხი მას შეხვდა როგორც მხსნელს. ნაპოლეონის მმართველობის ბოლო თვეებს „ასი დღე“ შეერქვა. მოკავშირეებმა ომი განაახლეს. 1815 წელს, ბელგიის ახლოს, სოფელ ვატერლოოსთან ნაპოლეონი თავის უკანასკნელ ბრძოლაში დამარცხდა. == მეორე გადასახლება და გარდაცვალება == დატყვევებული იმპერატორი ინგლისელებმა წმინდა ელენას კუნძულზე (ატლანტის ოკეანე) გადაასახლეს და მიუვლინეს ზედამხედველი. შვიდი წელი მისი სამფლობელო იყო ერთი საკანი და პატარა ბაღი. 1821 წლის 5 მაისს, 52 წლის ასაკში, ნაპოლეონი გარდაიცვალა. ერთი ვერსიით, იმპერატორი, მამამისის მსგავსად, კუჭის კიბომ შეიწირა, ხოლო მეორე ვერსიით ბრიტანელებმა მოწამლეს ვერცხლისწყლით. ამ ვერსიის მიხედვით ნაპოლეონის საჭმელს ურევდნენ ვერცხლისწყალს, შედეგად ის მალევე გარდაიცვალა. სანამ გარდაიცვლებოდა კრუჩხვებში ჩავარდა, სწორედ მაშინ მიხვდა ნაპოლეონი, რომ მისი სიკვდილის დღე ახლოვდებოდა. მან თავისთან დაიბარა მღვდელი და ექიმი, რომელსაც დაუბარა თავის ოჯახისთვის გადაეცა თუ რა იყო მიზეზი მისი სიკვდილისა. == ნაპოლეონის საფლავი == ნაპოლეონი 1840 წლამდე დასაფლავებული იყო კუნძულ წმინდა ელენაზე. მის საფლავზე დაბადებისა და გარდაცვალების თარიღის ნაცვლად ეწერა მხოლოდ „ნაპოლენ ბონაპარტი“. 1828 წლის მერე ფრანგებმა მიიღეს ნებართვა ინგლისისგან, რომ მათი იმპერატორის ცხედარი გადაესვენებინათ საფრანგეთში. ლუი-ფილიპმა გაგზავნა თავისი შვილი - პრინცი ჟუანვილი წმ. ელენეს კუნძულზე, რომ სხეული ამოესვენებინა და გადმოეტანა საფრანგეთში. ეს იყო დაბრუნება იმ ადამიანისა, რომელიც უყვარდა ფრანგ ხალხს და რომელიც შიშის ზარს სცემდა მტრებს. 1840 წლის სექტემბერში ფრანგულმა გემმა ნაპოლეონის ძვლები ჰავრში ჩამოასვენა და შემდეგ ნელ-ნელა მდინარე სენით დაიძრა პარიზისკენ. 15 დეკემბერს, მიუხედავად ქარბუქისა, თითქმის მთელი ქალაქი იმყოფებოდა იმპერატორის დაკრძალვაზე. სამგლოვიარო კორტეჟმა დაიწყო თავისი მსვლელობა ბულვარების გასწვრივ, გაიარა ტრიუმფალური თაღის ქვეშ, ჩამოვიდა ელისეის მინდვრებზე და ბოლოს ინვალიდების სახლში დასრულდა ნაპოლეონის განდევნის წლები, რომელიც დიდი ხანი გრძელდებოდა. იმპერატორის ძვლები, როგორც ეგვიპტის ფარაონის ძვლები, დამარხული იყო ექვს კუბოში. პირველი-თუნუქისგან, მეორე-წითელი ხისგან, მესამე და მეოთხე-ტყვიისგან, მეხუთე-ებენის ხისგან, მეექვსე კი მუხისგან იყო დამზადებული. კუბო დასვენებული იყო დიდ აკლდამაზე, რომელიც გაკეთებული იყო წითელი გრანიტისგან, სპეციალურად შექმნილი ცნობილ არქიტექტორ ვისკონტის მიერ. იქ არის თორმეტფრთიანი ვიქტორია, პრადიეს ნამუშევარი, რომელიც იმპერატორის სამუდამო სამარხს დარაჯობს და განასახიერებს ფრანგ ხალხს. ნაპოლეონის გვერდით ასვენია მისი შვილის ნაპოლეონ II-ის ფერფლი. ==ლიტერატურა== * ტარლე ე., ნაპოლეონი, თბ., 1996 * ტიულარი ჟ., ნაპოლეონი, თბ., 2012 * * * *Jourquin, Jacques. 2021. La dernière passion de Napoléon : la bibliothèque de Sainte-Hélène Paris: Passés-composés. * * advanced diplomatic history of Napoleon and his era * ==რესურსები ინტერნეტში== *ნაპოლეონ ბონაპარტი *იმპერატორი ნაპოლეონი. ქეთი ტოროტაძე *6 ფაქტი ნაპოლეონის შესახებ *ნაპოლეონი და ქართველები *ნაპოლეონი ეგვიპტეში *ნაპოლეონის ძირითადი რეფორმები საფრანგეთში კონსულატისა და იმპერიის ხანაში *ნაპოლეონ ბონაპარტეს გამონათქვამები *აუსტერლიცი, 1805 *ნაპოლეონ ბონაპარტე (1769-1821) Exclusive *ნაპოლეონ ბონაპარტის სამეცნიერო ექსპედიცია ეგვიპტეში *ნაპოლეონი კავკასიელი იყო *ნაპოლეონის სახლი წმ. ელენეს კუნძულზე *წმ. ელენეს კუნძული *მნიშვნელოვანი ტურისტული კერა *ნაპოლეონის ძებნა კუნძულზე *რას მოჩანს ელბაზე *http://parizi2008.blogspot.com/2008/11/blog-post_7591.html == სქოლიო == კატეგორია:საფრანგეთის იმპერატორები კატეგორია:ბონაპარტები კატეგორია:დაბადებული 15 აგვისტო კატეგორია:დაბადებული 1769 კატეგორია:გარდაცვლილი 5 მაისი კატეგორია:გარდაცვლილი 1821 კატეგორია:უზურპატორები კატეგორია:ტახტიდან გადამდგარი მონარქები", "url": "https://ka.wikipedia.org/wiki/ნაპოლეონ_ბონაპარტი", "length": 68174}
{"id": "8403", "title": "ნაპოლეონი (ნაყინი)", "text": "ნაპოლეონი — სამფერა ნაყინი, რომელიც მზადდება შოკოლადის, ვანილისა და მარწყვისაგან ისე, რომ იმიტაციას უკეთებს საფრანგეთის სამფეროვან დროშას — ტრიკოლორს. იგი ასევე იწოდება „ნაპოლიტანად“. კატეგორია:ტკბილეული", "url": "https://ka.wikipedia.org/wiki/ნაპოლეონი_(ნაყინი)", "length": 203}
{"id": "8404", "title": "ფლანერი ო’კონორი", "text": "მერი ფლანერი ო’კონორი (; დ. 25 მარტი, 1925 — გ. 3 აგვისტო, 1964) — ამერიკელი რომანისტი, მოთხრობების ავტორი და ესეისტი. მისი შემოქმედება 2 რომანს, 32 მოთხრობას და არაერთ რეცენზიასა თუ კომენტარს მოიცავს. დაიბადა სავანაში, ჯორჯია; ედვარდ და რეგინა კლაინ ო’კონორთა ერთადერთი შვილი იყო. მამამისს 1937 წელს ლუპუსის დიაგნოზი დაუსვეს და 1941 წლის თებერვალში გარდაიცვალა. მამის სიკვდილი ღრმა კვალს ტოვებს ფლანერის ცხოვრებაში. == ბიოგრაფია == ფლანერი საკუთარ ბავშვობას ასე აღწერდა: „ბრტყელტერფა დედისერთა ბავშვი ‘თავი-დამანებე-თორემ-გიკბენ’ კომპლექსით“. ბავშვობაში ის ადგილობრივ გაზეთში გაწერეს ქათმის გამო, რომელსაც უკან სიარული შეეძლო. მისი თქმით „ეს იყო ყველაზე საუცხოო რამ, რაც კი ოდესმე გადამხდენია. მას მერე ყველაფერი დაღმა მიდის“. ო’კონორი პიბოდის საშუალო სკოლას ამთავრებს 1942 წელს და შემდეგ ჯორჯიის სახელმწიფო ქალთა კოლეჯში (ამჟ. ჯორჯიის კოლეჯი და სახ. უნივერსიტეტი) შედის, სადაც ინგლისურსა და სოციოლოგიას სწავლობს (ამ ბოლოს, როგორც პერსპექტივას, ის საკუთარ ნოველებში ხშირად სატირიზებას უკეთებდა). 1946 წელს მიღებულ იქნა პრესტიჟულ „აიოვას მწერალთა სახელოსნოში“ (). 1949 წელს ო’კონორი ხვდება და საბოლოოდ იღებს მოწვევას რობერტ ფიცჯერალდისა (ბერძნული ეპიკური პიესებისა და პოემების მთარგმნელი, მათ შორის „მეფე ოიდიპოსი“, „ოდისეა” და „ილიადა“) და მისი მეუღლის, სალისგან, მათთან სოფლად კონექტიკუტში საცხოვრებლად. 1951 წელს მასაც მამამისის მსგავსად ლუპუსის დიაგნოზს უსვამენ, რის შემდეგაც ის მამაპაპისეულ მამულში (ანდალუსია) ბრუნდება მილეჯვილში. აქ მას ყველანაირი სახის ფრინველით გადაჭარბებული გატაცება დასჩემდა და 100-მდე სხვადასხვა ფრინველი ჰყავდა. ის ზრდიდა იხვებს, ქათმებს, ბატებს და ნებისმიერი სახის ეგზოტიკურ ფრინველს, რომელზეც კი ხელი მიუწვდებოდა. მიუხედავად იმისა, რომ საკმაოდ განკერძოებულ ცხოვრებას ეწეოდა, მისი ნამუშევრები გამოირჩევა ადამიანის ქცევის ნუანსების აღქმის შეუდარებელი სიღრმით. ო’კონორი გარდაიცვალა 1964 წლის 3 აგვისტოს ბოლდვინის ოლქის საავადმყოფოში და დაკრძალულია მილეჯვილში, ჯორჯია. == კარიერა == ო'კონორს დაწერილი აქვს ორი რომანი და 32 მოკლე მოთხრობა, სხვა კომენტარებსა და შეფასებებს შორის. უილიამ ფოლკნერის მსგავსად სამხრეთელი მწერალი იყო, ხშირად წერდა სამხრეთულ გოთურ სტილში და ეყრდნობოდა რეგიონალურ გარემოსა და გროტესკულ ხასიათებს. დაბადებით კათოლიკეს, მისი წერა გამსჭვალულია ღრმა საკრალური ინფორმაციით. იდეა, რომ მსოფლიოს ღმერთის ხელი მართავს, ხშირად მის ნაწარმოებთა ლეიტმოტივია. == ბიბლიოგრაფია == * Wise Blood, 1952 * კარგი კაცი სანთლით საძებარია, 1955 * The Violent Bear It Away, 1960 * A Memoir of Mary Ann (შესავლისა და ტექსტის დამუშავების ავტორი), 1962 * Everything That Rises Must Converge, 1965 * Mystery and Manners: Occasional Prose, ტექსტი დამუშავებულია სალი და რობერტ ფიცჯერალდების მიერ, 1969 * The Habit of Being: Letters, დამუშავებულია სალი ფიცჯერალდის მიერ, 1979 * The Presence of Grace and Other Book Reviews, დამუშავებულია კარტერ მარტინის მიერ, 1983 კომპილაციები: * ''Three by Flannery O'Connor (შედგება: Wise Blood, A Good Man Is Hard To Find, და The Violent Bear It Away), 1964 * Three by Flannery O'Connor (შედგება: Wise Blood, The Violent Bear It Away და Everything That Rises Must Converge), 1983 * The Complete Short Stories, 1971 * Collected Works (შედგება Wise Blood, A Good Man Is Hard To Find, The Violent Bear It Away, და Everything That Rises Must Converge), დამუშავებულია სალი ფიცჯერალდის მიერ, 1988 დაუმთავრებელი ნამუშევრები: * არსებობს ფრაგმენტები დაუმთავრებელი რომანისა სახელწოდებით Why Do the Heathen Rage?'', რომელშიც მის რამდენიმე მოთხრობის ისტორიებს აგრძელებს, მათ შორის: \"Why Do the Heathen Rage?\" \"The Enduring Chill,\" და \"The Partridge Festival.\" == რესურსები ინტერნეტში == * ანდალუსია — მამაპაპისეული მამული * ==სქოლიო== კატეგორია:ამერიკელი მწერლები კატეგორია:ქრისტიანი რომანისტები კატეგორია:XX საუკუნის ამერიკელი რომანისტები კატეგორია:XX საუკუნის ამერიკელი ქალი მწერლები კატეგორია:XX საუკუნნის ამერიკელი ესეისტები კატეგორია:ამერიკელი ქალი ესეისტები კატეგორია:ამერიკელი ქალი რომანისტები კატეგორია:აიოვის უნივერსიტეტის კურსდამთავრებულები", "url": "https://ka.wikipedia.org/wiki/ფლანერი_ო’კონორი", "length": 3896}
{"id": "8406", "title": "ტრისტან და კუნია", "text": "ტრისტან და კუნია ( დ. დაახლოებით 1460, ლისაბონი — გ. დაახლოებით 1540) — პორტუგალიელი ზღვაოსანი. 1504 წელს დანიშნეს პორტუგალიის პირველ ვიცე-მეფედ ინდოეთში, მაგრამ დროებითი სიბრმავის გამო ეს პოსტი არ დაუკავებია. მისი ყველაზე მნიშვნელოვანი მოგზაურობა განხორციელდა 1506 წელს, როცა მან 15 გემისაგან შემდგარი ფლოტით ინდოეთისაკენ მიმავალი სამხრეთული გზის გასწვრივ მნიშვნელოვანი გეოგრაფიული გამოკვლევები და აღმოჩენები ჩაატარა. მან აღმოაჩინა კუნძულთა ჯგუფი ატლანტის ოკეანეში, რომელიც დღეს მის სახელს ატარებს — ტრისტან-და-კუნია, იმავე წელს არაბებს წაართვა კუნძული სოკოტრა, შეამცირა მათი გავლენა მადაგასკარზე, მოზამბიკზე, ბრავაზე და მიაღწია ინდოეთს. 1514 წელს შინ დაბრუნებული ტრისტან და კუნია რომის პაპ ლეო X-ის დიპლომატი გახდა და დანიშნეს პორტუგალიის მეფის მანუელ I-ის საიდუმლო მრჩევლად. ჰყავდა შვილი ნუნო და კუნია. ==რესურსები ინტერნეტში== * ტრისტან და კუნია კატეგორია:პორტუგალიელი ზღვაოსნები", "url": "https://ka.wikipedia.org/wiki/ტრისტან_და_კუნია", "length": 883}
{"id": "8409", "title": "დიდების ორდენი", "text": "right thumb|დიდების ორდენი დიდების ორდენი () — სამხედრო ორდენი. დაწესდა სსრკ-ის უმაღლესი საბჭოს პრეზიდიუმის 1943 წლის 8 ნოემბრის ბრძანებულებით. დიდების ორდენით აჯილდოებდნენ საბჭოთა არმიის რიგით და სერჟანტთა შემადგენლობას, ავიაციაში კი უმცროს ლეიტენანტებსაც, რომელთაც თავი გამოიჩინეს სამშობლოსათვის ბრძოლაში. ორდენი წარმოადგენს ხუთქიმიან ვარსკვლავს; 3 ხარისხისაა, I ხარისხისა მზადდება ოქროსაგან, II და III ხარისხისა — ვერცხლისაგან. ატარებენ მკერდის მარცხენა მხარეს. ==ლიტერატურა== კატეგორია:სსრკ-ის ორდენები კატეგორია:სამხედრო ორდენები", "url": "https://ka.wikipedia.org/wiki/დიდების_ორდენი", "length": 534}
{"id": "8412", "title": "გმირი დედა (ორდენი)", "text": "thumb|right|„გმირი დედის“ ორდენი „გმირი დედა“ () — საპატიო წოდება და ორდენი, რომელიც დააწესა სსრკ-ის უმაღლესი საბჭოს პრეზიდიუმმა 1944 წლის 8 ივლისს. „გმირის დედის“ წოდებას ანიჭებდნენ დედებს, რომელთაც შობეს და აღზარდეს 10 შვილი; ამასთანავე მათ გადასცემდნენ „გმირი დედის“ ორდენსა და სსრკ უმაღლესი საბჭოს პრეზიდიუმის სიგელს. ორდენი — ვერცხლის სხივების ფონზე ამობურცული ოქროს ხუთქიმიანი ვარსკვლავი — მკერდის მარცხენა მხარეს მაგრდება წითლად მომინანქრებული ფიგურული ლითონის ფირფიტით. დაჯილდოებულის გარდაცვალების შემდეგ „გმირი დედის“ ორდენი, ორდენის წიგნაკი და სსრკ უმაღლესი საბჭოს პრეზიდიუმის სიგელი სამახსოვროდ რჩება გარდაცვლილის ოჯახს. ==ლიტერატურა== ==რესურსები ინტერნეტში== * ინფორმაცია ორდენის შესახებ კატეგორია:სსრკ-ის ორდენები", "url": "https://ka.wikipedia.org/wiki/გმირი_დედა_(ორდენი)", "length": 727}
{"id": "8414", "title": "ალფონსო XIII (ესპანეთი)", "text": "ალფონსო XIII (დ. 17 მაისი, 1886 მადრიდი — გ. 28 თებერვალი, 1941 რომი) — ესპანეთის მეფე ბურბონთა დინასტიიდან. დედის, მარია კრისტინას რეგენტობით მეფობდა 1886-იდან, დამოუკიდებლად 1902–1931. ამერიკა-ესპანეთის ომის (1898) შემდეგ ესპანეთმა დაკარგა კუნძული კუბა და ფილიპინების კუნძულები. ატარებდა კოლონიურ პოლიტიკას. მასების გავლენით ალფონსო XIII იძულებული იყო გაეტარებინა ბურჟუაზიული რეფორმები. იგი ახშობდა მუშათა მოძრაობას. უთანხმოება ჰქონდა კორტესთან. ხელი შეუწყო გენერალ პრიმო დე რივერას დიქტატურის დამყარებას (1923 წლის 13 სექტემბერი). 1931 რევოლუციის დაწყებისთანავე ტახტიდან ჩამოაგდეს და ესპანეთიდან გააძევეს. == ლიტერატურა == * Pilapil, Vicente R. Alfonso XIII. Twayne's rulers and statesmen of the world series 12. New York: Twayne, 1969. * Sencourt, Robert. King Alfonso: A Biography. London: Faber, 1942. == რესურსები ინტერნეტში == * Historiaantiqua. Alfonso XIII; (ესპანური) (2008) კატეგორია:ესპანეთის მეფეები კატეგორია:დაბადებული 17 მაისი კატეგორია:დაბადებული 1886 კატეგორია:გარდაცვლილი 28 თებერვალი კატეგორია:გარდაცვლილი 1941 კატეგორია:ტახტიდან გადამდგარი მონარქები კატეგორია:ესკორიალის მეფეთა პანთეონში დაკრძალულები", "url": "https://ka.wikipedia.org/wiki/ალფონსო_XIII_(ესპანეთი)", "length": 1122}
{"id": "8416", "title": "უილიამ ფოლკნერი", "text": "უილიამ კათბერტ ფოლკნერი ( დ. 25 სექტემბერი, 1897 — გ. 6 ივლისი, 1962) — ამერიკელი მწერალი მისისიპიდან, ნობელის პრემიის ლაურეატი. წერდა რომანებს, მოთხრობებს, ლექსებს, ესსეებსა და სცენარებს. მის ნაწარმოებებში მოქმედება ძირითადად გამოგონილ იოკნაპატოფას ოლქში ხდება, რომელიც მისისიპიში მდებარეობს. ეს არის ადგილი, სადაც ფოლკნერმა ცხოვრების დიდი ნაწილი გაატარა. მიუხედავად იმისა, რომ მისი ნამუშევრები ხშირად საკმოდ რთული აღსაქმელია, ის ამერიკის ერთ-ერთ ყველაზე მნიშვნელოვან პროზაიკოს-მწერლად ითვლება. ფოლკნერის წერის სტილი გამოირჩევა დიქციისთვის შერჩეული გრძელი, წყვეტილი ფრაზებით, მისი თანამედროვე და ხანგრძლივი მოწინააღმდეგის, ერნესტ ჰემინგუეის მინიმალისტური სტილისგან კონტრასტით. ითვლება, რომ ფოლკნერი ერთადერთი ნამდვილი ამერიკელი მოდერნისტი პროზაიკოსი იყო 1930-იანებში, რომელმაც განაგრძო ექსპერიმენტული ტრადიცია ევროპელი მწერლებისა — ჯეიმზ ჯოისი, ვირჯინია ვულფი და მარსელ პრუსტი. მის ნამუშევრები თვალსაჩინო მაგალითია ისეთი ლიტერატურული ტექნიკის გამოყენების, როგორიცაა ცნობიერების ნაკადი, რამდენიმე პარალელური მთხრობელი ან თვალსაზრისი, და თხრობის დროთა ცვალებადობა. == ბიოგრაფია == უილიამ ფოლკნერის შემოქმედებაზე დიდი გავლენა მოახდინა ამერიკის შეერთებული შტატების სამხრეთის ისტორიამ, კულტურამ და ცხოვრებამ. დაიბადა ნიუ ალბანიში, მისისიპის შტატში, თუმცა 4 წლის ასაკში ოჯახი ქალაქ ოქსფორდში გადავიდა საცხოვრებლად. სწორედ ოქსფორდი წარმოადგენს ქალაქ „ჯეფერსონის“, ლაფაიეტის ოლქი კი - იოკნაპატოფას ოლქის რეალურ მოდელს, სადაც ფოლკნერის რომანებისა და მოთხრობების უმრავლესობაში აღწერილი ისტორიები ვითარდება. ჩრდილოეთ მისისიპიმ ძალიან დიდი გავლენა იქონია ფოლკნერის პიროვნების განვითარებაზე. მისი დიდი პაპა — უილიამ კლარკ ფოლკნერი - კონფედერატთა არმიის პოლკოვნიკი და მთელ შტატში გავლენიანი ფიგურა იყო; მეთაურობდა რკინიგზის გაყვანის საკითხს; წერდა რომანებს. მანვე დაამკვიდრა ლიტერატურული ტრადიციები ფოლკნერების ოჯახში. სარწმუნოა, რომ სწორედ ის წარმოადგენს ფოლკნერის რომანების ერთ-ერთი გმირის, პოლკოვნიკ სარტორისის პროტოტიპს. მიუხედავად იმისა რომ მისისიპის ძლიერი გავლენა მწერალზე უდავოა, მისი პირველი რომანი, „ჯარისკაცის ჯილდო“ (1926) ახალ ორლეანში ცხოვრების პერიოდში დაიწერა სადაც ახალგაზრდა მწერალი შერვუდ ანდერსონის მფარველობისა და გავლენის ქვეშ იმყოფებოდა. 1929 წელს ფოლკნერმა იქორწინა ესტელ ოლდჰემზე და მასთან ერთად ოქსფორდს დაბრუნდა. 1930 წელს ახალდაქორწინებული წყვილი საკუთარ სახლში გადავიდა საცხოვრებლად რომელიც ფოლკნერმა იქვე, ოქსფორდში შეიძინა და მათ ოჯახს ეკუთვნოდა 1972 წლამდე - მანამ სანამ უილიამის და ესტელის ქალიშვილი, ჯილი, მას მისისიპის უნივერსიტეტს მიჰყიდდა. სახლისა და მასში არსებული ავეჯის იერსახე დღემდე შენარჩუნებულია. დღემდე შესაძლებელია კედლებზე ფოლკნერის მიერ გაკეთებული წარწერების გარჩევა. უმეტესობა მათგანი რომან „იგავში“ განვითარებული მოვლენების შესახებ ჩანიშვებს წარმოადგენს. 30იან წლებში ფოლკნერი ჰოლივუდში გადავიდა საცხოვრებლად სადაც სცენარისტად მუშაობდა. აქ დაუმეგობრდა იგი რეჟისორ ჰოუარდ ჰოუკსსა და სცენარისტ ა.ი. ბეზერაიდსს; მსახიობებს - ჰემფრი ბოგარტსა და ლორენ ბოქალს. გარდაიცვალა 1962 წელს გულის შეტევით, 64 წლის ასაკში, მისისიპის შტატში. == პროზა == 1920-იანი წლების დასაწყისიდან მეორე მსოფლიო ომის დაწყებამდე ფოლკნერმა 13 რომანი და არაერთი მოთხრობა გამოაქვეყნა. სწორედ ამ ნამუშევრებმა განაპირობა 52 წლის ასაკში მისთვის ნობელის პრემიის გადაცემა. ასეთ მცირე დროში ფოლკნერმა განსაცვიფრებელი ნაყოფიერება გამოავლინა და დაწერა ისეთი დიდი რომანები, როგორებიცაა ხმაური და მძვინვარება (1929), სული რომ ამომდიოდა (1930), აგვისტოს ნათელი (1932) და აბესალომ, აბესალომ! (1932). 1931 წელს გამოვიდა ფოლკნერის მოთხრობების პირველი კრებული ეს 13, რომელშიც მისი თითქმის ყველა ცნობილი და მნიშვნელოვანი მოთხრობა შევიდა. მათ შორის იყო „ვარდი ემილისათვის“, „წითელი ფოთლები“, „იმ საღამოს მზე“ და „მშრალი სექტემბერი“. მისი მოთხრობებისა და რომანების მოქმედებები ძირითადად იოკნაპატოფას ოლქში ხდება, რომელიც გეოგრაფიულად მისი მშობლიური ლაფაიეტის ოლქის იდენტურია. იოკნაპატოფა ფოლკნერის „სავიზიტო ბარათია“ და უამრავი კრიტიკოსის მიერ ლიტერატურის ისტორიაში ერთ-ერთ ყველაზე მონუმენტურ გამოგონილ სამყაროდ მიიჩნევა. ფოლკნერის სამი რომანი, ქალაქი, სოფელი და სახლი, ცნობილი როგორც სნოუპსების ტრილოგია, ქალაქ ჯეფერსონსა და მის შემოგარენს ასახავს, სადაც სნოუპსების დიდი ოჯახი, ფლემ სნოუპსის მეთაურობით, ხალხში საკუთარი ადგილის დამკვიდრებისათვის იბრძვის. მისი მოთხრობა „ვარდი ემილისათვის“ იყო პირველი, რომელიც ერთ-ერთ მოწინავე ჟურნალ ფორუმში გამოქვეყნდა, თუმცა თავდაპირველად მკითხველის დიდი ყურადღება ვერ დაიმსახურა. ხელახლა გადასინჯვისა და გამოცემის შემდეგ კი მან ნელ-ნელა პოპულარობა მოიპოვა და სწორედ ეს მოთხრობა მიიჩნევა ფოლკნერის კარიერის აღმასვლის საწყის წერტილად. == ჯილდოები == 1949 წელს ფოლკნერი ლიტერატურის დარგში ნობელის პრემიით დააჯილდოვეს „ამერიკულ რომანებში მისი ძლიერი და მხატვრულად თვითმყოფადი ღვაწლისათვის“. ჯილდო მას 1950 წელს გამართულ დაჯილდოების ცერემონიალზე გადასცეს, იმ წლის ნობელის პრემიის ლაურეატ ბერტრან რასელთან ერთად. ფოლკნერს ეჯავრებოდა ის ცნობადობა, რაც მას პრემიის მიღებამ მოუტანა. ჯილდოსადმი მისი არაკეთილგანწყობილება იმდენად დიდი იყო, რომ მისმა 17 წლის ქალიშვილმა ფოლკნერის წარმატების შესახებ სკოლის დირექტორისგან შეიტყო. ნობელის ფონდიდან მიღებული თანხის ერთი ნაწილი ფოლკნერმა ახალგაზრდა მწერლების მხარდამჭერი ფონდის ჩამოყალიბებაში დახარჯა, მეორე ნაწილით კი ახლომდებარე რასტის კოლეჯის აფროამერიკელ მასწავლებლებს განათლების მიღებაში დაეხმარა. 1951 წელს საფრანგეთის მთავრობამ ფოლკნერს საპატიო ლეგიონის ორდენი მიანიჭა. შედარებით „მცირემასშტაბური“ რომანებისათვის ფოლკნერმა ორჯერ მიიღო პულიცერის პრემია: პირველად ეს მოხდა 1955 წელს, როდესაც მისმა რომანმა „იგავმა“ მიიღო ჯილდო, მეორედ კი პულიცერი მწერალს 1963-ში, გარდაცვალების შემდეგ, რომანისთვის „გამტაცებელნი“ მიენიჭა. მან ასევე ორჯერ მიიღო ამერიკის „წიგნის ეროვნული ჯილდო“, 1951 წელს მოთხრობების კრებულისათვის, ხოლო 1955-ში ზემოთხსენებული „იგავისათვის“. 1987 წლის 3 აგვისტოს ამერიკის შეერთებული შტატების საფოსტო სერვისმა ფოლკნერის პატივსაცემად 22-ცენტიანი საფოსტო მარკა შემოიღო. აღსანიშნავია, რომ ფოლკნერი ერთი პერიოდი მისისიპის უნივერსიტეტში ფოსტალიონად მუშაობდა, 1923 წელს კი სამსახურიდან წამოვიდა. == ბიბლიოგრაფია == * '''„Soldiers' Pay“ - „ჯარისკაცის ჯილდო“ (1926) * „Mosquitoes“ - „ქინქლა“ (1927) * „Sartoris“ - „სარტორისი“ (1929) * „The Sound and the Fury“ - „ხმაური და მძვინვარება“ (1929) * „As I Lay Dying“ - „სული რომ ამომდიოდა“ (1930) * „Sanctuary“ - „ტაძარი“ (1931) * „Light in August“ - „აგვისტოს ნათელი“ (1932) * „Pylon“ - „ბოძი“ (1935) * „Absalom, Absalom“ - „აბესალომ, აბესალომ!“ (1936) * „The Unvanquished“ - „დაუმორჩილებელნი“ (1938) * „If I Forget Thee Jerusalem (The Wild Palms/Old Man)“ - „თუ დაგივიწყებ, იერუსალიმო (ველური პალმები)“ (1939) * „The Hamlet“ - „სოფელი“ (1940) * „Go Down, Moses“ - „გარდავედ, მოსე“ (1942) * „Intruder in the Dust“ - „გვამის შემგინებელი“ (1948) * „Requiem for a Nun“ - „მონაზვნის რეკვიემი“ (1951) * „A Fable“ - „იგავი“ (1954) * „The Town“ - „ქალაქი“ (1957) * „The Mansion“ - „სახლი“ (1959) * „The Reivers“''' - „გამტაცებელნი“ (1962) == რესურსები ინტერნეტში == * ==სქოლიო== კატეგორია:ამერიკელი მწერლები კატეგორია:დაბადებული 1897 კატეგორია:გარდაცვლილი 1962 კატეგორია:ამერიკელი ნობელის პრემიის ლაურეატები კატეგორია:უილიამ ფოლკნერი კატეგორია:XX საუკუნის ამერიკელი დრამატურგები კატეგორია:XX საუკუნის ამერიკელი რომანისტები კატეგორია:XX საუკუნის ამერიკელი პოეტები კატეგორია:მოდერნისტი მწერლები კატეგორია:ამერიკელი მამაკაცი რომანისტები კატეგორია:ვირჯინიის უნივერსიტეტის კურსდამთავრებულები კატეგორია:ნობელის პრემიის ლაურეატები ანბანის მიხედვით კატეგორია:დაკარგული თაობის მწერლები", "url": "https://ka.wikipedia.org/wiki/უილიამ_ფოლკნერი", "length": 7283}
{"id": "8417", "title": "დედის დიდება (ორდენი)", "text": "\"დედის დიდება\" (რუს. Орден \"Материнская Слава\"), ორდენი, დაწესებულია სსრ კავშირის უმაღლესი საბჭოს პრეზიდიუმის მიერ 1944 წლის 8 ივლისს. სსრ კავშირის უმაღლესი საბჭოს პრეზიდიუმის სახელით და მისი შემდგომი დამტკიცებით ამ ორდენით აჯილდოებდნენ დედებს მოკავშირე და ავტონომიური რესპუბლიკების პრეზიდიუმები. ორდენს აქვს სამი ხარისხი. III ხარისხის ორდენით აჯილდოებენ დედას, რომელმაც შობა და აღზარდა 7 შვილი, II ხარისხის ორდენით - 8 შვილის დედას, I ხარისხის ორდენით კი - 9 შვილის დედას. ორდენი ვერცხლისაა, აქვს ოვალური ფორმა. იბნევენ მკერდის მარცხენა მხარეს. ==ლიტერატურა== * ქსე, ტ. 3, გვ. 433, თბ., 1978 კატეგორია:სსრკ-ის ორდენები", "url": "https://ka.wikipedia.org/wiki/დედის_დიდება_(ორდენი)", "length": 619}
{"id": "8420", "title": "ჰანს-ულრიხ რუდელი", "text": "ჰანს-ულრიხ რუდელი ( დ. 2 ივლისი, 1916, კონრადსვალდაუ, პოლონეთი — გ. 18 დეკემბერი, 1982, როზენჰაიმი, გერმანია) — გერმანელი სამხედრო და ანტიდემოკრატი პოლიტიკური მოღვაწე, მემარჯვენე-რადიკალი პუბლიცისტი, „ლუფტვაფეს“ პოლკოვნიკი და მსოფლიოში ცნობილი პილოტი-გამანადგურებელი, მესამე რაიხის უმაღლესი სამხედრო ჯილდოს „რკინის ჯვრის რაინდის ჯვარი ოქროს მუხის ფოთოლით, ხმლებით და ბრილიანტებით“ ერთადერთი მფლობელი. ==ლიტერატურა== * Brütting, Georg. Das waren die deutschen Stuka-Asse 1939—1945. Motorbuch, Stuttgart, 1995. ISBN 3-87943-433-6. კატეგორია:გერმანელი სამხედრო მოღვაწეები კატეგორია:დაბადებული 2 ივლისი კატეგორია:დაბადებული 1916 კატეგორია:გარდაცვლილი 18 დეკემბერი კატეგორია:გარდაცვლილი 1982", "url": "https://ka.wikipedia.org/wiki/ჰანს-ულრიხ_რუდელი", "length": 686}
