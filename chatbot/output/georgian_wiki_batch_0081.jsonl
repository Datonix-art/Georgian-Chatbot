{"id": "12618", "title": "ეგეოსის ზღვა", "text": "thumb|250px|ეგეოსის ზღვის თანამგზავრული ფოტო\n'''ეგეოსის ზღვა''' — ხმელთაშუა ზღვის განშტოება, მდებარეობს პელოპონესის ნახევარკუნძულსა და ანატოლიას შორის. ის მარმარილოსა და შავ ზღვებს უერთდება დარდანელისა და ბოსფორის სრუტეებით.\n\nზღვის ფართობი 214 000 კმ-ს შეადგენს, გრძედის მიმართულებით გადაჭიმულია დაახლოებით 610 კმ-ზე, ხოლო განედის 300 კმ-ზე. მაქსიმალური სიღრმე 3 543 მეტრია (კრეტის აღმოსავლეთით). \n\n==რესურსები ინტერნეტში==\n*ეგეოსის ზღვა, ენციკლოპედია ბრიტანიკა\n*ოკეანეებისა და ზღვების საზღვრები\n\n\n\nკატეგორია:ზღვები ხმელთაშუა ზღვაში\nკატეგორია:ატლანტის ოკეანის ზღვები\nკატეგორია:ზღვები ანბანის მიხედვით", "url": "https://ka.wikipedia.org/wiki/ეგეოსის_ზღვა", "length": 600}
{"id": "12621", "title": "მარმარილოს ზღვა", "text": "thumb|250px|მარმარილოს ზღვა რუკაზე\nthumb|250px|სატელიტური ფოტო\n'''მარმარილოს ზღვა''', '''მარმარის ზღვა''' (; ძელბერძნული სახელწოდებაა ''პროპონტიდა'' — „ზღვისწინეთი“) — ხმელეთს შორის მოქცეული ზღვა, რომელიც შავ ზღვას ეგეოსთან აკავშირებს და ამგვარად, თურქეთის ევროპულ ნაწილს აზიურისგან ჰყოფს. ის ბოსფორით უერთდება შავ ზღვას, ხოლო დარდანელით კი ეგეოსისას. მისი ფართობია 11 350 კმ².\n\nზღვაში ორი მთავარი კუნძულთა დაჯგუფებაა, ცნობილი როგორც პრინცისა და მარმარას კუნძულები. ეს უკანასკნელი მდიდარია მარმარილოს საბადოებით, საიდანაც მომდინარეობს ზღვის სახელი.\n\n1999 წლის 29 დეკემბრის შტორმის დროს, რუსული ნავთობ-ტანკერი ''ვოლგონეფტი'' მარმარისის ზღვაში ორად გაიპო და 1500 ტონაზე მეტი ნავთობი ზღვაში ჩაიღვარა.\n\nჩრდოლოეთ ანატოლიის ბაქნის კიდე, რომელმაც ბოლო წლებში უამრავი მიწისძვრა გამოიწვია (1999 წლის იზმითის მიწისძვრა), ამ ზღვის ქვეშ მდებარეობს.\n\nზღვის ძველი ბერძნული სახელი იყო ''პროპონტისი'' (Προποντίς, -ίδος < pro '-მდე' + pontos 'შავი ზღვა')\n\n==ლიტერატურა==\n\n\n== რესურსები ინტერნეტში ==\n* მარმარილოს ზღვა encyclopedia.com-ზე\n* მარმარილოს ზღვა, ენციკლოპედია ბრიტანიკა\n* Adiyamanli.org, Turkey - Sea of Marmara\n* SCIENCE FOCUS - SeaWiFS, Sea of Marmara: Where Ancient Myth and Modern Science Mix \n\n\n\n \nკატეგორია:ატლანტის ოკეანის ზღვები\nკატეგორია:ზღვები ანბანის მიხედვით", "url": "https://ka.wikipedia.org/wiki/მარმარილოს_ზღვა", "length": 1263}
{"id": "12622", "title": "აზოვის ზღვა", "text": "thumb|300px|თავთხელი აზოვის ზღვა მკვეთრად გამოირჩევა შავი ზღვისგან.\n'''აზოვის ზღვა''' ( ) — ატლანტის ოკეანის აუზის განაპირა ზღვა, მდებარეობს აღმოსავლეთ ევროპის სამხრეთ ნაწილში, შავ ზღვასთან შეერთებულია ქერჩის სრუტით. ჩრდილოეთით მას ესაზღვრება უკრაინა, აღმოსავლეთით რუსეთი, დასავლეთით კი ყირიმის ნახევარკუნძული.\n\nაზოვის ზღვის წარმოქმნის თარიღად მიიჩნევა ძვ. წ. 5600 შავი ზღვის დატბორვის თეორიის მიხედვით. ამ არეალში არსებობს ნეოლითური ნამოსახლარის ნიშნები, რომელიც ამჟამად ზღვით არის დაფარული. აზოვი ანტიკურ ხანაში ცნობილი იყო სახელით ''მეოტიის ტბა'' ან ზღვა ( და ).\n\nამჟამინდელი სახელი პოპულარული წარმოდგენით მომდინარეობს პოლოვციელი პრინცი აზუმისგან, რომელიც ამ რეგიონში მდებარე ქალაქის თავდაცვის დროს იქნა მოკლული 1067 წელს. მკვლევართა აზრით ზღვის სახელი დაკავშირებულია ქალაქ აზოვთან, ან აზაკთან, რაც თურქულად „დაბალს“ ნიშნავს, მისი მდებარეობის მითითებით.\n\nზღვა 340 კმ-ია სიგრძეში, 135 კმ — სიგანეში და 37 555 კმ² ფართობი უჭირავს. ზღვაში ჩამდინარე მთავარი მდინარეებია დონი და ყუბანი, რაც განაპირობებს ზღვის შედარებით დაბალ მარილიანობას, ზოგიერთ ნაწილებში კი სრულ სიმტკნარეს. ეს მდინარეები ასევე დიდი რაოდენობით სილას ლექავენ აზოვში.\n\nაზოვის ზღვის სიღრმე ყველაზე მცირეა მსოფლიოში და საშუალოდ 13 მეტრს შეადგენს. ფაქტობრივად, სილის დანალექის დაგროვების ჟამს მისი საშუალო სიღრმე 1 მეტრსაც არ აღემატება, განსაკუთრებით ტაგანროგის ყურესთან. მთავარი დინება საათის ისრის საწინააღმდეგო მიმართულებისაა, ხოლო ტალღები კი დროდადრო 5 მეტრს აღწევს. ზამთარში ზღვის დიდი ნაწილი ყინულითაა დაფარული.\n\nზღვის მნიშვნელოვანი პორტებია ბერდიანსკი, მარიუპოლი, დონის როსტოვი, ტაგანროგი და იეისკი. ზღვას ორი არხი უკავშირდება: ვოლგა-დონის არხი და მანიჩის არხი, რომელიც მას კასპიის ზღვასთან აკავშირებს. ზღვა აქტიურად გამოიყენება თევზჭერისთვის, ასევე გაზისა და ნავთობის მოსაპოვებლად.\n\nისტორიულად ზღვა მდიდარი იყო წყლის ფლორითა და ფაუნით, თუმცა ზედმეტი თევზჭერისა და დაბინძურებისგან მან ბოლო დროს შესამჩნევად იკლო.\n\n== შესწავლის ისტორია ==\nაზოვის ზღვის შესწავლაში, ძირითადად, გამოიყოფა სამი ეტაპი:\n# ძველი (გეოგრაფიული) — ჰეროდოტეს დროიდან XIX საუკუნის დასაწყისამდე.\n# გეოგრაფიულ-გეოლოგიური — XIX საუკუნიდან XX საუკუნის 40-იან წლებამდე.\n# კომპლექსური — XX საუკუნის მეორე ნახევრიდან დღემდე.\n\n„პონტოს ევქსინოსი” და „მეოტია” რუკაზე პირველად პტოლემემ დაიტანა. მან, ასევე, განსაზღვრა აზოვის ზღვის ქალაქების, ესტუარებისა და პლატფორმების გეოგრაფიული კოორდინატები.\n\n1068 წელს ტმუტარაკანის თავადმა, გლებ სვიატოსლავიჩმა გაყინულ ზღვაზე გაზომა მანძილი ქერჩსა და ტამანს შორის, რაც დასტურდება ტმუტაკანის ქვის წარწერით.\n\n== კლიმატი ==\nაზოვის ზღვას მცირე ფართობი უჭირავს და თითქმის მთლიანად ხმელეთითაა გარშემორტყმული. აქედან გამომდინარე, მისი კლიმატი კონტინენტურია ცივი ზამთრითა და ცხელი და მშრალი ზაფხულით. შემოდგომა-ზამთარში ამინდს განაპირობებს ციმბირის ანტიციკლონი, რომელსაც ცივი და მშრალი ჰაერი მოაქვს ციმბირიდან 4-7 მ/წმ (ზოგჯერ 15 მ/წმ) სიჩქარის ქარით. ამ ქარებს შეუძლიათ ზამთრის ჩვეულებრივი ტემპერატურა — -1 -5 °C, -30 °C-მდე შეამცირონ. შუა ზაფხულში ტემპერატურა 23-25 °C-დან მაქსიმალურ 40 °C-მდე მერყეობს. ზაფხულში ქარები სუსტია, ჩვეულებრივ 3-5 მ/წმ. ნალექები წელიწადში 312-დან 528 მმ-მდე მერყეობს. ზაფხულში 1,5-2 ჯერ მეტი ნალექი მოდის ვიდრე ზამთარში.<ref>აზოვის ზღვა  – დიდი საბჭოთა ენციკლოპედია</ref> \nმინიატიურა|მარცხნივ|ყინულმჭრელი აზოვის ზღვაზე.\nზამთარში წყლის საშუალო ტემპერატურა 0-1 °C-ია (2-3 °C ქერჩის სრუტეში), ხოლო ზაფხულში — 24-25 °C მაქსიმალურ, 28 °C-მდე ღია ზღვაში და 30 °C-ზე მეტი სანაპიროს სიახლოვეს. ზაფხულის განმავლობაში, წყლის ზედაპირი, როგორც წესი, ოდნავ უფრო თბილია, ვიდრე ჰაერი.<ref>ა. დ. დობროვოლსკი და ბ. ს. ზალოგინი — სსრკ-ის ზღვები. მოსკოვის უნივერსიტეტი 1982 წ (რუსულად).</ref> მცირე სიღრმის გამო წყლის ტემპერატურა, ჩვეულებრივ, სიღრმეში მხოლოდ 1 გრადუსით მცირდება, თუმცა ცივ ზამთარში ტემპერატურის სხვაობამ შესაძლოა 5-7 °C-ს მიაღწიოს.\n\nქარი იწვევს ხშირ წვიმებს, რომელსაც თან ახლავს 6 მეტრამდე სიმაღლის ტალღები ტაგანროგის ყურეში, 2-4 მეტრიანი ტალღები სამხრეთ სანაპიროს მახლობლად და 1 მეტრიანი ქერჩის სრუტეში. ტალღების სიმაღლე ღია ზღვაში, ჩვეულებრივ, 1-2 მეტრია, თუმცა ზოგჯერ მათმა სიმაღლემ შესაძლოა 3 მეტრსაც მიაღწიოს. \n\nზღვის წყალმარჩხობა და დაბალი მარილიანობა განაპირობებს ზამთარში მის გაყინვას. ზღვია შეიძლება დეკემბრიდან მარტამდე ნებისმიერ დროს გაიყინოს, თუმცა, ჩვეულებრივ, ეს თებერვალში ხდება. ყინულის სისქე ზღვის უმეტეს ნაწილში 30-40 სმ-ს აღწევს, ტაგანროგის ყურეში კი მან შესაძლოა 60-80 სმ-ს მიაღწიოს. აღსანიშნავია, რომ ყინული ხშირად მეტად არასტაბილურია. ზამთარში ზღვის ყინულისაგან გათავისუფლებამდე მასზე ნავიგაცია წყდება.\n\n== ფლორა და ფაუნა ==\nზღვის ფლორა და ფაუნა საკმაოდ მრავალფეროვანია. აქ ბინადრობს დაახლოებით 180 ჯიშის თევზი და 300 სახეობაზე მეტი უხერხემლო. აზოვის ზღვა ტრადიციულად ძალიან კომფორტული იყო თევზრეწვისათვის, რაც განპირობებული იყო ზღვის წყალმარჩხობით, წყლის საკმაოდ მაღალი ტემპერატურითა და მრავალფეროვანი ფაუნით, თუმცა ბოლო პერიოდში სხვადასხვა ფაქტორის გამო აღნიშნულ დარგში უკუსვლა აღინიშნება.\n\n== მდინარეები ==\nზღვის მცირე ფართობი განაპირობებს მისი აუზის ტერიტორიის სიმცირესაც. აზოვის ზღვაში ჩამდინარე მდინარეებიდან ყველაზე მნიშვნელოვანია დონი და ყუბანი.\n\n== საინტერესო ფაქტები ==\n* ღამით შეიძლება შეამჩნიოთ როგორ ანათებს სანაპირო ზოლი. მსგავსი ნათება გამოწვეულია სანაპიროსთან ახლოს მცხოვრები პლანქტონური ორგანიზმებით, რომლებიც ფოსფორს შეიცავენ.\n\n* მიუხედავად ზედაპირის თითქმის ერთნაირი მოცულობისა (აზოვის ზღვა – 39 000 კვ. კმ; ბაიკალის ტბა – 31 722 კვ. კმ), ბაიკალის ტბის აუზის შესავსებად 94 აზოვის ზღვის წყლის მოცულობა დაგვჭირდება.\n\n* აზოვის ზღვაში არ ხდება მიქცევები და მოქცევები, თუმცა ეს არ ნიშნავს რომ მისი დონე ცვალებადი არაა. დაკვირვებებმა აჩვენა, რომ აზოვის ზღვაში წყლის დონის ცვალებადობა დამოკიდებულია მასში ჩამავალი მდინარეების წყლის ნაკადზე, ატმოსფერულ ნალექებზე, აორთქლების მოცულობაზე, შავ ზღვასთან წყლის ნაკადის გაცვლასა და სხვა გარემო პირობებზე.\n\n== რესურსები ინტერნეტში ==\n*აზოვის ზღვა — ენციკლოპედია ბრიტანიკა \n*აზოვის ზღვის სურათები  \n*Theory that Atlantis sank beneath the Sea of Azov.\n\n== სქოლიო ==\n\n\n\n\n\nკატეგორია:შავი ზღვა\nკატეგორია:ატლანტის ოკეანის ზღვები\nკატეგორია:ზღვები ანბანის მიხედვით\nკატეგორია:ევროპის გეოგრაფია", "url": "https://ka.wikipedia.org/wiki/აზოვის_ზღვა", "length": 5948}
{"id": "12623", "title": "შავი ზღვის დატბორვის თეორია", "text": "thumb|250px|შავი ზღვის აუზი ძვ. წ. 5600 წლამდე მუქი ლურჯი ფერით.\nმინი|250px|დატბორვამდე და დატბორვის შემდეგ, რიანის და პიტმანის მიხედვით\n'''შავი ზღვის დატბორვა''' — პრეისტორიული წყალდიდობის ჰიპოთეზა, რომელიც უნდა მომხდარიყო შავი ზღვის აუზის სწრაფი ავსებით. ეს თეორია პირველად ნიუ-იორკ ტაიმსში გაჟღერდა 1996 წელს, შემდეგ კი სწრაფად აიტაცა საერთაშორისო მედიამ.\n\n1998 წელს უილიამ რაიანმა და უოლტერ პიტმანმა, კოლუმბიის უნივერსიტეტის გეოლოგებმა, გამოაქვეყნეს მტკიცებანი მასიური წყლის მოვარდნის მიმანიშნებელ ფაქტებზე ბოსფორის სრუტეში, რომელიც ძვ. წ. 5600 წელს უნდა მომხდარიყო.\n\nძვ. წ. მეექვსე ათასწლეულში კავკასიონისა და კარპატების მთების ყინულის მასიურმა დნობამ შავი და კასპიის ზღვები უზარმაზარ მტკნარი წლის ტბებად აქცია, მაშინ როდესაც მსოფლიო ზღვის დონე შედარებით დაბალი რჩებოდა. მტკნარი წლის ტბები ეგეოსის ზღვაში იღვრებოდა. კლიმატის აცივებამ ალპური ყინულების მომძლავრება გამოიწვია, შესაბამისად შავ ზღვაში ჩამდინარე მდინარეების წყლის მოცულობა მკვეთრად შემცირდა, ზოგიერთმა მდინარემ კი გასავალი ჩრდილოეთის ზღვაში გაიკვალა, ამასთან ერთად შავი ზღვის წყლის დონე აორთქლებითაც მცირდებოდა. შემდეგ, ძვ. წ. 5600 წლისთვის, მსოფლიო ზღვის საერთო დონე გაიზარდა, და როგორც რაიანი და პიტმანი ვარაუდობენ, აწეული ხმელთაშუა ზღვა საბოლოოდ ბოსფორის ფუძის კდლოვან ბარიერს არღვევს და წარმოუდგენელი სისწრაფით შავ ზღვაში იღვრება. ამ მოვლენამ 155.000 კმ² ფართობი მიწა დატბორა და მნიშვნელოვნად გააფართოვა შავი ზღვის სანაპირო ზოლი ჩრდილოეთითა და დასავლეთით. რაიანი და პიტმანი წერდნენ:\n\n\n\nთუმცა ნეოლითური მიწათმოქმედება ამ დროისთვის უკვე პანოლიის დაბლობს აღწევდა, ავტორები მის გავრცელებას უკავშირებენ წყალდიდობით გადაადგილებულ ხალხებს. ასევე ვარაუდობენ, რომ ამ უეცარ მასიურ წყალდიდობას გადარჩენილთა მეხსიერება იყო ნოეს წარღვნის ლეგენდის საფუძველი.\n\nექსპედიციათა სერიაში ზღვის არქეოლოგთა ჯგუფმა რობერტ ბალარდის ხელმძღვანელობით დაადგინა უძველესი სანაპირო ზოლის მოხაზულობა, მტკნარი წლის ლოკოკინათა ნიჟარების, ჩაძირულ მდინარეთა ხეობების, ხის მორებზე ადამიანთა ხელსაწყოების ანაბეჭდებით, ადამიანის შექმნილი სტრუქტურებით წყალში შავი ზღვის თანამედროვე სანაპიროდან დაახლოებით 100 მეტრში თურქეთის ჩრდილოეთით. მტკნარი წლის მოლუსკების ასაკის რადიოკარბონულმა დათარიღებამ უჩვენა, რომ მათი ასაკი დაახ. 7.000 წელი უნდა იყოს.\n\nჟურნალი „ნიუ საიენტისტის“ გამოქვეყნებული ანგარიშის თანახმად (4 მაისი, 2002, გვ. 13), მკვლევარებმა ბოსფორის სამხრეთით წყალქვეშა დელტა აღმოაჩინეს. ასევე მტკიცე საბუთი არსებობს შავი ზღვიდან გამავალი ძლიერი მტკნარი წყლის დინების არსებობისა ძვ. წ. მე-8 ათასწლეულში.\n\nპან-ევროპული პროექტის ფარგლებში შავი ზღვის ფსკერის დანალექის გამოკვლევამ 2004 წელს დაადასტურა პიტმან/რაიანის დაკვნები. უფრო მეტიც, მარკ სიდალის მიერ წარმოებული გათვლებით ნაწინასწარმეტყველი წყალქვეშა კანიონის არსებობაც ფაქტობრივად დადასტურდა.\n\nეს ჰიპოთეზა დღემდე აქტიური განხილვისა და დებატების საგანია არქეოლოგთა შორის.\n\n== ლიტერატურა ==\n* ჯონ ნობლ უილფორდი, „გეოლოგები უკავშირებენ შავი ზღვის დატბორვას სოფლის მეურნეობის განვითარებას“ ნიუ-იორკ ტაიმსი, 17 დეკემბერი, 1996, გვ. B5 და B13.\n* ვ. ბ. რაიანი და ვ. ს. პიტმანი, „ნოეს წარღვნა: ახალი მეცნიერული აღმოჩენები მოვლენის შესახებ რომელმაც ისტორია შეცვალა“, 1998.\n\n== რესურსები ინტერნეტში ==\n* პრეს რელიზი აბრახანოს მოხსენების შესახებ ჟურნალში „საზღვაო გეოლოგია“, 14 ივნისი, 2002.\n\n\n\nკატეგორია:შავი ზღვა\nკატეგორია:ბუნებრივი კატაკლიზმები", "url": "https://ka.wikipedia.org/wiki/შავი_ზღვის_დატბორვის_თეორია", "length": 3224}
{"id": "12625", "title": "გაბრიელ მთავარანგელოზი", "text": "thumb|200px|გაბრიელ მთავარანგელოზის ხატი (XII საუკუნე, ქ. [[ნოვგოროდი|ნოვგოროდი)]]\n'''გაბრიელი''' (, გავრიელ; ,  ღაბრილ, ჯიბრილ) — მაღალი რანგის ანგელოზი სხვადასხვა რელიგიაში. იგი ღმერთის მაცნედ ევლინება ადამიანებს. გაბრიელი პირველად დანიელის წიგნშია ნახსენები ძველ აღთქმაში. მისი სახელი, შესაძლებელია, ნიშნავდეს „ღვთის კაცს“ ან „ღვთის გმირს“. ანგელოზ გაბრიელს ზოგჯერ „ღვთის მარცხენა ხელს“ უწოდებენ.\n\nიუდაიზმში გაბრიელი მთავარანგელოზია, რომელიც ღმერთის მაცნეა. ზოგჯერ მას სიკვდილის ანგელოზადაც მიიჩნევენ, ცეცხლისა და მეხის უფლად. უმეტესად ის ღმერთის მთავარი მაცნეა და, ტრადიციულად, ერთადერთი ანგელოზია, რომელსაც სირიულად და ქალდეურად შეუძლია ლაპარაკი. გაბრიელს ხშირად შეცდომით აიგივებენ მიქაელთან, რომელიც ხმლით ხელში დარაჯობს ედემის ბაღს (მოგვიანებით კი — სამოთხეს) და იცავს ადამის, ევასა და მათი შთამომავლებისგან. \n\nისლამში გაბრიელი ითვლება ოთხი მთავარანგელოზიდან უფროსად. მას სიმართლის გამცხადებელს უწოდებენ.\n\nგაბრიელი ასევე ნახსენებია ბაჰაიზმში, კერძოდ, ბაჰაულას მეტაფიზიკურ ნაშრომებში „შვიდი ხეობა“ და „ოთხი ხეობა“.\n\n\n\n\nკატეგორია:ებრაული მისტიციზმი\nკატეგორია:მთავარანგელოზები", "url": "https://ka.wikipedia.org/wiki/გაბრიელ_მთავარანგელოზი", "length": 1080}
{"id": "12627", "title": "რევაზ დოღონაძე", "text": "'''რევაზ რომანის ძე დოღონაძე''' (დ. 21 ნოემბერი, 1931, თბილისი ― გ. 13 მაისი, 1985) — ქართველი ფიზიკოს-თეორეტიკოსი, ფიზიკური ელექტროქიმიის ერთ-ერთი ფუძემდებელი, პოლარულ სითხეში ქიმიური, ელექტროქიმიური და ბიოქიმიური პროცესების კინეტიკის ელემენტარული აქტის კვანტურ-მექანიკური თეორიის მთავარი ავტორი, საქართველოს მეცნიერებათა ეროვნული აკადემიის წევრ-კორესპონდენტი (1983), ფიზიკა-მათემატიკის მეცნიერებათა დოქტორი (1966), პროფესორი (1972).\n\n==ბიოგრაფია==\nიგი დაიბადა 1931 წელს, ქალაქ თბილისში, მეცნიერების დამსახურებული მოღვაწის, პროფესორ რომან დოღონაძის (1905-1970) ოჯახში. 1955 წელს დაასრულა მოსკოვის საინჟინრო ფიზიკის ინსტიტუტი და ამის შემდეგ 1978 წლამდე მოღვაწეობდა მოსკოვში. 1961 წელს მას მიენიჭა მეცნიერებათა კანდიდატის, ხოლო 1966 წელს - ფიზიკა-მათემატიკის მეცნიერებათა დოქტორის სამეცნიერო ხარისხები, 1972 წელს - პროფესორის სამეცნიერო წოდება. რევაზ დოღონაძე წლების მანძილზე იყო მოსკოვის სახელმწიფო უნივერსიტეტის პროფესორი და მოსკოვის ელექტროქიმიის ინსტიტუტის თეორიული განყოფილების ჯგუფის ხელმძღვანელი.\n\nრევაზ დოღონაძე იყო 190-ზე მეტი სამეცნიერო შრომის, მათ შორის 8 მონოგრაფიის ავტორი. მისი ხელმძღვანელობით მომზადდა და დაცულ იქნა 20 დისერტაცია (15 საკანდიდატო და 5 სადოქტორო). მისი ყოფილი ასპირანტები და დოქტორანტები ამჟამად ნაყოფიერ მოღვაწეობას ეწევიან საქართველოში, აშშ-ში, გერმანიაში, დანიაში, რუსეთსა და უკრაინაში. იგი იყო თანარედაქტორი და თანაავტორი სამ ტომიანი კოლექტიური მონოგრაფიის -  „სოლვატაციის ფიზიკური ქიმია“ (საერთაშორისო სამეცნიერო გამომცემლობა ელსევირი, ამსტერდამი, 1985-1986). გარდა ამისა, დასავლეთ ევროპასა და აშშ-ში გამოქვეყნდა მისი 2 მონოგრაფია და 50-მდე სამეცნიერო სტატია. მისი დიდი საერთაშორისო ავტორიტეტის დასტური იყო ის, რომ 1975 წლიდან გარდაცვალებამდე იგი იყო ელექტროქიმიკოსთა საერთაშორისო საზოგადოების (ISE, შვეიცარია) საბჭოს წევრი და ელექტროქიმიური ფიზიკის განყოფილების თავმჯდომარე. იგი არჩეული იყო არაერთი საერთაშორისო კონგრესისა და სიმპოზიუმის საორგანიზაციო და საკონსულტაციო კომიტეტების წევრად. 1970-იანი წლების შუა ხანებში მისი თაოსნობით დაარსდა კვანტური ელექტროქიმიის საერთაშორისო საზაფხულო სკოლა ოხრიდში (იუგოსლავია), რომელიც წარმოადგენს აღნიშნულ დარგში სამეცნიერო კადრების ერთ-ერთ უმთავრეს სამჭედლოს.\n\nაღსანიშნავია, რომ გარდა ქიმიური, ელექტროქიმიური და ბიოქიმიური რეაქციების კინეტიკის ელემენტარული აქტის კვანტურ-მექანიკური თეორიისა რევაზ დოღონაძემ მ. ვოლკენშტეინთან, ზ. ურუშაძესთან და სხვებთან ერთად შექმნა ფერმენტული კატალიზის პირველი კვანტურ-მექანიკური (ფიზიკური) მოდელი, რაც ჯერ კიდევ 1972 წელს მოხსენდა ბიოფიზიკოსთა IV საერთაშორისო კონგრესს (მოსკოვი).\n\nსამშობლოში დაბრუნების შემდეგ (1978) რ. დოღონაძე იყო საქართველოს მეცნიერებათა აკადემიის არაორგანული ქიმიისა და ელექტროქიმიის ინსტიტუტის თეორიულ კვლევათა მის მიერვე დაარსებული განყოფილების გამგე (დღეს ეს განყოფილება მის სახელს ატარებს) და საქართველოს ტექნიკური უნივერსიტეტის თეორიული ფიზიკის კათედრის გამგე. 1982 წელს იგი არჩეულ იქნა საქართველოს მეცნიერებათა აკადემიის წევრ-კორესპონდენტად.\n\nრევაზ დოღონაძის სამეცნიერო მოღვაწეობის დასასრულ პერიოდში (საქართველოში დაბრუნების შემდეგ), მისი დიდი სამეცნიერო და საზოგადოებრივი ღვაწლის, საერთაშორისო აღიარების წყალობით, 1984 წლის 1-6 ოქტომბერს შესაძლებელი გახდა თელავში უმნიშვნელოვანესი და წარმომადგენლობითი საერთაშორისო კონფერენციის ორგანიზება თემაზე  „ფაზთაშორისი საზღვრის ელექტროდინამიკა. კვანტური ეფექტები ადსორბირებულ ფენებსა და აფსკებში“. ეს კონფერენცია მნიშვნელოვან მოვლენად იქნა აღიარებული ელექტროდინამიკის ფიზიკის დარგის ისტორიაში. მასში მონაწილეობა მიიღეს სხვადასხვა ქვეყნის ცნობილმა მეცნიერებმა: რუსეთიდან - ვ. აგრანოვიჩმა, ე. ველიხოვმა, ნ. ლიდორენკომ, ა. ნაუმოვეცმა, უცხოეთიდან - ჰ. გერიშერმა (მაქს პლანკის საზოგადოების, ფრანც ჰაბერის ინსტიტუტი, დას. ბერლინი), ს. დევისონმა (ვატერლოოს უნივერსიტეტი), ი. ულსტრუპმა (დანიის ტექნიკური უნივერსიტეტი), ვ. ჰანსენმა (იუტას უნივერსიტეტი, აშშ), ვ. შულცემ (დიუსელდორფის უნივერსიტეტი, გერმანია), კ. ფონ კლიტცინგმა (ნობელის პრემიის ლაურეატი, გერმანია), რ. კუბომ (იაპონიის ფიზიკური საზოგადოების პრეზიდენტი), ვ. შმიკლერმა (დიუსელდორფის უნივერსიტეტი, გერმანია) და სხვებმა. საერთაშორისო საკონსულტაციო  საბჭოში შედიოდნენ: რუსეთიდან - ა. გოროდიცკი, ვ. კაზარინოვი, ა. რჟანოვი, ვ. სპიცინი; უცხოეთიდან: ნობელის პრემიის ორგზის ლაურეატი ფიზიკაში - ჯონ ბარდინი (ილინოისის უნივერსიტეტი, აშშ), ა. დესპიჩი (ბელგრადის უნივერსიტეტი, იუგოსლავიის ფედერაცია), ჩ. დიუკი (კორპორაცია ქსეროქსი), რ. კუბო (კეიოს უნივერსიტეტი, იაპონია), ა. ოტტო (დიუსელდორფის უნივერსიტეტი), რ.პარსონსი (სამეცნიერო კვლევების ნაციონალური ცენტრი, საფრანგეთი), ს. ტრასატი (მილანის უნივერსიტეტი, იტალია), ნობელის პრემიის ლაურეატი ფიზიკაში რობერტ შრიფერი (თომას ჯ. უატსონის კვლევების ცენტრი, აშშ) და სხვები.\n\nდოღონაძის საერთაშორისო ავტორიტეტის დასტურია ის, რომ იგი შეყვანილია პრესტიჟულ საერთაშორისო ენციკლოპედიურ გამოცემაში „Electrochemical Dictionary“ (გამომცემლობა Springer–ი, ბერლინი–ჰაიდელბერგი, 2008).\n\nრევაზ დოღონაძე გარდაიცვალა 1985 წელს, 54 წლის ასაკში. დაკრძალულია თბილისში, საბურთალოს სასაფლაოზე.\n\n==ლიტერატურა==\n* რევაზ დოღონაძისადმი მიძღვნილი მემორიალური გამოცემა - საერთაშორისო ჟურნალი ''„ელექტროანალიტიკური ქიმია და ფაზათაშორისი ელექტროქიმია“'' ტ. 204, ლოზანა, 1986.\n* ა. მ. კუზნეცოვი. „პროფესორი რევაზ დოღონაძე“: ''„კაცი და მისი შრომა“''.- საერთაშორისო ჟურნალი ''„ზედაპირის მეცნიერების პროგრესი“'', ტ. 20(1), „პერგამონ პრესი“, აშშ, 1985, გვ.1-7.\n* ზ. დ. ურუშაძე. „პროფესორი რევაზ დოღონაძე“, გამომცემლობა „ცოდნა“, თბილისი, 1986, 30 გვ. (ქართულ ენაზე)\n* „კვანტური ელექტროქიმიის მებაირახტრე“. შემდგენელი პროფ. ზურაბ ურუშაძე, თბილისის სახელმწიფო უნივერსიტეტის გამომცემლობა, თბილისი, 1991, 141 გვ. (რუსულ ენაზე).\n* რ. ჩაგუნავა. დოღონაძე რევაზ რომანის ძე.- ენციკლოპედია „საქართველო“, ტ. 2, თბილისი, 2013, გვ. 489.\n\n==რესურსები ინტერნეტში==\n\n\n\nკატეგორია:საქართველოს მეცნიერებათა ეროვნული აკადემიის წევრ-კორესპონდენტები\nკატეგორია:ქართველი ფიზიკოსები", "url": "https://ka.wikipedia.org/wiki/რევაზ_დოღონაძე", "length": 5687}
{"id": "12646", "title": "ქართველი ფიზიკოსები", "text": "==ა==\n* ელეფთერ ანდრონიკაშვილი\n* თინათინ ასათიანი\n\n==ბ==\n* ნოდარ ბიბილაშვილი\n\n==დ==\n* რევაზ დოღონაძე\n* გიორგი დვალი\n\n== თ ==\n* ალბერტ თავხელიძე\n\n== მ ==\n* ლიგური მოსულიშვილი\n\n==უ==\n* ზურაბ ურუშაძე\n\n==ც==\n* ნოდარ ცინცაძე\n\n==ჯ==\n* რევაზ ჯიბუტი\n\nკატეგორია:ქართველი ფიზიკოსები", "url": "https://ka.wikipedia.org/wiki/ქართველი_ფიზიკოსები", "length": 272}
{"id": "12660", "title": "ქალაქგეგმარება", "text": "მინი|350პქ|თანამედროვე ქალაქგეგმარების წინამორბედი - [[პარიზი]]ს რეკონსტრუქცია [[ოსმანი|ოსმანის]] მიერ, მე-19 საუკუნის 50-იანი წლები\n'''ქალაქგეგმარება''', ასევე '''ურბანული დაგეგმარება''' — დასახლებების (ქალაქის, დაბის ან სოფლის) ან/და მათ ნაწილების სივრცით-ტერიტორიული დაგეგმვის შემადგენელი ეტაპი და დისციპლინა, რომელიც დასახლებათა გარემოს ფიზიკური ფორმირების (სივრცითი მოწყობის) პროექტირებასა (დაგეგმარების) და დოკუმენტირებაზეა პასუხისმგებელი. ''სივრცითი მოწყობის'' უფრო მცირე მასშტაბებზე ისეთი დისციპლინებია პასუხიმგებელი, როგორიცაა არქიტექტურა და ინტერიერის დიზაინი. ტერმინი „urban design“ (რუს. „градостроительное проектирование“) შემოთავაზებულ იქნა 1956 წელს ჰარვარდის დიზაინის (დაგეგმარების) უმაღლეს სკოლაში საერთაშორისო კონფერენციაზე.\n\nსაქართველოში სივრცით-ტერიტორიული დაგეგმვის ტიპები და იერარქია განმარტებული და შეჯამებულია საქართველოს კანონში სივრცითი მოწყობისა და ქალაქთმშენებლობის საფუძვლების შესახებ, რომელიც 2005 წელს დამტკიცდა და რომელიც რამდენიმე სხვა სამართლებრივ აქტთან ერთად, დაგეგმვისა და დაგეგმარების ფორმალურ მხარეს არეგულირებს.\n\n==მნიშვნელობა==\nმინი|350პქ|[[ტორონტო]]ს ურბანული ცენტრი.\nქალაქგეგმარება გზამკვლევია ქალაქთმშენებლობის საწარმოებლად, რამეთუ პრიორიტეტების ჩამოყალიბება სწორედ ამ ეტაპზე ხდება. აქვე წარმოებს ქვეყნის ამა თუ იმ თემის განვითარების ლოკალური პოლიტიკის დასახვა და მისი კომპლექსური შეჯერება მეცნიერების სხვა დარგებთან. ამას მოყვება ქალაქების, თემების, ანაც მათი ნაწილების მდგრადი განვითარების ჩარჩო პირობების შექმნა და განტკიცება. განსაკუთრებით გასათვალისწინებელია სოციალური, ეკონომიკური და გარემოს დაცვითი ფაქტორები. გარემოს დაცვის საკითხებს უკანასკნელი წლების განმავლობაში სულაც წამყვანი როლი უკავიათ, რადგან წარმოუდგენელია მოქალაქეებს შორის მიწის სამართლიანი განაწილება, თუ თავად გასანაწილებელი ობიექტის ხარისხი მათ კეთილდღეობას ვერ უზრუნველყოფს. ეს პრობლემები დეტალურად არის მიმოხილული „<nowiki/>აგენდა 21-ში“, რომელიც ყველა განვითარებული ქვეყნთვის გარემოსთან და მიწასთან მოპყრობის სახელმძღვანელოა.\n\n==ისტორია==\n \nისტორიულად ურბანული განვითარება ხშირად სპონტანური, ქაოტური მოვლენა იყო, ვინემ გაწონასწორებული დაგეგმვის პროცესი. თუმცა გამიზნულად დაგეგმილი ან მართული ქალაქებისა და დასახლებების მაგალითები ანტიკურ ხანამდეც არსებობდა. ძვ. წ. 2600 წლისთვის ინდუსის ხეობის ცივილიზაციის ჰარაპანის ზოგიერთი დასახლება ქალაქად იქცა და მათი მოსახლეობა ათასებს აჭარბებდა. ზოგიერთი ამ ქალაქთაგანი აგებული იყო კარგად-გათვლილი გეგმის მიხედვით. ისეთი ქალაქების, როგორიცაა მოჰენიო-დარო და ჰარაპა, ქუჩები მოკირწყლული იყო და მართკუთხად იყო განლაგებული იერარქიის მიხედვით (კომერციული ბულვარებითა და მცირე სახოვრებელი ხეივნებით), დღევანდელი ნიუ-იორკის მსგავსად. სახლები დაცული იყო ხმაურის, სუნისა და ქურდებისგან, ჰქონდა საკუთარი ჭები და სანიტარული კვანძები. ამგვარ ქალაქებს ჰქონდა კანალიზაცია, დრენაჟი, ვრცელი სასაწყობო მეურნეობა, წყლის რეზერვუარები და კარგად განვითარებული ინფრასტრუქტურა.\n\nბერძენი ჰიპოდამუსი (ძვ. წ. 408) ხშირად დასავლური ქალაქგეგმარების მამად ითვლება, მილეტის მისეული პროექტის გამო. ალექსანდრეს ბრძანებით მან ალექსანდრიის გეგმა შეადგინა, რაც ხმელთაშუა სამყაროს იდეალიზებული ქალაქგეგმარების ბრწყინვალე ნიმუშია. ქალაქს ხელს უწყობდა ნილოსის ზღვის გავაკებულ შესართავთან მდებარეობა.\n\nძველი რომაელები ქალაქგეგმარებაში კონსოლიდირებულ სქემას იყენებდენენ, რომელიც სამხედრო თავდაცვისა და სამოქალაქო ხელსაყრელობისთვის იყო განვითარებული. მარტივი გეგმა შედგება ცენტრალური მოედნისგან საქალაქო მომსახურების ობიექტებით, რომელსაც გარს აკრავს კომპაქტური ქუჩების მართკუთხა წრფიული ქსელი. მთელ დასახლებას შემორტყმული აქვს ქვის გალავანი თავდაცვისთვის. მგზავრობის დროის შესამცირებლად ორი დიაგონალური ქუჩა კვეთს მართკუთხა ქსელს კუთხიდან კუთხემდე, ცენტრალური მოედნის გავლით. როგორც წესი, ქალაქში გაედინება მდინარე, წყლისა და ტრანსპორტისთვის, რომელსაც ასევე გააქვს კანალიზაციის ნარჩენები, ალყის პირობებშიც კი. მრავალი ევროპული ქალაქი დღემდე ინარჩუნებს წყობის ამგვარ სქემას (მაგ. ტურინი).\n\nრაციონალური დაგეგმვის იდეამ კრახი განიცადა შუასაუკუნეების ევროპაში რეს პუბლიკის იდეის გავრცელებით. ციხესიმაგრის ან გამაგრებული სააბატოს ირგვლივ რომაული ბირთვის გარეთ (რომელიც ხშირად მიტოვებული იყო) ქალაქი იზრდებოდა „ხის ტოტებისმაგვარად“, როგორც გაფართოებული სოფელი ან ვრცელი ქალაქი. ვინაიდან ახალი ცენტრი ხშირად შემაღლებულ, გამაგრებული პლატფორმაზე მდებარეობდა, ქალაქის გეგმა ორგანულ ხასიათს იღებდა, მისდევდა რა შემაღლების კონტურების არაწესიერ ზედაპირს, სასოფლო-სამეურნეო ტერასების ფორმების მსგავსად.\n\nიდეალური ქალაქი აქტუალური ხელმეორედ ფლორენციაში ხდება ადრეული რენესანსის პერიოდში, სადაც ვარსკვლავის ფორმის ქალაქის გეგმა მიღებულ იქნა ახალ ნაღმტყორცნგამძლე ვარსკვლავისებურ ციხესიმაგრეში. ვარსკვლავის ფორმის ფორტიფიკაციას ფორმატული გავლენა ჰქონდა რენესანსის ქალაქგეგმარების შემდგომ განვითარებაზე: „რენესანსი ჰიპნოტიზებული იყო ქალაქის ერთი ტიპის მიერ, რომელმაც საუკუნენახევრის განმავლობაში, ფილარეტიდან სკამოზიმდე,  ყველა უტოპიურ სქემაზე გავლენა იქონია: ეს იყო ვარსკვლავის ფორმის ქალაქი“. რადიალური ქუჩები ვრცელდებოდა კარგად განსაზღვრული სამხედრო, კომუნალური და სასულიერო ძალაუფლების ცენტრიდან პერიფერიებისკენ. მხოლოდ იდეალურ ქალაქში მდებარეობდა ცენტრალურად დაგეგმილი სტრუქტურა მის შუაგულში, როგორც რაფაელის 1504 წლის სპოსალიციოში; აგებისას ვიგევანო, ახალი ქალაქის ცენტრის რაციონალურად დაგეგმილი ქვატროცენტროს უნიკალური ნიმუში, 1493-95 წლებში, ნაცვლად ემსგავსება დახურულ სივრცეს, შემოსაზღვრულს არკადებით.\n\nბერძნული რაციონალური დაგეგმვის ჭეშმარიტი მემკვიდრეები მუსლიმები იყვნენ, რომელთაც მიაკუთვნებენ ფორმალური ზონირების იდეას, თუმცა დასავლეთში მის ამჟამინდელი მნიშვნელობა უმეტესწილად თანამედროვე არქიტექტურის საერთაშორისო კონგრესის (Congrès Internationaux d'Architecture Moderne) იდეებს ეყრდნობა.\n\nმრავალი ქალაქი ლათინური ამერიკის ცივილიზაციებში ასევე ანვითარებდნენ დაგეგმვას საკუთარ ქალაქებში, კანალიზაციისა და წყალმომარაგების სისტემების ჩათვლით. მეხიკო-ტენოჩტიტლანი, აცტეკთა იმპერიის დედაქალაქი, აგებული იყო ტბა ტეხკოკოს კუნძულზე, რომელიც ამჟამად ცენტრალური მეხიკოს უბანია. მისი ძლიერების მწვერვალზე ტენოჩტიტლანი მსოფლიოს უდიდესი ქალაქი იყო 250.000 მცხოვრებით.\n\nბოლო ორი საუკუნის განმავლობაში დასავლეთში (დასავლეთი ევროპა, ჩრდ. ამერიკა, იაპონია და ავსტრალაზია) დაგეგმვამ და არქიტექტურამ ზოგადი კონსენსუსის რამდენიმე სტადია გაიარა. თავდაპირველად იყო მე-19 საუკუნის ინდუსტრიალიზებული ქალაქი, რომელშიც შენობებზე გავლენას მეწარმეები და მდიდარი ელიტა ფლობდა. მე-20 საუკუნის დასაწყისში დაიწყო ხალხისთვის (კერძოდ კი ქარხნების მუშებისთვის) საყოფაცხოვრებო პირობების გაუმჯობესების მოძრაობები. ქალაქი-ბაღნარის კონცეფცია ჩაისახა და რამდენიმე სანიმუშო ქალაქიც კი აშენდა, როგორიცაა ლეჩუორზი და ვევლინ გარდენ სიტი (ჰერტფორდშირი, ბრიტანეთი) - მსოფლიოს პირველი ქალაქი-ბაღნარები. თუმცა ეს საკმაოდ მცირე მასშტაბის პროექტები იყო ზომით და მათში ტიპურად მხოლოდ რამდენიმე ათასი ადამიანი ცხოვრობდა.\n\nმე-19 საუკუნის ბოლოს ურბანულ დაგეგმვაზე გავლენას ახდენს ახლად ჩამოყალიბებული არქიტექტურისა და სამოქალაქო ინჟინერიის დისციპლინები. ამ დისციპლინებმა თანდათან დაიწყო კოდიფიცირება რაციონალური და სტილისტური მიდგომებისა ქალაქის პრობლემების გადაჭრაში ფიზიკური დიზაინის მეშვეობით. \n\nმოდერნიზმი ქალაქგეგმარებაში მხოლოდ 1920-იანი წლებიდან იჩენს თავს. მოდერნისტული ქალაქი ერთგვარი ეფექტიანი, განხორციელებადი უტოპია უნდა ყოფილიყო. გაჩნდა ქალაქების აღმშენებლობის მასშტაბური გეგმები, მათ შორის პარიზისთვისაც, თუმცა რაიმე მასშტაბური ამ პერიოდში არ მომხდარა სანამ მეორე მსოფლიო ომი ყველაფერს არ დაანგრევდა. სწორედ ამის შემდეგ ეძლევა მოდერნიზმს გასაქანი და ჩნდება პირველი მოდერნისტული შენობები და მთელი უბნებიც კი. ეს შენობები იაფი მასალისგან და სწრაფად შენდებოდა ფართო მასებისთვის საცხოვრებელი ფართის უზრუნველსაყოფად და შედეგად მალე ისინი სიღარიბისა და ცუდი გემოვნების სინონიმებად იქცა.\n\n1960-იან წლებში რაციონალური დაგეგმვის მოდელთან კრიტიკულმა მიდგომამ საშუალება მისცა დისციპლინას ურბანული დაგეგმვის დარგში მოეცვა ეკონომიკური განვითარების დაგეგმვის, საზოგადოების სოციალური დაგეგმვისა და გარემოს დაცვის დაგეგმვის საკითხებიც. მოდერნიზმის დასასრული 1970-იან წლებში დადგა, როდესაც იაფი, უნიფორმული მაღლივი კორპუსების მშენებლობა შეწყდა მრავალ ქვეყანაში, მათ შორის ბრიტანეთსა და საფრანგეთში. მას შემდეგ ბევრი მათგანი დაინგრა კიდეც და მათი ადგილი შედარებით ტრადიციული სტილის ნაგებობებმა დაიჭირა. ყველაფრის უნიფორმულად და უნაკლოდ გარდაქმნის ნაცვლად ქალაქგეგმარების თანამედროვე აქცენტი ინდივიდუალიზმი და მრავალფეროვნებაა საზოგადოებასა და ეკონომიკაში. ეს არის პოსტმოდერნისტული ერა.\n\n==დაგეგმვის ასპექტები==\n===ესთეტიკა===\nმინი|300პქ|ქალაქის დაგეგმვისას ესთეტიკას მნიშვნელოვანი ადგილი უჭირავს. ამ სურათზე ბათში, ინგლისი, მე-18 საუკუნის კერძო სექტორის დასახლება ლამაზად იყო დაგეგმილი.\nგანვითარებულ ქვეყნებში ბოლო დროს დიდი კრიტიკა ხვდება გარემოს გადაჭარბებულ დახუნძვლას სხვადასხვა ნიშნებით, აბრებითა და ფირნიშებით. დებატების საგანია ასევე ბალანსი (ან უბალანსობა) პერიფერიულ განაშენიანებას, დასახლების სიმჭიდროვის ზრდასა და ახალი დასახლებების დაგეგმვას შორის. ასევე გაუთავებელია კამათი მიწის შერეული დანიშნულებით გამოყენების სიკარგეზე ან კიდევ გეოგრაფიული ზონების სხვადასხვა დანიშნულებით განცალკევების უპირატესობაზე.\n\nწარმატებული ქალაქგეგმარება ყურადღებას ამახვილებს „შინაურ“ ხასიათზე და „ადგილის შეგრძნებაზე“, ბუნებრივი, ხელოვნებისა და ისტორიული მემკვიდრეობის პატივისცემაზე, ფეხით მოსიარულეთა და ტრანსპორტის სხვა საშუალებების ორგანულ შერწყმაზე, და მისთ.\n\nზოგიერთი ურბანისტის აზრით შუასაუკუნეების მოედანი და არკადა წარმატებული ურბანული დიზაინის ყველაზე მომხიბვლელი ელემენტებია, რასაც ამტკიცებს იტალიური ქალაქების სიენასა და ბოლონიის გარემო.\n\nთუმცა ქალაქების თავიდან დაგეგმვის შანსი იშვიათია, ქალაქმგეგმარება მნიშვნელოვანია ქალაქების ზრდის მართვისთვის, ისეთი ხელსაწყოების გამოყენებით, როგორიცაა ზონირება, მიწის გამოყენების მართვა, ასევე ზრდის მართვის ტექნიკა განვითარების ტემპების მართვისთვის. ისტორიული ანალიზი ცხადყოფს, რომ ამჟამად ყველაზე ლამაზად მიჩნეული ქალაქები ხანგრძლივი, ინტენსიური აკრძალვების სისტემის შედეგია შენობების ზომების, გამოყენებისა და მახასიათებლების მხრივ. ეს აკრძალვები საკმარის თავისუფლებას იძლეოდა, თუმცა აიძულებდა მშენებლებს გარკვეული სტილი, უსაფრთხოების ზომები და მასალა გამოეყენებინათ. მრავალი ისტორიული დაგეგმვის ტექნიკა ამჟამად ახლებურად იაზრება და თანამედროვე ფორმით გამოიყენება, მას „გააზრებულ ზრდას“ (smart growth) უწოდებენ.\n\nარსებობს ჩასახვიდან დაგეგმილი რამდენიმე ქალაქი, და თუმცა შედეგი ხშირად განსხვავდება წინასწარ დაგეგმილისგან, თავდაპირველი გეგმა მაინც თვალსაჩინოდ რჩება. (იხ. დაგეგმილი ქალაქების სია).\n\n\n\nკატეგორია:ურბანისტიკა", "url": "https://ka.wikipedia.org/wiki/ქალაქგეგმარება", "length": 10123}
{"id": "12678", "title": "ალკოჰოლური სასმელი", "text": "thumb|250px|ბრაზილიური სასმელი [[კაშასა]]ს ბოთლები.\n'''ალკოჰოლური სასმელი''' — ეთანოლის შემცველი სასმელი. ალკოჰოლის გაყიდვა და გამოყენება ქვეყანათა უმრავლესობაში იზღუდება.\n\nეთანოლი რომელიც (CH<sub>3</sub>CH<sub>2</sub>OH) ალკოჰოლურ სასმისებში თითქმის ყოველთვის ფერმენტაციის საშუალებით მიიღება, რაც ჰიდროკარბონატების (როგორც წესი, შაქრის) მეტაბოლიზმია საფუარი სოკოს ზოგიერთი ნაირსახეობის მეშვეობით უჟანგბადო გარემოში. ამ პროცესს გამოხდას უწოდებენ.\n\nაღსანიშნავია, რომ ქიმიაში ალკოჰოლი საერთო ტერმინია ნებისმიერი ორგანული შენაერთისა, რომელშიც ჰიდროქსილის ჯგუფი (-OH) ეჯაჭვება კარბონიუმის ატომს, რომელიც თავის მხრივ ებმის სხვა წყალბადისა და/ან კარბონიუმის ატომებს. სხვა ალკოჰოლები, როგორიცაა პროპილენის გლიკოლი და შაქრის ალკოჰოლები შეიძლება აღმოჩნდეს საკვებსა და სხვა სახის სასმელებში, თუმცა ეს ალკოჰოლები მათ ალკოჰოლურს არ ხდის.\n\nარსებობს მცდარი შეხედულება, თითქოს ალკოჰოლური სასმელი ტვინის მასტიმულირებელი საშუალებაა, სინამდვილეში კი ის ცენტრალურ ნერვულ სისტემაზე დამთრგუნველად მოქმედებს. რომაელებს ჩვეულებად ჰქონდათ სიკვდილმისჯილ დამნაშავეთათვის ტკივილის შესამსუბუქებლად გამაბრუებელი ღვინის მიცემა.\n\nალკოჰოლი კიდევ ერთ ფარულ საშიშროებას უქმნის ღვიძლს. ღვიძლი ნაკლებად უწევს წინააღმდეგობას კიბოს გამომწვევ უჯრედებს. ალკოჰოლი არა მარტო ღვიძლის კიბოს განვითარებას უწყობს ხელს, არამედ საგრძნობლად ზრდის კიბოს საფრთხეს პირის ღრუში, ხახაში, ხორხსა და საყლაპავ მილზე. გარდა ამისა, ალკოჰოლის მიღებისას პირის ღრუს ლორწოვანი გარსი უფრო ადვილად ატარებს თამბაქოში არსებულ კიბოს გამომწვევ ნივთიერებებს, რაც ზრდის მწეველებში კიბოს განვითარების საფრთხეს. ქალები, რომლებიც ყოველდღე სვამენ, მკერდის კიბოს განვითარების უფრო მეტი საშიშროების წინაშე არიან. ერთი გამოკვლევის თანახმად, სარძევე ჯირკვლის კიბოთი დაავადების რისკი იმ ქალებში, რომლებიც დღეში სამ ან მეტ ჭიქას სვამდნენ, 69 პროცენტით მეტი იყო, ვიდრე მათში, რომლებიც არ სვამდნენ.\n\nალკოჰოლის უზომოდ მიღება განსაკუთრებით ცუდად მოქმედებს ნაყოფზე. „ინტერნეშნლ ჰერალდ ტრიბიუნში“ აღნიშნულია, რომ „ალკოჰოლი უფრო საზიანოდ მოქმედებს ნაყოფზე, ვიდრე რომელიმე ნარკოტიკი“. როდესაც ფეხმძიმე ქალი სვამს, „ნაყოფიც სვამს“. ალკოჰოლი განსაკუთრებით საზიანოდ მოქმედებს ნაყოფზე განვითარების პროცესში. ის შეუქცევადად აზიანებს ბავშვის ცენტრალურ ნერვულ სისტემას. ნეირონები სათანადოდ არ ყალიბდება. ზოგი უჯრედი კვდება, ზოგი კი სხვა ადგილას ვითარდება. ჩანასახოვანი ალკოჰოლური სინდრომი არის იმის უმთავრესი მიზეზი, რომ იბადებიან გონებადაქვეითებული ბავშვები. ისინი გონებრივად განუვითარებლები არიან, კარგად ვერ ლაპარაკობენ, ასაკის შესაბამისად არ ვითარდებიან, ნელა იზრდებიან, ზედმეტად აქტიურები არიან და აღენიშნებათ სმენისა და მხედველობის დარღვევა. ბევრი ბავშვი სახის დეფექტებითაც იბადება.\n\n== რესურსები ინტერნეტში ==\n\n\n* About 37 percent of college students could now be considered alcoholics, ''Daily Emerald''\n* Alcohol, Health-EU Portal, Health-EU Portal\n* What Is a Standard Drink? , National Institute on Alcohol Abuse and Alcoholism\n* ალკოჰოლური პოლიტიკის საერთაშორისო ცენტრი \n\n\n\n\nკატეგორია:ალკოჰოლური სასმელები\n\nde:Getränk", "url": "https://ka.wikipedia.org/wiki/ალკოჰოლური_სასმელი", "length": 2933}
{"id": "12682", "title": "ჯუზეპე გონძაგა", "text": "'''ჯუზეპე გონძაგა''' (; დ. 20 მარტი, 1690 — გ. 16 აგვისტო, 1746) იყო გუასტალას ჰერცოგ ვინჩენცო გონძაგას უმცროსი ვაჟი და ანტონიო ფერანტე გონძაგას ძმა, რომლის მემკვიდრეც ის გახდა 1729 წელს.\n\nჯუზეპე, მიუხედავად იმისა რომ გონძაგას დინასტიის გუასტალას შტოს უკანასკნელი მამრობითი სქესის წარმომადგენელი იყო, გვიან დაქორწინდა. 1731 წლის 29 მარტს მან ელეონორე ფონ ჰოლშტაინზე (დ. 1715— გ. 1760), ვიზენბურგის ჰერცოგ ლეოპოლდის ქალიშვილზე იქორწინა. ჯუზეპე გონძაგას შვილი არ სეძენია და მისი სიკვდილის შემდეგ იმპერატორმა ფრანც I-მა 1748 წელს გუასტალას საჰერცოგო ჰაბსბურგების სამფლობელო პარმას შეუერთა.\n\n== იხილეთ აგრეთვე ==\n* გონძაგას დინასტია\n\n\n\n\n\nკატეგორია:გონძაგა\nკატეგორია:დაბადებული  20 მარტი\nკატეგორია:დაბადებული 1690\nკატეგორია:გარდაცვლილი  16 აგვისტო\nკატეგორია:გარდაცვლილი 1746", "url": "https://ka.wikipedia.org/wiki/ჯუზეპე_გონძაგა", "length": 769}
{"id": "12684", "title": "გულიელმო გონძაგა", "text": "thumb|170px|გულიელმო გონძაგა\n'''გულიელმო გონძაგა''' (; დ. 24 აპრილი, 1538 — გ. 14 აგვისტო, 1587) — მანტუის ჰერცოგი და მონფერატოს მარკიზი 1550—1587 წლებში.\n\n== ბიოგრაფია ==\nგულიელმო ჰერცოგ ფედერიკო II გონძაგას უმცროსი ვაჟი იყო. ძმის, ფრანჩესკო III-ის უშვილოდ გარდაცვალების შემდეგ იგი მანტუის ჰერცოგი და მონფერატოს მარკიზი გახდა. 1561 წლის 26 აპრილს გულიელმომ იქორწინა იმპერატორ ფერდინანდ I ქალიშვილ ელეონორეზე, რომელთანაც შეეძინა შვილები:\n\n* ვინჩენცო I (1562—1612) — მანტუის ჰერცოგი და მონფერატის მარკიზი 1587—1612 წლებში\n:: ∞ 1) 1581 — მარგერიტა ფარნეზე (1567—1643), პარმის ჰერცოგ ალესანდრო ფარნეზეს ასული.\n:::: ∞ 2) 1584 — ელეონორა დე’ მედიჩი (1566—1611), ტოსკანის ჰერცოგ ფრანჩესკო I დე’ მედიჩის ასული.\n* ელეონორა (1564—1618)\n:: ∞ 1579 — ალფონსო II დ’ესტე, ფერარას ჰერცოგი\n* ანა კატერინა (1566—1621)\n:: ∞ 1582 — ფერდინანდ II, ტიროლის ერცჰერცოგი.\n\n== იხილეთ აგრეთვე ==\n* გონძაგას დინასტია\n\n\n\nკატეგორია:გონძაგა\nკატეგორია:მანტუის ჰერცოგები\nკატეგორია:მონფერატოს ჰერცოგები\nკატეგორია:დაბადებული  24 აპრილი\nკატეგორია:დაბადებული 1538\nკატეგორია:გარდაცვლილი 14 აგვისტო\nკატეგორია:გარდაცვლილი 1587", "url": "https://ka.wikipedia.org/wiki/გულიელმო_გონძაგა", "length": 1086}
{"id": "12685", "title": "გუიდო გონძაგა", "text": "მინი|250პქ|გუიდო გონძაგა\n'''გუიდო გონძაგა''' (; დ. 1291 — გ. 22 სექტემბერი, 1369) — მანტუის გრაფი 1362–1369 წლებში.\n\n== ბიოგრაფია ==\nგუიდო მანტუის მბრძანებლის ლუიჯი I-ის ვაჟი იყო და მამის სიკვდილის შემდეგ 1360 წელს მისი მემკვიდრე გახდა. 1362 წელს იმპერატორმა კარლ IV-ემ მას მანტუის გრაფის ტიტული უბოძა.\n\n== ოჯახი ==\n\n=== მეუღლეები ===\n∞ 1) აგნეს პიკო, ფრანჩესკო პიკო დელა მირანდოლას ასული.\n: ∞ 2) კამილია ბეკარა\n:: ∞ 3) ბეატრიჩე დი ბარი, ბარის გრაფის ოდუარდოს ასული.\n\n=== შვილები ===\n''პირველი ქორწინებიდან'':\n* ბეატრიჩე\n:: ∞ 1335 — ნიკოლო I დ’ესტე, ფერარას ჰერცოგი.\n\n''მესამე ქორწინებიდან'':\n* უგოლინო († მოკლეს 1362)\n:: ∞ კატერინა ვისკონტი, მატეო II ვისკონტის ასული.\n* ლუიჯი II (1334—1382) — მანტუის გრაფი 1369—1382 წლებში\n:: ∞ ადლა დ’ესტე, ობიცო III დ’ესტეს ასული.\n* ფრანჩესკო († 1369)\n\n== იხილეთ აგრეთვე ==\n* გონზაგას დინასტია\n\n==რესურსები ინტერნეტში==\n* Genealogy.euweb.cz : Gonzaga family \n\n\nკატეგორია:დაბადებული 1291\nკატეგორია:გარდაცვლილი  22 სექტემბერი\nკატეგორია:გარდაცვლილი 1369\nკატეგორია:გონძაგა", "url": "https://ka.wikipedia.org/wiki/გუიდო_გონძაგა", "length": 1005}
{"id": "12686", "title": "ლუიჯი I გონძაგა", "text": "მინი|250პქ|ლუიჯი I გონძაგა\n'''ლუიჯი I გონძაგა''' (; დ. 1267 — გ. 18 იანვარი, 1360) — მანტუის მბრძანებელი. 1329 წელს იმპერატორმა ლუდვიგ IV-მ იგი მანტუის შტატჰალტერად დანიშნა.\n\n== ოჯახი ==\n∞ 1) რიჩილდე ფერარა, რომელთანაც შეეძინა შვილები:\n* გუიდო (1291—1369)\n* ფილიპინო († 1346), რომლის ასული ჯილიოლა ცოლად გაჰყვა მატეო II ვისკონტის.\n* ფელტრინო († 1371) — მისი შთამომავლები იყვნენ ნოველარას გრაფები, რომელთაც არსებობა შეწყვტეს 1728 წელს.\n\n: ∞ 2) კატერინა მალატესტა\n\n:: ∞ 3) 1340 — ნოველა მალასპინა\n\n== იხილეთ აგრეთვე ==\n* გონზაგას დინასტია\n\n==რესურსები ინტერნეტში==\n*Genealogy of the Gonzaga of Novellara \n\n\n\n\n\nკატეგორია:გონძაგა\nკატეგორია:დაბადებული 1267\nკატეგორია:გარდაცვლილი 18 იანვარი\nკატეგორია:გარდაცვლილი 1360", "url": "https://ka.wikipedia.org/wiki/ლუიჯი_I_გონძაგა", "length": 711}
{"id": "12687", "title": "ლუიჯი II გონძაგა", "text": "მინი|ლუიჯი II გონძაგა.\n'''ლუიჯი II გონძაგა''' (; დ. 1334 — გ. 4 ოქტომბერი, 1382) — მანტუის გრაფი 1369–1382 წლებში.\n\nლუიჯი იყო გრაფ გუიდო გონძაგას ვაჟი. 1356 წლის 16 თებერვალს მან იქორწინა ადლა დ’ესტეზე (1333–1381), ჰერცოგ ობიცო III დ’ესტეს ასულზე, რომელთანაც შეეძინა შვილები:\n\n* ფრანჩესკო I (1363–1407) — მანტუის გრაფი<ref></ref>\n* ელიზაბეტა — კარლო მალატესტას მეუღლე.\n\n==იხილეთ აგრეთვე==\n* გონძაგას დინასტია\n\n==რესურსები ინტერნეტში==\n*ლუიჯი II გონძაგას ბიოგრაფია  გონძაგას დინასტიის საიტზე \n\n==სქოლიო==\n\n\n\nკატეგორია:დაბადებული 1334\nკატეგორია:გარდაცვლილი 4 ოქტომბერი\nკატეგორია:გარდაცვლილი 1382\nკატეგორია:გონძაგა", "url": "https://ka.wikipedia.org/wiki/ლუიჯი_II_გონძაგა", "length": 611}
{"id": "12688", "title": "ფრანჩესკო გონძაგა", "text": "thumb|ფრანჩესკო გონძაგა\n'''ფრანჩესკო გონძაგა''' (; დ. 1606 — გ. 1622)<ref name=\"HdC\" /> — ნევერის და რეთელის ჰერცოგ კარლო I გონძაგას ვაჟი. როგორც მემკვიდრემ, ჯერ კიდევ არასრულწლოვანმა მამისაგან მიიღო რეთელის საჰერცოგო,<ref>Hermann Brockhaus: ''Allgemeine Encyclopädie der Wissenschaften und Künste…'', Band 74, Teil 1, Leipzig 1862, S. 160. (eingeschränkte Vorschau).</ref> თუმცა 16 წლის ასაკში იგი მოულოდნელად, მამაზე ადრე უშვილოდ გარდაიცვალა.<ref name=\"HdC\"> Verzeichnet als Geburtstag den 17. Juni 1607.</ref>\n\n== იხილეთ აგრეთვე ==\n* გონძაგას დინასტია\n\n==სქოლიო==\n\n\n\nკატეგორია:გონძაგა\nკატეგორია:დაბადებული 1606\nკატეგორია:გარდაცვლილი 1622", "url": "https://ka.wikipedia.org/wiki/ფრანჩესკო_გონძაგა", "length": 640}
{"id": "12689", "title": "ფრანჩესკო I გონძაგა", "text": "thumb|150px|ფრანჩესკო I\n'''ფრანჩესკო I გონძაგა''' (; დ. 1363 — გ. 8 მარტი, 1407) — მანტუის გრაფი 1382–1407 წლებში. ფრანჩესკო გრაფ ლუიჯი II გონძაგას ვაჟი და მემკვიდრე იყო.\n\n== ოჯახი ==\n#აგნეს ვისკონტი (გ.  1391), ბერნაბო ვისკონტის ასული.\n# 1393  მარგერიტა მალატესტა (გ. 1399) — გალეოტო მალატესტას ასული, რომელთანაც შეეძინა ვაჟი  ჯანფრანჩესკო I (დ. 1395 — გ. 1444) — მანტუის გრაფი და შემდგომში მანტუის მარკიზი.\n\n== იხილეთ აგრეთვე ==\n* გონძაგას დინასტია\n\n== რესურსები ინტერნეტში ==\n* ენციკლოპედია „ბრიტანიკა“\n\n\n\n\nკატეგორია:დაბადებული 1363\nკატეგორია:გარდაცვლილი 8 მარტი\nკატეგორია:გარდაცვლილი 1407\nკატეგორია:გონძაგა", "url": "https://ka.wikipedia.org/wiki/ფრანჩესკო_I_გონძაგა", "length": 610}
{"id": "12690", "title": "ფრანჩესკო III გონძაგა", "text": "'''ფრანჩესკო III გონძაგა''' (; დ. 10 მარტი, 1533 — გ. 22 თებერვალი, 1550) — მანტუის ჰერცოგი 1540–1550 წლებში. ფრანჩესკო მანტუისა და მონფერატოს ჰერცოგ ფედერიკო II გონძაგას ვაჟი და მემკვიდრე იყო.\n\n1549 წლის 22 ოქტომბერს მან იქორწინა იმპერატორ ფერდინანდ I ასულ კატარინაზე (1533–1572). ფრანჩესკო ქორწინებიდან 4 თვეში უშვილოდ გარდაიცვალა და ტიტული მის ძმაზე, გულიელმო გონძაგაზე გადავიდა.\n\n== იხილეთ აგრეთვე ==\n* გონძაგას დინასტია\n\n\n\nკატეგორია:გონძაგა\nკატეგორია:მონფერატოს ჰერცოგები\nკატეგორია:მანტუის ჰერცოგები\nკატეგორია: დაბადებული 10 მარტი \nკატეგორია:დაბადებული 1533\nკატეგორია:გარდაცვლილი 22 თებერვალი\nკატეგორია:გარდაცვლილი 1550", "url": "https://ka.wikipedia.org/wiki/ფრანჩესკო_III_გონძაგა", "length": 624}
{"id": "12691", "title": "მონფერატო", "text": "'''მონფერატო''' () — ჩრდილოეთ იტალიაში მდებარე პიემონტის რეგიონის ნაწილი. შუა საუკუნეებში მარკიზატის სახით არსებობდა დღევანდელი ლომბარდიის ტერიტორიაზე. მდებარეობდა ტურინსა და გენუას შორის. \n\n2014 წლის 22 ივნისს მონფერატო შეიყვანეს იუნესკოს მსოფლიო მემკვიდრეობის ძეგლების სიაში<ref>World Heritage List reaches 1000 sites with inscription of Okavango Delta in Botswana</ref>. \n\n==ისტორია==\nმარკიზატი მოიცავდა 2750 კმ² ტერიტორიას, რომლის დედაქალაქი იყო მონფერატო. კარლ დიდის დროს მონფერატოს გრაფები მართავდნენ, ხოლო 967 წელს ოტო I-მა აქ მარკიზატი დააარსა. მონფერატოს მარკიზებმა თავი გამოიჩინეს ჯვაროსნული ლაშქრობების დროს. მარკიზ გულიელმო VI-ის 2 ვაჟი და შვილიშვილი მეფეებიც კი გახდნენ.\n\n* კონრად I – იერუსალიმის მეფე († 1192)\n* ბონიფაციუს II – თესალონიკის მეფე († 1207)\n* ბალდუინ V – იერუსალიმის მეფე († 1186)\n\nXIV საუკუნეში მარკიზატი მემკვიდრეობით მიიღო პალეოლოგოსების დინასტიამ. 1533 წელს მონფერატო გონძაგას დინასტიის საკუთრება გახდა. მანტუის მემკვიდრეობისთვის ომის (1628-1631)  შემდეგ მონფერატოს ნაწილი სავოიის მარკიზებმა დაისაკუთრეს, დარჩენილი ნაწილი საბოლოოდ 1708 წელს მიიღეს, როცა იმპერატორმა ლეოპოლდ I მონფერატო გონძაგას დინასტიამ ჩამოართვა.\n\n==იხილეთ აგრეთვე==\n* მონფერატოს მარკიზების სია\n\n==რესურსები ინტერნეტში ==\n*Basso Monferrato Tourist Board\n*Alto Monferrato Tourist Board\n*Monferrato's wines\n*Sacro Monte di Crea\n*Communities of hills between Langhe and Monferrato\n* MonferratoArte  A historical and bibliographical directory of artists active in the extra-urban Churches of the Diocese of Casale Monferrato.\n\n==სქოლიო==\n\n\n\nკატეგორია:იტალიის რეგიონები\nკატეგორია:მსოფლიო მემკვიდრეობის ძეგლები იტალიაში", "url": "https://ka.wikipedia.org/wiki/მონფერატო", "length": 1613}
{"id": "12703", "title": "ეროვნულ-დემოკრატიული პარტია", "text": "'''ეროვნულ-დემოკრატიული პარტია''' (ედპ) — მემარჯვენე პოლიტიკური პარტია საქართველოში, რომელიც მნიშვნელოვან გავლენას ახდენდა პოლიტიკურ პროცესებზე 1980-იან და 1990-იან წლებში, როდესაც მისი თავმჯდომარე იყო გიორგი ჭანტურია. პარტია თავს მიიჩნევს პირველი რესპუბლიკის პერიოდის ეროვნულ-დემოკრატიული პარტიის მემკვიდრედ. ამჟამად პარტიის თავმჯდომარეა ბაჩუკი ქარდავა.\n\n== ისტორია ==\nპარტია დაარსდა 1981 წელს გიორგი ჭანტურიას მიერ. ეროვნული მოძრაობის დაწყების წლებში, 1988 წელს სწორედ ეროვნულ-დემოკრატები იყვნენ ინიციატორები ნოემბრის მასშტაბური აქციისა, რომლის მთავარი მოთხოვნა იყო საქართველოს დამოუკიდებლობა. გიორგი ჭანტურია ეროვნული მოძრაობის წლებში ყოველთვის ეწინააღმდეგებოდა მოვლენების გადატანას კონფლიქტურ რეგიონებში, რადგან ეროვნულ-დემოკრატებს მიაჩნდათ, რომ ეს მყარ ნიადაგს უქმნიდა რუსეთის სპეცსამსახურებს კონფლიქტების გაღრმავებისთვის. ეროვნულ-დემოკრატები ეწინააღმდეგებოდნენ 1989 წელს ცხინვალის რეგიონში გამსახურდიას მიერ ორგანიზებული მიტინგის ჩატარებას, რადგან მიაჩნდათ, რომ იყო საშიშროება ქართველ და ოს ხსალხს შორის ურთიერთდაპირისპირების, რასაც მართლაც მოჰყვა ქვეყნის ინტერესებისათვის არასასურველი შედეგები. ეროვნულ-დემოკრატიული პარტია 1990 წელს იყო „ეროვნული კონგრესის“ თანადამფუძნებელი. „მრგვალი მაგიდის“ მიერ „ეროვნული ფორუმის“ დატოვებისა და ოფიციალურ არჩევნებში მონაწილეობის გამო, ეროვნულ-დემოკრატიული პარტია წარმოადგენდა ოპოზიციას და მან უარი თქვა არჩევნებში მონაწილეობაზე 1990 წლის შემოდგომაზე.\n\n1990–1991 წლებში იყო ზვიად გამსახურდიას, ხოლო შემდეგ ედუარდ შევარდნაძის ოპოზიცია. 1993–1995 წლებში ეროვნულ-დემოკრატიული პარტია საქართველოს პარლამენტში წარმოდგენილი იყო უმცირესობაში, 1993 წლებში პარტია ფლობდა რამდენიმე მინისტრის პოსტს, რომელიც საქართველოს დსთ-ში შესვლის გამო პროტესტის ნიშნად დატოვა და გადავიდა შევარდნაძის რადიკალურ ოპოზიციაში. ედპ და მისი ლიდერი გიორგი ჭანტურია წარმოადგენდა პროდასავლურ პოლიტიკურ ძალას. გიორგი ჭანტურია ღიად აფრთხილებდა საქართველოს ხელისუფლებას იმ საფრთხეებზე, რომელიც რუსეთის სპეცსამსახურების მხრიდან მოდიოდა. 1994 წლის 3 დეკემბერს გიორგი ჭანტურია საკუთარი სახლის სადარბაზოსთან ჩაცხრილეს. მკვლელობის შემდეგ პარტიის ლიდერი გახდა მისი ქვრივი ირინა სარიშვილი. პარტიამ წარმატებას მიაღწია 1995 წლის საპარლამენტო არჩევნებში, გადალახა რა 5%-იანი საარჩევნო ზღვარი.\n\nჭანტურიას მკველობის შემდეგ გაჩენილი უთანხმოებები პარტიის თავმჯდომარეობის თაობაზე მალე გაღრმავდა და არჩევნების შემდეგ ის ორად დაიშალა. ჯგუფმა მამუკა გიორგაძის მეთაურობით შექმნა ახალი პარტია „სახალხო პარტია“. ამის შემდეგ ედპ ინიციატივით, საარჩევნო ბარიერი გაიზარდა 7%-მდე. 1999 წლის არჩევნებში ის მონაწილეობდა რესპუბლიკელებთან და მრეწველთა პარტიასთან პოლიტიკური ალიანსში „ეროვნულ-დემოკრატიული ალიანსი — მესამე გზა“, რომლის ლოზუნგიც იყო „არც შევარდნაძე, არც აბაშიძე“. ალიანსმა ამომრჩეველთა ხმების 4,46% მიიღო და ვერ გადალახა 7%-მდე გაზრდილი საარჩევნო ბარიერი. არჩევნებში დამარცხებას მოჰყვა ალიანსის დაშლა 2001 წლის ივლისში.\n\n2003 წლის არჩევნებში ედპ გაწევრიანდა ალიანსში „ახალი საქართველოსთვის“ მმართველ მოქალაქეთა კავშირთან ერთად. ალიანსმა, ოფიციალური მონაცემებით ხმათა 21% მიიღო. არჩევნების ასეთმა შედეგმა საყოველთაო მღელვარება გამოიწვია, რაც ვარდების რევოლუციით დასრულდა. ამის შემდეგ, 2003 წლის დეკემბერში, ირინა სარიშვილს პარტიის პრეზიდიუმმა დაატოვებინა პარტიის ლიდერის პოსტი და თავმჯდომარე გახდა ბაჩუკი ქარდავა.\n\n2004 წელს ეროვნულ-დემოკრატიულ პარტიას შეუერთდა პარტიის ლიდერთა ნაწილი, რომელთაც პარტია დატოვეს 1996 წელს განხეთქილების შემდეგ. ედპ მონაწილეობდა 2004 წლის საპარლამენტო არჩევნებში ტრადიციონალისტთა პარტიასთან ერთად, მაგრამ ვერ გადალახა 5%-იანი ბარიერი. 2008 წლის ნოემბერში პარტიამ მოიგო შუალედური არჩევნები დიდუბის საარჩევნო ოლქში და მაჟორიტარ დეპუტატად გაიყვანა გურამ ჩახვაძე. პარტია მონაწილეობას იღებდა 2012 წლის საპარლამენტო არჩევნებში, თუმცა ხმების 1%-ზე ნაკლები მიიღო. მას შემდეგ პარტიას არჩევნებში მონაწილეობა არ მიუღია. 2020 წლის საპარლამენტო არჩევნებზე პარტიის ლიდერი ბაჩუკი ქარდავა შედიოდა საარჩევნო ბლოკ „ძალა ერთობაშიას“ საარჩევნო სიაში.\n\n2024 წლის 3 ივნისს ცნობილი გახდა, რომ პარტიამ ხელი მოაწერა საქართველოს პრეზიდენტის, სალომე ზურაბიშვილის მიერ შექმნილ „ქართულ ქარტიას“.<ref> 17 პარტია და 5 დამოუკიდებელი დეპუტატი | „ქართულ ქარტიაზე“ ხელმოწერები დასრულდა </ref>\n\n== პოლიტიკური პლატფორმა ==\n1990-იანი წლების დასაწყისში პარტია მხარს უჭერდა საქართველოს მართლმადიდებელი ეკლესიის წამყვან როლს სახელმწიფოს მართვაში. საქართველოს სამოქალაქო ომისა და პრეზიდენტ გამსახურდიას ჩამოგდების შემდეგ ეროვნულ-დემოკრატები ემხრობოდნენ კონსტიტუციური მონარქიის დამკვიდრების იდეას.\n\n== შედეგები არჩევნებში ==\n\n\n== ლიტერატურა ==\n* \n\n\nკატეგორია:საქართველოს პოლიტიკური პარტიები", "url": "https://ka.wikipedia.org/wiki/ეროვნულ-დემოკრატიული_პარტია", "length": 4467}
{"id": "12711", "title": "ბოტანიკა", "text": "მინი|[[Pinguicula grandiflora]]\n'''ბოტანიკა''' (ბერძნ. botanē „ბალახი, მცენარე“) — მეცნიერება მცენარეთა სიცოცხლის შესახებ. შეისწავლის მცენარეთა გარეგანი და შინაგანი აგებულების კანონზომირებებს (მორფოლოგია, ანატომია), მცენარეთა სისტემატიკას, მათ განვითარებას გეოლოგიურ დროში (ევოლუცია), ნათესაურ კავშირებს (ფილოგენია), წარსულსა და აწმყოში დედამიწაზე მათ გავრცელებას (მცენარეთა გეოგრაფია), მცენარეული ორგანიზმების სასიცოცხლო პროცესებს (მცენარეთა ფიზიოლოგია), გარემოსთან მათ ურთიერთდამოკიდებულებას (მცენარეთა ეკოლოგია), მცენარეული საფრის აგებულებას (გეობოტანიკა, ანუ ფიტოცენოლოგია), მცენარეთა სამეურნეო გამოყენების შესაძლებლობას (გამოყენებითი ბოტანიკა). კვლევის ობიექტის მიხედვით, ბოტანიკაში გამოიყოფა აგრეთვე მეცნიერება წყალმცენარეეთა შესახებ — ალგოლოგია, სოკოების შესახებ — მიკოლოგია, ლიქენების ანუ ლიქენების შესახებ — ლიქენოლოგია, ხავსების შესახებ — ბრიოლოგია და სხვა. მიკროსკოპულ მცენარეულ ორგანიზმებს შეისწავლის მიკრობიოლოგია, მცენარეთა დაავადებებს — ფოტოპათოლოგია.\n\n== ლიტერატურა ==\n* \n* \n* \n\n== რესურსები ინტერნეტში ==\n\n* Native Plant Information Network\n* USDA plant database\n* The Virtual Library of Botany\n\n\n\n\n\n\n\n*", "url": "https://ka.wikipedia.org/wiki/ბოტანიკა", "length": 1120}
{"id": "12712", "title": "ივერია", "text": "საკუთარი სახელი '''ივერია''' შესაძლებელია აღნიშნავდეს:\n\n* ივერია — უძველესი სახელმწიფო აღმოსავლეთ და სამხრეთ საქართველოს ტერიტორიაზე;\n* ივერია — ი. ჭავჭავაძის დაარსებული და რედაქტორობით გამოცემული გაზეთი XIX საუკუნის მეორე ნახევარში;\n* ივერია — ყოველკვირეული გაზეთი;\n* ივერია — მუსიკალურ-იუმორისტული საშემსრულებლო ანსამბლი;\n* ივერია — ქალაქ ხაშურის საფეხბურთო კლუბი;\n* რადისონ ბლუ ივერია — სასტუმრო თბილისში, ვარდების რევოლუციის მოედანზე;\n* ივერია — ვაშლის ქართული ჯიში;\n* ივერია — ქართული კულტურის ცენტრი ქალაქ სოჭში;\n\n==იხილეთ აგრეთვე==\n* იბერია (მრავალმნიშვნელოვანი)", "url": "https://ka.wikipedia.org/wiki/ივერია", "length": 569}
{"id": "12716", "title": "მოდერნიზმი", "text": "მინი|350პქ|„ცხოველთა ბედი“, [[მარკი, ფრანც|ფრანც მარკი]], 1913, გამოფენილი [[მიუნხენი|მიუნხენში]] 1937 წელს.\n'''მოდერნიზმი''' ( „თანამედროვე, ბოლოდროინდელი“) — კულტურული მიმდინარეობა, ძირითადად მოიცავს პროგრესულ ხელოვნებასა და არქიტექტურას, მუსიკას, ლიტერატურასა და დიზაინს, რომელიც 1914 წლამდე დეკადაში აღმოცენდა. ეს იყო ხელოვანთა და დიზაინერთა მოძრაობა მე-19 საუკუნის აკადემიური და ისტორიული ტრადიციების წინააღმდეგ, ცდილობდა, არ აჰყოლოდა სახეშეცვლილი თანამედროვე მსოფლიოს ახალ ეკონომიკურ, სოციალურ და პოლიტიკურ ასპექტებს.\n\nნაწილი კულტუროლოგებისა მე-20 საუკუნეს ყოფს მოდერნისტულ და პოსტმოდერნისტულ პერიოდებად, მაშინ, როდესაც სხვები იხილავენ მათ, როგორც ერთი, უფრო ხანგრძლივი პერიოდის ორ ნაწილს. ამ სტატიაში განხილულია მოძრაობა, რომელიც განვითარდა გვიანდელ მე-19 და ადრეულ მე-20 საუკუნეებში და ის არ მოიცავს პოსტმოდერნიზმს.\n\n==ისტორია==\nმოდერნისტული მოძრაობა ჩაისახა მე-19 საუკუნის შუა წლებში ევროპაში და მისი ფუძემდებელი იდეა იყო ხელოვნების, ლიტერატურის, სოციალური ორგანიზაციისა და ყოველდღიური ცხოვრების ტრადიციული ფორმების მოძველება, რაც მნიშვნელოვანს ხდიდა მათ უკუგდებასა და კულტურის მუდამ ახალი ფორმების ძიებას. მოდერნიზმი წამახალისებელი იყო არსებობის ყველა ფორმის, კომერციიდან ფილოსოფიამდე გადახედვის იმ მიზნით, რომ მოძებნილიყო პროგრესის ხელის შემშლელი გარემოება, მისი ახალი, შესაბამისად, უკეთესი გზით შეცვლით. მოდერნის მთავარი არგუმენტით მე-20 საუკუნის რეალიები პერმანენტული და გარდაუვალი იყო და, შესაბამისად, ხალხს მათი სამყაროს ადაპტირება უნდა მოეხდინა, იმ იდეის გათავისებით, რომ ის, რაც ახალია, ასევე კარგია და ლამაზი.\n\n===მოდერნიზმის წინაპირობები===\nმე-19 საუკუნის პირველი ნახევარი ევროპისთვის აღინიშნა მწვავე ომებისა და რევოლუციების სერიით, რომელმაც თანდათან დასაბამი მისცა ახალი იდეებისა და დოქტრინების ტალღას, ე.წ. რომანტიზმს. ამ იდეების ფოკუსი ინდივიდის სუბიექტური გამოცდილება, ბუნების, როგორც ხელოვნების სტანდარტული სუბიექტის, უზენაესობა, გამოხატვის რევოლუციური ან რადიკალური მიმართულებები, და ინდივიდუალური თავისუფლებაა. საკუნის შუა წლებში ამგვარი რადიკალიზმი შესამჩნევად განლედა და ჩნდება ამ იდეათა მმართველობის სტაბილურ ფომრებთან სინთეზი, ნაწილობრივ 1848 წლის ჩაშლილი რომანტიკული რევოლუციების გამო. ეს მასტაბილიზებელი სინთეზი გახდა საფუძველი იდეისა, რომ '''ის რაც „რეალურია“ დომინირებს იმაზე რაც სუბიექტურია'''. ეს იდეები განზოგადებას ჰპოულობს ოტო ფონ ბისმარკის „რეალპოლიტიკში“, „პრაქტიკული“ ფილოსოფიული იდეებით, როგორიცაა პოზიტივიზმი და საერთო კულტურული ნორმებით, რომელსაც ამჟამად „ვიქტორიის ხანად“ მოიხსენიებენ.\n\n== რესურსები ინტერნეტში ==\n\n*მოდერნიზმი — სამოქალაქო განათლების ლექსიკონი\n\n\n\n\nკატეგორია:ხელოვნების მიმდინარეობები\n \nკატეგორია:მხატვრული მიმდინარეობები", "url": "https://ka.wikipedia.org/wiki/მოდერნიზმი", "length": 2583}
{"id": "12718", "title": "პალესტინა", "text": "'''პალესტინა''' (, , ) — ისტორიული ოლქი წინა აზიაში. \n\n==ისტორია==\nპალესტინა დასახლებული იყო პალეოლითის ხანიდან. ძვ. წ. X-VIII ათასწლეულში აქ განვითარდა ნატუფიის კულტურა. ძვ. წ. II ათასწლეულში ქანაანელი ტომები ჩამოსახლდნენ. ძვ. წ. XII საუკუნეში პალესტინის სანაპირო ზოლი ფილისტიმელებმა დაიპყრეს (სახელი პალესტინა მოდის ძვ. ებრ. ფელიშთიმიდან — ფილისტიმელები). ძვ. წ. XI საუკუნეში პალესტინის ტერიტორიის დანარჩენ ნაწილში შეიქმნა ისრაელ-იუდეველთა სამეფო, (რომელიც დაახლოებით ძვ. წ. 928 წელს ორ სამეფოდ გაიყო — ისრაელის სამეფოდ (ჩრდილოეთ პალესტინა, ძვ. წ. 928-722) და იუდეველთა სამეფოდ (სამხრეთი პალესტინა, ძვ. წ. 928-586). ძვ. წ. 539 წლიდან პალესტინის ტერიტორია აქამენიდთა სახელმწიფოში შედიოდა, ძვ. წ. 332 წლიდან ალექსანდრე მაკედონელის სახელმწიფოს შემადგენლობაში მოექცა. ძვ. წ. 301 წლიდან პტოლემეებს ემორჩილებოდა, ძვ. წ. 200 წლიდან სელევკიდებს. ძვ. წ. 63 წელს პალესტინაში რომის პროტექტორატი დამყარდა, 395 წლიდან ბიზაანტიის შემადგენლობაში შედიოდა, ხოლო 640 წლიდან არაბებმა დაიპყრეს. XI საუკუნეში დააიპყრეს ჯვაროსნებმა, XII საუკუნეში — ეგვიპტელმა სულთნებმა, XIII საუკუნეში — მამლუქებმა. 1516 წლიდან შედიოდა ოსმალეთის იმპერიის შენმადგენლობაში. XIX საუკუნის შუა წლებიდან, განსაკუთრებით 1869 წელს სუეცის არხის გახსნასთან დაკავშირებით, გაიზარდა პალესტინის სტრატეგიული და ეკონომიკური მნიშვნელობა და გამწვავდა ევროპულ სახელმწიფოთა მეტოექეობა ამ რაიონში თავიანთი გავლენის დასაამყარებლად. XIX საუკუნის დასასრულს XX საუკუნის დაასაწყისში ჩამოყალიბდა ებრაული მიმდინარეობა სიონიზმი, რომლის ერთ-ერთი მთავარი მიზანი იყო პალესტინაში ებრაული სახელმწიფოს შექმნა და სხვადასხვა ქვეყნიდან იქ ებრაელების გადასახლება. I მსოფლიო ომის დროს პალესტინა დაიკავეს ინიეგლისელმა ჯარებმა. 1917 წლის 2 ნოემბერს ინგლისის მთავრობამ გამოაქვეყნა ე. წ. ბალფურის დეკლარაცია, რომელიც შეიცავდა დაპირებას ხელი შეეწყოთ პალესტინაში „ებრაელი ხალხისათვის ეროვნული კერის“ შესაქმნელად. 1920 წლის აპრილს სან-რემოს კონფერენციაზე დიდმა ბრიტანეთმა პალესტინის მართვის მანდატი მოიპოვა (ერთა ლიგამ დაამტკიცა 1922 წლის ივლისს). 1922 წლის სექტემბერს დიდმა ბრიტანეთმა პალესტინის ტერიტორიისაგან გამოყო სამანდატო ტერიიტორია ტრანსიორდანია, რომელზეც არ ვრცელდებოდა ბალფურის დეკლარაცია. დიდმა ბრიტანეთმა ხელთ იგდო პალესტინის ეკონომიკური და პოლიტიკური ცხოვრების საარსებო პოზიციები, იგი ხელს უწყობდა ებრაელების მიერ პალესტინის კოლონიზაციას. 1919-1948 წლებში პალესტინაში ჩავიდა 452 ათასი ებრაელი, სიონისტური ორგაანიზაციები ინგლისის ხელისუფალთა მფარველობით პალესტინაში იღებდნენ სხვადასხვა კონცესიებს, არაბი გლეხებისგან (ფელაჰებისგან) ყიდულობდნენ საუკეთესო მიწებს. ინგლისის კოლონისტური პოლიტიკა პალესტინაში იწვევდა არაბების მზარდ უკმაყოფილებას, რაც მრავალჯერ გამოიხატა ინგლისელ კოლონიზატორებისა და პალესტინის სიონისტური კოლონიზაციის წინააღმდეგ შეიარაღებულ აჯანყებებით (1920, 1929, 1933, 1936-1939). 1919 წელს პალესტინაში დაარსდა სოციალისტურ მუშათა პარტია (1921 წელს ეწოდა პალესტინის კომუნისტური პარტია, პკპ), რომელიც მოუწოდებდა ებრაელ და არაბ მშრომელებს ერთობლივი ბრძოლისაკენ ბრიტანული იმპერიალიზმის წინააღმდეგ, იღვწოდა პალესტინის განთავისუფლებისათვის ინგლისური კოლონისტური ბაატონობისაგან, პალესტინაში ორეროვნული არაბულ-ებრაული დამოუკიდებელი სახელმწიფოს შექმნისათვის. პალესტინის არაბების ეროვნულ-განმათავისუფლებელი ბრძოლის შესუსტების მიზნით და სიონიზმის პოლიტიკაზე კონტროლის დაკარგვის შიშით დიდი ბრიტანეთი იძულებული გახდა 30-იანი წლების ბოლოს გამოეცხადებინა, რომ იგი შეზღუდავს, ხოლო შემდეგ შეწყვეტს ებრაელთა იმიგრაციას პალესტინაში და შეზღუდავს სიონისტური ორგანიზაციების მიერ მიწების შესყიდვას. დიდი ბრიტანეთის პოლიტიკით უკმაყოფილო სიონისტებმა ორიენტაცია აიღეს აშშ-თან კავშირზე. II მსოფლიო ომის შემდეგ გაძლიერდა პალესტინის ხალხთა ბრძოლა ინგლისის მანდატის ლიკვიდაციისათვის. ინგლისის მთავრობა იძულებული გახდა 1947 წელს პალესტინის საკითხი განსახილველად გადაეცა გაეროსთვის. 1947 წლის 29 ნოემბერს გაეროს გენერალურმა ასამბლეამ მიიღო გადაწყვეტილება ინგლისის მანდატის გაუქმების შესახებ, პალესტინიდან ინგლისის შეიარაღებული ძალების გამოყვანისა და მის ტერიტორიაზე ეკონომიკურად ერთმანეთთან დაკავშირებული ორი დამოუკიდებელი სახელმწიფოს — არაბულისა და ებრაულის შექმნის შესახებ; იერუსალიმი გამოიყო დამოუკიდებელ ადმინისტრაციულ ერთეულად სპეციალურ საერთაშორისო რეჟიმით გაეროს გამგებლობაში. საბჭოთა კავშირმა გაითვალისწინა რეალური ვითარება და ხმა მისცა ამ გადაწყვეტილებას. 1948 წლის 14 მაისს პალესტინის ტერიტორიის ნაწილზე გამოცხადდა ისრაელის სახელმწიფო. პალესტინის არაბმა ხალხმა ვერ შეძლო გამოეყენებინა თავისი უფლება — შეექმნა პალესტინაში არაბული სახელმწიფო. რეაქციულმა ძალებმა გამოიწვიეს არაბეთ-ისრაელის ომი 1948-1949. ისრაელისა და მეზობელ არაბულ სახელმწიფოებს შორის დაზავების შესახებ შეთანხმებით 1949 წელს დადგინდა სადემარკაციო ხაზი. ომის შედეგად გაეროს გენერალურ ასამბლეის მიერ არაბულ სახელმწიფოსათვის გათვალისწინებული პალესტინის ტერიტორიის ნახევარზე მეტი (6.7 ათ. კმ²), აგრეთვე იერუსალიმის დასავლეთ ნაწილი გადავიდა ისრაელის იურისდიქციის ქვეშ. პალესტინის აღმოსავლეთი რაიონები (მდ. იორდანეს დასავლეთი ნაპირი) და იერუსალიმის აღმოსავლეთი ნაწილი 1950 წელს მიიერთა იორდანიამ, ხოლო ღაზის რაიონი ეგვიპტის კონტროლს დაექვემდებარა. ისრაელის შეიარაღებულმა ძალებმა მიერთებული არაბული ტერიტორიიდან გაიყვანა 900 ათასზე მეტი არაბი. ამან წარმოშვა პალესტინელი ლტოლვილების საკითხი. 1967 წლის ივნისში კვლავ გამწვავდა ვითარება ისრაელსა და არაბულ ქვეყნებს შორის, რომლის დროსაც კიდევ უფრო გამწვავდა პალესტინელ ლტოლვილთა პრობლემა. გაეროს მონაცემებით, 1974 წელს მათმა რიცხვმა 1.5 მილიონს გადააჭარბა. პალესტინელი არაბები პალესტინის წინააღმდეგობის მოძრაობის რიგებში პალესტინის განთავისუფლების ორგანიზაციის ხელმძღვანელობით იბრძვიან ისრაელის 1967 წლის შედეგების ლიკვიდაციისათვის.\n\nამჟამად პალესტინის ტერიტორიაზე არსებობს ორი დამოუკიდებელი სახელმწიფო — ისრაელი (ებრაული) და პალესტინა (არაბული), თუმცა კონფლიქტი დღემდე მოუგვარებელია.\n\n==ლიტერატურა==\n\n\n== რესურსები ინტერნეტში ==\n\n* www.palestinecenter.org საიტი პალესტინის შესახებ, დღევანდელი და ისტორიული ინფორმაციით  \n* www.mideastweb.org პალესტინის პოპულაციის საიტი\n* ხურდები და ქაღალდის ფული ბრიტანეთის სამანდატო პალესტინაში \n* WorldStatesmenრუკები, დროშები, ქრონოლოგია, ისრაელის და პალესტიის ეროვნული ატრიბუტები\n* hWeb პალესტინის რუკები \n* ენციკლოპედიური ინფორმაცია პალესტინის შესახებ\n* პალესტინის ლიბერალურ დემოკრატიული მეგობრები \n; რუკები\n* 1916 \n* 1947 გაეროს მონაწილების გეგმა\n\nკატეგორია:ახლო აღმოსავლეთი\n*", "url": "https://ka.wikipedia.org/wiki/პალესტინა", "length": 6141}
{"id": "12719", "title": "იუდას სახარება", "text": "thumb|250px|იუდას სახარების 33-ე გვერდი\n'''იუდას სახარება''' არის დოკუმენტი, რომელსაც კაენიტები, ადრეული ქრისტიანული გნოსტიკური სექტა, იყენებდნენ, და რომელიც 2006 წელს გამოქვეყნდა ნაწილობრივი რეკონსტრუქციის შემდეგ.\n\nდაახლოებით 50-მდე ნამუშევარი არსებობს, რომელსაც მიიჩნევენ ადრეული ეკლესიის \"სახარებებად\", თუმცა მნიშვნელოვანი ინფორმაცია მხოლოდ 20 მათგანზე არსებობს, რომელთაგან ოთხი მათეს, მარკოზის, ლუკასა და იოანეს კანონიკური სახარებებია. იუდას სახარება ერთ-ერთია 16 დანარჩენი სახარებიდან, რომელთა შესახებ გარკვეული ინფორმაცია ისტორიულად შემონახულ იქნა ადრეულ ეკლესიურ ნაწერებში.\n\nერთადერთი ცნობილი მანუსკრიპტი, რომელშიც ამ სახარების ტექსტია დართული არის ბოლო დროს 1700 წლის შემდეგ აღმოჩენილი ტყავგადაკრული პაპირუსის მანუსკრიპტი ეგვიპტის უდაბნოდან. პაპირი, რომელზეც სახარებაა დატანებული ფრაგმენტულია და მისი ზოგიერთი ნაწილები დაკარგულია. როდოლფ კასერის თანახმად, კოდექსი თავდაპირველად 62 გვერდიანი იყო. აღმოჩენისას მანუსკრიპტიდან რამდენიმე ფურცელი ამოღებული და გაყიდული იქნა ცალ-ცალკე და დღემდე ერთობლივად მხოლოდ 26 გვერდმა მოაღწია. თუმცა დროდადრო, დაკარგული ფურცლებიც ჩნდება, მათ მფლობელთაგან გაყიდვის მსურველთა გამოჩენისას.\n\nიუდას სახარების მანუსკრიპტის რადიოკარბონულმა დათარიღებამ ის მე-3 და მე-4 საუკუნეებს მიაკუთვნა. შედარებისთვის ყველაზე ძველი ფრაგმენტი იოანეს სახარებიდან - პაპირუსი P52 - თარიღდება 125 წლით. თუმცა იუდას სახარებას მიიჩნევენ უფრო ძველი დაახ. 130 წლის მანუსკრიპტის ასლად. ეს დაახ. 100 წელიწადშია იესოს გარდაცვალების ბიბლიურ თარიღიდან.\n\nიუდას სახარება თავდაპირველად ბერძნულად უნდა ყოფილიყო დაწერილი, თუმცა მანუსკრიპტი ძველ კოპტურ ენაზეა. უეჭველია, რომ იუდას სახარების ავტორად იუდა ისკარიოტელს არ მიიჩნევენ, თუმცა მკვლევარებს ახალ აღთქმაში იოანეს სახარების ავტორობაზეც მრავალი ეჭვი აქვთ.\n\n== რესურსები ინტერნეტში ==\n\n\n\nკატეგორია:გნოსტიციზმი\nკატეგორია:სახარებები", "url": "https://ka.wikipedia.org/wiki/იუდას_სახარება", "length": 1782}
{"id": "12720", "title": "საქართველოს კონსტიტუცია", "text": "'''საქართველოს კონსტიტუცია''' — საქართველოს სახელმწიფოს უზენაესი კანონი, მიღებულ იქნა საქართველოს პარლამენტის მიერ 1995 წლის 24 აგვისტოს. იგი ძალაში შევიდა 1995 წლის საქართველოს ახალარჩეული პარლამენტის უფლებამოსილების ცნობის დღიდან<ref>საქართველოს კონსტიტუციის 104-ე მუხლის პირველი პუნქტი</ref>.\n\nსაქართველოს კონსტიტუციის მიხედვით, საქართველო არის დამოუკიდებელი, ერთიანი და განუყოფელი სახელმწიფო, რაც დადასტურებულია 1991 წლის 31 მარტს ქვეყნის მთელ ტერიტორიაზე, მათ შორის, აფხაზეთის ასსრ-სა და ყოფილ სამხრეთ ოსეთის ავტონომიურ ოლქში ჩატარებული რეფერენდუმით და 1991 წლის 9 აპრილის საქართველოს სახელმწიფოებრივი დამოუკიდებლობის აღდგენის აქტით<ref>საქართველოს კონსტიტუციის პირველი მუხლის პირველი პუნქტი</ref>, საქართველოს სახელმწიფოს პოლიტიკური წყობილების ფორმა არის დემოკრატიული რესპუბლიკა<ref name=\"კონსტიტუცია_მუხლი1.2\">საქართველოს კონსტიტუციის პირველი მუხლის მე-2 პუნქტი</ref>. სახელმწიფო ხელისუფლება, როგორც ყველა დემოკრატიულ სახელმწიფოში, ხორციელდება ხელისუფლების დანაწილების პრინციპზე დაყრდნობით — საქართველოს სახელმწიფო ხელისუფლება იყოფა საკანონმდებლო, აღმასრულებელ და სასამართლო ხელისუფლებად. ხელისუფლების წყარო არის ხალხი, რომელიც თავის ძალაუფლებას ახორციელებს რეფერენდუმის, უშუალო დემოკრატიის სხვა ფორმებისა და თავისი წარმომადგენლების მეშვეობით<ref>საქართველოს კონსტიტუცის მე-5 მუხლი</ref>.\n\nსაქართველოს კონსტიტუცია განამტკიცებს ადამიანის საყოველთაოდ აღიარებულ უფლებებსა და თავისუფლებებს<ref name=\"საქართველოს კონსტიტუციის პრეამბულა\">საქართველოს კონსტიტუციის პრეამბულა</ref>. სახელმწიფო ხელისუფლება ცნობს და აღიარებს ამ უფლებებსა და თავისუფლებებს, როგორც წარუვალ და უზენაეს ღირებულებებს. ხელისუფლების განხორციელებისას ხალხი და სახელმწიფო შეზღუდულნი არიან ამ უფლებებითა და თავისუფლებებით, როგორც უშუალოდ მოქმედი სამართლით<ref name=\"კონსტიტუცია_7\">საქართველოს კონსტიტუციის მე-7 მუხლი</ref>.\n\nსაქართველოს კონსტიტუცია აცხადებს რწმენისა და აღმსარებლობის თავისუფლებას, ამასთან ერთად, აღიარებს საქართველოს სამოციქულო ავტოკეფალური მართლმადიდებლური ეკლესიის განსაკუთრებულ როლსა და მის დამოუკიდებლობას<ref>საქართველოს კონსტიტუციის მე-9 მუხლის პირველი პუნქტი</ref>.\n\n== საქართველოს კონსტიტუციონალიზმის ისტორია ==\nსაქართველოს კონსტიტუციონალიზმის ისტორია იწყება XX საუკუნეში, როდესაც 1918 წლის 26 მაისს საქართველოს დემოკრატიულმა რესპუბლიკამ საქართველოს დამოუკიდებლობის აქტი მიიღო და დაიწყო კონსტიტუციის შემუშავება. კონსტიტუციაში გათვალისწინებული უნდა ყოფილიყო ქართველი ხალხის  ისტორიულად ჩამოყალიბების ფსიქიკა, ყოფა, ზნე-ჩვეულება, საქართველოს მოსახლეობის ეროვნული შემადგენლობა და საპარლამენტო პრაქტიკა. კონსტიტუციის შემუშავება სამ წელიწადს გაგრძელდა და მიღებულ იქნა 1921 წლის 21 თებერვალს, რომელმაც, ფაქტობრივად, თავისი ფუნქცია ვერ შეასრულა და მხოლოდ ოთხი დღე იმოქმედა<ref></ref>. ამის შემდეგ საქართველოში მიიღეს ოთხი საბჭოთა კონსტიტუცია 1922, 1927, 1937 და 1978 წლებში, რომლებიც წარმოადგენდნენ ტიპურ საბჭოთა კონსტიტუციებს და არაფრით განსხვავდებოდნენ რუსეთის საბჭოთა ფედერაციული სოციალისტური რესპუბლიკის კონსტიტუციებისგან<ref></ref>.\n\n1990 წლის 28 ოქტომბერს საქართველოში ჩატარდა საქართველოს სსრ-ის უმაღლესი საბჭოს პირველი მრავალპარტიული არჩევნები. არჩევნებიდან სულ რაღაც 16 დღეში უზენაესმა საბჭომ უამრავი ცვლილება შეიტანა 1978 წლის ჯერ კიდევ მოქმედ საბჭოურ კონსტიტუციაში. ქვეყნის სახელწოდებიდან ამოიღეს სიტყვები „საბჭოთა სოციალისტური“ და სახელმწიფოს ეწოდა „საქართველოს რესპუბლიკა“, შეიცვალა სახელწმიფო სიმბოლიკა, გაუქმდა კომუნისტური პარტიის ხელმძღვანელი როლი და დასაბამი მიეცა პოლიტიკურ პლურალიზმს, გაუქმდა ისეთი ცნებები, როგორიცაა „სოციალისტური საკუთრება“, „სოციალისტური კანონიერება“, „სოციალისტური დემოკრატია“<ref></ref><ref></ref>.\n\n1991 წლის ბოლოს არაკონსტიტუციური გზით ვადამდე შეუწყდა უფლებამოსილება საქართველოს უზენაეს საბჭოს, რესპუბლიკის პრეზიდენტსა და მთავრობას. 1992 წლის 6 იანვარს შეიქმნა საქართველოს რესპუბლიკის სამხედრო საბჭო (ტრიუმვირატი) და დროებითი მთავრობა. სამხედრო საბჭომ ძალადაკარგულად გამოაცხადა გარდამავალი პერიოდის კონსტიტუცია და კანონმდებლობა, და 1992 წლის 21 თებერვალს მიიღო დეკლარაცია 1921 წლის 21 თებერვლის კონსტიტუციის აღდგენის თაობაზე. იმავე წელს დაიშალა სამხედრო საბჭო და შეიქმნა საქართველოს რესპუბლიკის სახელმწიფო საბჭო<ref></ref>. 1921 წლის აღდგენილ კონსტიტუციას კი ისეთივე ბედი ეწია, როგორიც მიღების დროს — მას არც ერთი დღე რეალურად არ უმოქმედია, რადგან იმ დროსთან შეუსაბამო იყო<ref name=\"ორმოცდათვრამეტი\"></ref>.\n\n=== მცირე კონსტიტუცია ===\n1992 წლის 6 ნოემბერს მიიღო კანონი „სახელმწიფო ხელისუფლების შესახებ“, რომელიც „მცირე კონსტიტუციის“ სახელწოდებით არის ცნობილი. იმ დროისთვის ეს კანონი აღმოჩნდა ერთადერთ აქტად, რომელსაც კონსტიტუციის გარეშე დარჩენილ ქვეყანაში შეეძლო გაეწია ძირითადი კანონის მაგივრობა<ref name=\"ორმოცდათვრამეტი\" />.\n\n=== კონსტიტუციის შემუშავება ===\n1993 წლის 16 თებერვალს საქართველოს პარლამენტის თავმჯდომარემ — სახელმწიფოს მეთაურმა, ედუარდ შევარდნაძემ პარლამენტს წარუდგინა წინადადება საქართველოს სახელმწიფო საკონსტიტუციო კომისიის შექმნის შესახებ, რომელსაც უნდა შეემუშავებინა არა ახალი კონსტიტუცია, არამედ 1921 წლის კონსტიტუციის ახალი რედაქციის პროექტი<ref></ref>.\n\nthumb|[[ედუარდ შევარდნაძე]]\n1993 წლის 25 მარტს საქართველოს პარლამენტმა მიიღო დადგენილება საქართველოს სახელმწიფო საკონსტიტუციო კომისიის შექმნისა და სახელმწიფო საკონსტიტუციო კომისიის დებულების დამტკიცების თაობაზე. ამ დებულების საფუძველზე სახელმწიფო საკონსტიტუციო კომისიის თავმჯდომარედ აირჩიეს საქართველოს პარლამენტის თავმჯდომარე — სახელმწიფოს მეთაური ედუარდ შევარდნაძე, მოადგილეებად — თბილისის სახელმწიფო უნივერსიტეტის იურიდიული ფაკულტეტის დეკანი, სამართლის თეორიისა და სახელმწიფო სამართლის კათედრის გამგე, პროფესორი გივი ინწკირველი და ვახტანგ ხმალაძე, მდივნად — თსუ-ის პროფესორი ავთანდილ დემეტრაშვილი. საკონსტიტუციო კომისიის შემადგენლობაში შევიდნენ პარლამენტარები, იურისტები, ეკონომისტები, ისტორიკოსები, საქართველოს მეცნიერებათა აკადემიის პრეზიდენტი და აკადემიკოსები, თბილისის სახელმწიფო უნივერსიტეტის პროფესორები, სულ, 118 წევრი<ref></ref><ref></ref>.\n\nსაკითხთა უკეთ მოსამზადებლად შეიქმნა სპეციალიზებული სამუშაო ჯგუფები<ref></ref>:\n\n\nპარლამენტის ერთ-ერთი დადგენილებით, სამუშაო ჯგუფების მიერ შემუშავებული პროექტები უნდა გაეერთიანებინა სარედაქციო ჯგუფს; კონსტიტუციის საბოლოო ვარიანტი უნდა მიეღო ჯერ სახელმწიფო საკონსტიტუციო საბჭოს, შემდეგ კი საქართველოს პარლამენტს. ამ წესით მიღებული პროქტი უნდა გასულიყო საყოველთაო-სახალხო კენჭისყრაზე — კონსტიტუცია ხალხს უნდა მიეღო, თუმცა ამ გეგმაში არსებითი ცვლილებები შევიდა. ნაცვლად 1921 წლის კონსტიტუციის მიღებისა, გადაწყდა სრულიად ახალი კონსტიტუციის მიღება. პრობლემათა ღრმად შესწავლისა და სახელმწიფოთა გამოცდილების გათვალისწინების მიზნით, კომისიის სამდივნოს მიერ 1993-1995 წლებში ორგანიზებული იყო სხვადასხვა კონფერენცია და სემინარი. სამდივნოს აქტიურ დახმარებას უწევდა ვენეციის კომისია<ref></ref>.\n\n1995 წლის დასაწყისში საკონსტიტუციო კომისიაში, გარდა ედუარდ შევარდნაძის პროექტისა, უკვე 12 პროექტი იყო, რომლებიც წარმოადგინეს: პოლიტიკურმა ორგანიზაციამ „ხმა ერისა“, საქართველოს ეროვნული დამოუკიდებლობის პარტიამ, თბილისის სახელმწიფო უნივერსიტეტის საერთაშორისო სამართლისა და საერთაშორისო ურთიერთობათა ფაკულტეტის ახალგაზრდა კონსტიტუციონალისტთა ჯგუფმა, საქართველოს რესპუბლიკურმა პარტიამ, მშრომელთა ინტერესების დაცვის საზგადოებამ, საქართველოს სახალხო პარტიამ, საქართელოს სახალხო ფრონტის ახალგაზრდა იურისტთა ასოციაციამ, საქართველოს კომერციულმა ბანკმა „აისი“, საქართველოს კომუნისტურმა პარტიამ, ღვთისშვილთა კავშირმა, ალექსანდრე შუშანაშვილმა (საინიციატივო პროექტი) და საქართველოს მოქალაქეთა კავშირმა.\n\nყველა პროექტი მეტ-ნაკლებად დეტალურად იქნა შესწავლილი კომისიის სხვადასხვა დონეზე, იყო შეჯერებული ვარიანტის შემუშავების მცდელობაც.\n\n=== კონსტიტუციის მიღება ===\n1995 წლის მაისში საკონსტიტუციო კომისიის პლენარულ სხდომებზე საბოლოო განხილვები დაიწყო. განხილვას საფუძლად დაედო ედუარდ შევარდნაძის მიერ წარმოდგენილი პროექტი. 2 ივლისს 64 ხმით 4-ის წინააღმდეგ სახელმწიფო საკონსტიტუციო კომისიამ მიიღო პროექტი და იგი დასამტკიცებლად საქართველოს პარლამენტს გადასცა<ref name=\"სამოცდაორი\"></ref>.\n\nსაკონსტიტუციო კომისიის მიერ სახელმწიფო მოწყობის დადგენილი ფორმები მიუღებელი აღმოჩნდა პარლამენტისთვის — კონსტიტუციის პროექტიდან ჯერ მოწყობის ფედერალური საწყისები ამოიღეს, ხოლო შემდეგ ნახევრადსაპრეზიდენტო მმართველობის ფორმა შეცვალეს საპრეზიდენტო რესპუბლიკის მიმსგავსებული ვარიანტით<ref name=\"სამოცდაორი\" />.\n\n1995 წლის 24 აგვისტოს, 17 საათსა და 50 წუთზე, საქართველოს რესპუბლიკის პარლამენტმა ე.წ. „იმელის“ შენობაში 159 ხმით 8-ის წინააღმდეგ მიიღო საქართველოს კონსტიტუცია. 1995 წლის 17 სექტემბერს სახელმწიფო საკონსტიტუციო კომისიისა და საქართველოს პარლამენტის წევრებმა ხელი მოაწერეს კონსტიტუციის ოფიციალურ ტექსტს მთავრობის იმ სასახლეში, სადაც საქართველოს რესპუბლიკის უზენაესმა საბჭომ გამოაცხადა საქართველოს დამოუკიდებლობის აღდგენის აქტი<ref></ref>.\n\n== ცვლილებები და დამატებები ==\n=== 2004 წლამდე ===\nკონსტიტუციის პირველი რევიზია განხორციელდა 1999 წლის 20 ივლისს მიღებული ორი კონსტიტუციური კანონით. ცვლილებები შეეხო კონსტიტუციის 50-ე და 70-ე მუხლების ზოგიერთ დებულებას. მათ შორის ყველაზე მნიშვნელოვანი 7%-იანი საარჩევნო ბარიერის დადგენა იყო<ref name=\"სამოცდაექვსი\"></ref>.\n\n2000 წლის 20 აპრილსა და 2002 წლის 10 ოქტომბერს კონსტიტუციური კანონით კონსტიტუციის შესაბამის ნაწილებში აჭარისა და აფხაზეთის სტატუსი განისაზღვრა „აჭარის ავტონომიური რესპუბლიკისა“ და „აფხაზეთის ავტონომიური რესპუბლიკის“ სახით<ref name=\"სამოცდარვა\" />.\n\n2001 წლის 30 მარტის კონსტიტუციური კანონით გადაისინჯა კონსტიტუციის მე-9, 66-ე, 73-ე და 89-ე მუხლები. ამ კონსტიტუციური კანონის საფუძველზე დაიშვა კონსტიტუციური შეთანხმების დადების შესაძლებლობა საქართველოს სახელმწიფოსა და საქართველოს სამოციქულო ავტოკეფალურ მართლმადიდებლურ ეკლესიას შორის<ref name=\"სამოცდაექვსი\" />.\n\n2003 წლის 23 ივლისის კონსტიტუციური კანონით გადაისინჯა კონსტიტუციის 35-ე მუხლის მე-3 პუნქტი და დაწყებით განათლებასთან ერთად სავალდებულოდ გამოცხადდა აგრეთვე საბაზისო განათლება<ref name=\"სამოცდაშვიდი\"></ref>.\n\n=== 2004 წლის რეფორმა ===\nმასშტაბური კონსტიტუციური რეფორმა განხორციელდა 2004 წელს. ცვლილება შეეხო 30-მდე მუხლს, კონსტიტუციის ტექსტს ჩაემატა ახალი, მეოთხე<sup>1</sup> თავი, რომელიც ეხება საქართველოს მთავრობას, ამოღებულ იქნა 91-ე მუხლი, რომლის მიხედვითაც პროკურატურა სასამართლო ხელისუფლების დაწესებულება იყო. 2004 წლის 6 თებერვლის კონსტიტუციური კანონი არსებითად შეეხო კონსტიტუციის იმ ნაწილს, რომელიც სახელმწიფო მმართველობის ფორმას ადგენდა — საპრეზიდენტო რესპუბლიკის ნაცვლად შემოღებულ იქნა მმართველობის ფორმა, რომლის კონცეფციურ საფუძვლად სახელდება ე.წ. ფრანგული მოდელი<ref name=\"სამოცდაშვიდი\" />.\n\n2004 წლის 23 აპრილის კონსტიტუციური კანონით შეიცვალა საქართველოს პარლამენტის წევრის იმუნიტეტის შინაარსი<ref name=\"სამოცდაშვიდი\" />.\n\n2004 წლის 1 ივლისს კონსტიტუციური კანონით, რომელიც კონსტიტუციის ტექსტში არ შედის, განისაზღვრა აჭარის ავტონომიური რესპუბლიკის განსაკუთრებულ გამგებლობას მიკუთვნებული საკითხები, ორგანოთა სისტემა, მათი კომპეტენცია. ამავე კანონით გარკვეული ცვლილებები იქნა შეტანილი საქართველოს საკონსტიტუციო სასამართლოს კომპეტენციაში<ref name=\"სამოცდაშვიდი\" />.\n\n=== 2005-2009 წწ ===\n\n2005 წლის 23 თებერვლის კონსტიტუციური კანონის საფუძველზე, 235-დან 150-მდე შემცირდა საქართველოს პარლამენტის წევრთა საერთო რაოდენობა, 10-ის ნაცვლად დადგინდა 7 წევრის მოთხოვნა საპარლამენტო ფრაქციის შექმნისთვის<ref name=\"სამოცდაშვიდი\" />.\n\n2005 წლის 23 დეკემბრის კონსტიტუციური კანონი შეეხო კონსტიტუციის 25-ე მუხლის პირველ და 26-ე მუხლის მე-5 პუნქტებს — ამოღებულ იქნა სიტყვები „უშიშროების სამსახური“, ცვლილება შეეხო 73-ე მუხლს, რომლითაც პრეზიდენტს მიეცა უფლება, გადააყენოს მთავრობა, თანამდებობიდან დაითხოვოს შინაგან საქმეთა და თავდაცვის მინისტრები<ref name=\"სამოცდარვა\"></ref>.\n\n2005 წლის 27 დეკემბრის კონსტიტუციური კანონი შეეხო სასამართლო ხელისუფლების რეგულაციას — დადგინდა საერთო და საკონსტიტუციო სასამართლოს მოსამართლეების ასაკობრივი ცენზები; შეეხო მოსამართლის სტატუსს, საკონსტიტუციო სასამართლოსადმი მიმართვის ერთ-ერთ სუბიექტს, საქართველოს უზენაეს სასამართლოს, როგორც უმაღლეს საკასაციო სასამართლოს სტატუსს<ref name=\"სამოცდარვა\" />.\n\n2006 წლის 27 დეკემბერს მიიღეს ოთხი კონსტიტუციური კანონი. ერთ-ერთი მათგანით აიკრძალა სიკვდილით დასჯა, ხოლო მე-17 მულხს დაემატა მე-3 პუნქტი, რომელიც მიხედვითაც, იკრძალება დაკავებული პირის ფიზიკური და ფსიქიკური იძულება. შემდეგი კონსტიტუციური კანონები ეხება პრეზიდენტის, როგორც საქართველოს სამხედრო ძალების მთავარსარდლის უფლებამოსილებებს; საქართველოს პარლამენტისა და პრეზიდენტის არჩევნების რეგულაციას, პრეზიდენტის უფლებამოსილებას საგარეო ურთიერთობაში; მართლმსაჯულებისა და იუსტიციის უმაღლესი საბჭოს საკითხებს<ref name=\"სამოცდარვა\" />.\n\n2008 წლის 11 მარტის კონსტიტუციური კანონი შეეხო პრეზიდენტის უფლებამონაცვლეობას, მთავრობის შემადგენლობას, სახელმწიფო რწმუნებულის — გუბერნატორის ინსტიტუტს<ref name=\"სამოცდარვა\" />.\n\n2008 წლის 12 მარტის კონსტიტუციური კანონის მიხედვით, პარლამენტში უნდა იყოს პროპორციული საარჩევნო სისტემით არჩეული 75 და მაჟორიტარული სისტემით არჩეული 75 წევრი; საარჩევნო ბარიერი 5%-ით განისაზღვრა<ref name=\"სამოცდაცხრა\"></ref>.\n\n2008 წლის 10 ოქტომბრის კონსტიტუციური კანონი შეეხო იმპიჩმენტის საფუძველს, პრეზიდენტის უფლებას, თანამდებობიდან გადააყენოს თავდაცვის, შინაგან საქმეთა და იუსტიციის მინისტრები; პროკურატურის ორგანოები შევიდა იუსტიციის სამინისტროს სისტემაში<ref name=\"სამოცდაცხრა\" />.\n\n2009 წლის 24 სექტემბრის კონსტიტუციური კანონით განისაზღვრა საქართველოს პარლამენტის ადგილსამყოფელი — თბილისში (ქუთაისში უნდა გაიმართოს პლენარული სხდომები), თუმცა მის ამოქმედებამდე მასში ცვლილებები იქნა შეტანილი და დაზუსტდა, რომ ადგილსამყოფელი იქნებოდა თბილისსა და ქუთაისში.<ref name=\"სამოცდაცხრა\" /><ref></ref>\n\n=== 2010 წლის რეფორმა ===\nარსებითი ცვლილებები შევიდა კონსტიტუციაში 2010 წლის 15 ოქტომბრის საკონსტიტუციო რეფორმის შემდეგ.\n\n==== კომისია ====\n2009 წლის 8 ივნისის საქართველოს პრეზიდენტმა გამოსცა განკარგულება საქართველოს სახელმწიფო საკონსტიტუციო კომისიის შექმნის მიზნით გასატარებელი ღონისძიებების შესახებ, რომელიც ითვალიწინებდა საქართველოს სახელმწიფო საკონსტიტუციო კომისის შექნას. ამ განკარგულების საფუძველზე, კომისიის თავმჯდომარედ დაინიშნა ივანე ჯავახიშვილის სახელობის თბილისის სახელმწიფო უნივერსიტეტის სრული პროფესორი ავთანდილ დემეტრაშვილი.\n\n\n\nსაკითხთა უკეთ მოსამზადებლად შეიქმნა სპეციალიზებული სამუშაო ჯგუფები:\n\n\n\n==== ცვლილებები ====\nცვლილებები შეეხო კონსტიტუციის თითქმის ყველა ნაწილს, მათ შორის, პრეამბულასაც. პრეამბულის თხრობის სტილი შეიცვალა მესამე პირში, კონსტიტუცია ემყარება არა 1921 წლის კონსტიტუციის ძირითად პრინციპებს, არამედ მის ისტორიულ-სამართლებრივ მემკვიდრეობას<ref name=\"საქართველოს კონსტიტუციის პრეამბულა\"/>.\n\nცვლილებები შევიდა ადამიანის ძირითადი უფლებებისა და თავისუფლებების, ხელისუფლების ორგანოთა ნორმებში. კონსტიტუციას ჩაემატა მეშვიდე<sup>1</sup> თავი, რომელიც ადგილობრივი თვითმმართველობის შესახებ საკითხებს არეგულირებს<ref>საქართველოს კონსტიტუცია, თავი მეშვიდე<sup>1</sup></ref>.\n\n2010 წლის 15 ოქტომბრის რეფორმით გათვალისწინებულ იქნა ისეთი ცვლილებები, რომლებიც ძალაში შევიდა 2013 წლის 27 ოქტომბრის  საპრეზიდენტო არჩევნების შედეგად არჩეული პრეზიდენტის მიერ ფიცის დადების მომენტიდან. ამ ცვლილებებით შეიცვალა სახელმწიფო მმართველობის ფორმა — საქართველო გახდება ნახევრადსაპრეზიდენტო რესპუბლიკა. შეიზღუდა პრეზიდენტის უფლებამოსილებები. იგი აღარ არის მთავრობის მეთაური და მთავრობის ფორმირებაში ფორმალურად იღებს მონაწილეობას. გაეზარდა უფლებამოსილებები პრემიერ-მინისტრს. იგი გახდა მთავრობის მეთაური. შემოღებულ იქნა კონტრასიგნაციის ინსტიტუტი — პრემიერ-მინისტრის კონტრასიგნაციას საჭიროებს კონსტიტუციის 73<sup>1</sup> მუხლში გათვალისწინებული პრეზიდენტის სამართლებრივი აქტები. სრულიად შეიცვალა მთავრობის ფორმირების წესი — მას აყალიბებს არა პრეზიდენტი, არამედ პარლამენტი. მთავრობის უფლებამოსილება მოხსნილად ითვლება ახალარჩეული პარლამენტის უფლებამოსილების ცნობისთანავე. პრეზიდენტი მხოლოდ პარლამენტში საუკეთესო შედეგის მქონე მქონე საარჩევნო სუბიექტის მიერ მისთვის წარდგენილ პრემიერ-მინისტრობის კანდიდატს წამოაყენებს, ხოლო მთავრობის შემადგენლობისთვის ნდობის გამოცხადებიდან ორი დღის ვადაში ნიშნავს პრემიერ-მინისტრს. თუ ორი დღის ვადაში იგი არ გამოსცემს სამართლებრივ აქტს პრემიერ-მინისტრის დანიშვნის თაობაზე, პრემიერ-მინისტრი მაინც დანიშნულად ითვლება<ref>საქართველოს კონსტიტუციის ახალი რედაქცია</ref>.\n\nიმავე წელს, კონსტიტუციის ახალ რედაქციას დაემატა (კონსტიტუციური კანონი 15.12.2010წ, N4033-რს) 3 პუნქტი, რომლითაც დასრულდა მთავრობის 2009 წელს წამოყენებული ინციატივა ეკონომიკური და ფისკალური პოლიტიკის საკონტიტუციო დონეზე დარეგულირების ნაწილში.<ref></ref> კერძოდ, კონსტიტუციის 94-ე მუხლს დაემატა შემდეგი შინაარსის მე-7 პუნქტი: „ხანგრძლივი, სტაბილური ეკონომიკური ზრდის უზრუნველსაყოფად ეკონომიკური პოლიტიკის ფუძემდებლური პრინციპები დგინდება ორგანული კანონით. მაკროეკონომიკური პარამეტრების დადგენილი ზღვრების დარღვევისა და განსაკუთრებული აუცილებლობის დროს ზღვრებისაგან გადაცდენის შემთხვევები, ასევე პარამეტრების ზღვრებთან დაბრუნების მიზნით განსახორციელებელი ღონისძიებები განისაზღვრება ორგანული კანონით.“, ხოლო 94-ე მუხლს დაემატა მე-4 და მე-5 პუნქტები, რომლითაც შეიზღუდა ხელისუფლების დისკრეცია გადასახადების დაწესებასა და ცვლიელბაში,  რეფერენდუმის სასარგებლოდ.<ref></ref>\n\n==== კრიტიკა ====\n2010 წლის 15 ოქტომბრის საკონსტიტუციო რეფორმამ საზოგადოებაში აზრთა სხვადასხვაობა გამოიწვია. მისი ერთი ნაწილი თვლის, რომ ამ რეფორმას დადებითი შედეგი მოყვა, მეორე ნაწილი კი მიიჩნევს, რომ ამას არანაირი ცვლილება არ მოყოლია, არამედ, პირიქით, გაუარესდა მდგომარეობა. დადებით მხარედ ყველა ასახელებს იმას, რომ შეიზღუდა პრეზიდენტის ძალაუფლება და მისი უფლებამოსილებები გადანაწილდა ხელისუფლების სხვა შტოებზე, განსაკუთრებით კი, პრემიერ-მინისტრზე — მას საგრძნობლად გაეზარდა უფლებამოსილებები. მაგრამ სწორედ ეს გახდა ერთ-ერთი უმთავრესი მიზეზი საზოგადოებაში გამოწვეული დავისა. კონსტიტუციური რეფორმის მოწინააღმდეგეთა და ზოგიერთი ოპოზიციური პარტიის აზრით, განხორციელებული კონსტიტუციური რეფორმა ემსახურებოდა არა მდგომარეობის გაუმჯობესებას, არამედ მიხეილ სააკაშვილის ხელისუფლებაში დარჩენას<ref></ref>.\n\n=== 2011-2013 წწ ===\n2011 წლიდან 2013 წლის ჩათვლით რამდენიმე ცვლილება და დამატება შევიდა საქართველოს კონსტიტუციაში.\n\n2011 წლის 27 დეკემბრის კონსტიტუციური კანონით (N5630-რს) ხუთ მუხლში. სასჯელაღსრულების დაწესებულებაში მყოფ პირთაგან ნაკლებად მძიმე დანაშაულის ჩამდენთათვის დაშვებულ იქნა არჩევნებსა და რეფერენდუმებში მონაწილეობის უფლება. შეიცვალა პარლამენტის წევრთა მანდატების განაწილების წესი – საპარლამენტო ფრაქციის შექმნისათვის დადგენილზე ნაკლები მანდატის მოგროვების შემთხვევაში, საარჩევნო სუბიექტებს მანდატები შეევსებათ ფრაქციის შექმნისათვის საჭირო მინიმალურ რაოდენობამდე. შეიცვალა ვეტოს დაძლევის წესი, კერძოდ: კანონის პროექტი პირვანდელი სახით „მიღებულად ჩაითვლება, თუ მას მხარს დაუჭერს პარლამენტის სიითი შემადგენლობის ნახევარზე მეტი. ორგანული კანონის პროექტი მიღებულად ჩაითვლება, თუ მას მხარს დაუჭერს პარლამენტის სრული შემადგენლობის ნახევარზე მეტი. კონსტიტუციური კანონის პროექტი მიღებულად ჩაითვლება, თუ მას მხარს დაუჭერს პარლამენტის სრული შემადგენლობის არანაკლებ სამი მეოთხედი.“ დაზუსტდა კონსტიტუციის გადასინჯვის წესიც: „კონსტიტუციის გადასინჯვის კანონპროექტი მიღებულად ჩაითვლება, თუ მას საქართველოს პარლამენტის ორ თანამიმდევრულ სესიაზე სულ ცოტა სამი თვის ინტერვალით მხარს დაუჭერს საქართველოს პარლამენტის სრული შემადგენლობის არანაკლებ სამი მეოთხედი.“ <ref></ref>\n\n2012 წლის 22 მაისის კონსტიტუციური კანონით საქართველოს მოქალაქის პარლამენტის წევრად აარჩევის ასაკი 25-დან 21 წელზე ჩამოვიდა. ასევე, ერთჯერადა 2014 წლის 1 იანვრამდე საპარლამენტო და საპრეზიდენტო არჩევნებში მონაწილეობის და ხმის მიცემის უფლება მიეცათ პირებს, რომლებიც დაბადებული იყვნენ და ბოლო 5 წლის განმავლობაში მუდმივად ცხოვრობენ საქართველოში და ნორმის ამოქმედების მომენტისთვის გააჩნდათ ევროკავშირის წევრი სახელმწიფოს მოქალაქეობა.<ref></ref> 2012 წელსვე საქართველოს კონტროლის პალატა შეიცვალა სახელმწიფო აუდიტის სამსახურით,<ref group=\"შენიშვნა\">კონსტიტუციაში შეტანილი ცვლილებით, სამსახურის სახელწოდებაში, მისი წინამორბედისგან განსახვავებით, აღარ ფიგურირებს სიტყვა „საქართველოს“.</ref> რომელსაც ხელმძღვანელობს გენერალური აუდიტორი,<ref></ref> და კონსტიტუციაში აისახა ქალაქ ლაზიკის შესახებ ჩანაწერი.<ref></ref>\n\n=== 2017 წლის რეფორმა ===\n2016 წლის საპარლამენტო არჩევნების შემდეგ,<ref group=\"შენიშვნა\">აღსანიშნავია, რომ მე-9 მოწვევის პარლამენტში „ქართული ოცნება“ წარმოდგენილ იქნა საკონსტიტუციო უმრავლესობით.</ref> 15 დეკემბრის N65-Iს დადგენილებით საქართველოს პარლამენტმა შექმნა სახელმწიფო საკონსტიტუციო კომისია, რომელსაც 2017 წლის 30 აპრილამდე უნდა ემუშავა კონსტიტუციის მორიგ გადასინჯვაზე. კონსტიტუციის გადასინჯვა კოალიცია „ქართული ოცნების“ ერთ-ერთი წინასაარჩევნო დაპირება იყო ჯერ კიდევ 2012 წლის საპარლამენტო არჩევნებისთვის, სადაც საპროგრამო დოკუმენტში გაცხადებულ იქნა მმართველობის საპარლამენტო მოდელის მხარდაჭერა.<ref></ref><ref name=\"Zedelashvili, 2017\"></ref><ref group=\"შენიშვნა\">თუმცა იქვე აღინიშნა, რომ საბოლოო გადაწყვეტილება კონსტიტუციური მოწყობის თაობაზე მიღებული იქნებოდა ფართო სამოქალაქო შეთანხმების საფუძველზე.</ref> თუმცა მანამდე დაწყებული გადასინჯვის მცდელობები უშედეგოდ დასრულდა.<ref group=\"შენიშვნა\">კერძოდ, 2013 წლის 4 ოქტომბრის საქართველოს პარლამენტის N1479-Iს დადგენილებით ასევე შეიქმნა სახელმწიფო საკონსტიტუციო კომისია, რომელსაც კონსტიტუციის გადასინჯვის კანონპროექტი პარლამენტისთვის 2014 წლის 1 სექტემბრამდე უნდა წარედგინა, რაც ვერ მოხერხდა ორგზის გადავადდების მიუხედავად და საბოლოოდ 2016 წლის 29 თებერვალს კომისიას ვადა ამოეწურა.</ref>\n\nდაახლოებით 4 თვის მუშაობის შედეგად, 2017 წლის 22 აპრილს საკონსტიტუციო კომისიამ კენჭი უყარა და დაამტკიცა საკონსტიტუციო ცვლილებების პროექტი, რომელიც სხვა ცვლილებებთან და დამატებებთან ერთად, მოქმედ კონსტიტუციის ტექსტს მთლიანად უცვლიდა რედაქციას.<ref group=\"შენიშვნა\">იურიდიული ტექნიკის თვალსაზრისით შეიცვალა ყველა მუხლი, ხოლო უმეტესობა — შინაარსობრივადაც.</ref> ამით კომისიამ მუშაობა დაასრულა<ref></ref> და მიღებული კონსტიტუციური კანონის პროექტი 108 წევრის ინიციატივით 1 მაისს წარედგინა პარლამენტს, რის შემდეგაც დაიწყო საყოველთაო სახალხო განხილვები.<ref></ref> საკონსტიტუციო ცვლილებების საყოველთაო-სახალხო განხილვის ფორმატში საჯარო შეხვედრები 2 ეტაპად გაიმართა. I ეტაპი მიმდინარეობდა: ქუთაისში, ამბროლაურში, ჩოხატაურში, ბათუმში, ზუგდიდში, ახალციხეში, გორში, თელავში, მცხეთაში, რუსთავში, თბილისში. II ეტაპი გაგრძელდა: ზესტაფონში, სამტრედიაში, სიღნაღში, ხულოში, კასპში, ოზურგეთში, მესტიაში, ყაზბეგში, მარტვილში და თბილისის 9 რაიონში - ჯამში 29 შეხვედრა. ასევე გროვდებოდა წერილობითი ინფორმაციაც. კომისიამ შემაჯამებელი ოქმი მოამზადა 5 ივნისს და გაუგზავნა საქართველოს პარლამენტს.<ref></ref>\n\nპროცესის პარალელურად საქართველოს პრეზიდენტი გიორგი მარგველაშვილი, რომელმაც მანამდე უარი განაცახადა კომისიაში თავისი წარმომადგენლის მონაწილეობაზე,<ref></ref> ქვეყნის მასშტაბით აქტიურად ეწეოდა საინფორმაციო კამპანიას „კონსტიტუცია ყველასია“, რომლის მიზანიც იყო კონსტიტუციის შექმნის პროცესში საზოგადოების ჩართულობისა და მონაწილეობის უზრუნველყოფა, ასევე  ცნობიერების ამაღლება.<ref></ref>\n\n\n\nსაქართველოს პარლამენტმა კანონპროექტი საკონსტიტუციო უმრავლესობით ოპოზიციის ხმების გარეშე, ორი მოსმენით 2017 წლის ივნისში მიიღო,<ref></ref> რამაც კიდევ უფრო დაძაბა პოლიტიკური ვითარება რეფორმის გარშემო.<ref></ref> მმართველმა პარტიამ გადაწყვიტა ვენეციის კომისიის საბოლოო დასკვნის მიღებამდე გადაედო მესამე მოსმენა პარლამენტში.<ref></ref> განსაკუთრებული აზრთა სხვადასხვაობა გამოიწვიეს კანონპროექეტით შემოთავაზებულმა პრეზიდენტის და პარლამენტის არჩევის წესებმა და მათმა გარდამავალმა დებულებებმა, ასევე პროცედურულმა საკითხებმა, რამაც თავის მხრივ კონსტიტუციის დაბალი ლეგიტიმაციის კითხვები გააჩინა.<ref></ref><ref></ref><ref></ref> საბოლოო პარლამენტმა მესამე მოსმენა სექტემბერში ჩანიშნა, რისთვისაც საჭირო გახდა რიგგარეშე სხდომის მოწვევა და რაზეც თავის მხრივ პრეზიდენტმა უარი განაცხადა.<ref></ref> ამის მიუხედავად, კონსტიტუციის მაშინდელი რედაქციის შესაბამისად, პარლამენტი მაინც შეიკრიბა და 26 სექტემბერს მესამე მოსმენით კენჭი უყარა ცვლილებების პროექტს. სხდომა პროტესტის ნიშნად დატოვეს საპარლამენტო ოპოზიციის წარმომადგენლებმა. საბოლოოდ, კანონპროექტი 117 მომხრე და 2 წინააღმდეგი შედეგით დამტკიცდა და იმავე დღესვე გაუგზავნა პრეზიდენტს ხელმოსაწერად.<ref></ref>\n\nსაქართველოს პრეზიდენტმა საკონსტიტუციო პროცესში ჩართული პოლიტიკური პარტიებთან კონსულტაციები გამართა. გიორგი მარგველაშვილმა შეხვედრაზე ასევე მიიწვია საპრალამენტო უმრავლესობის წევრები, თუმცა არც მათ და არც მმართველ პარტიას პროცესში მონაწილეობა არ მიუღიათ. პოლიტიკური პარტიები კონსტიტუციის მიღებულ რედაქციაზე ვეტოს დადებას ითხოვდნენ პრეზიდენტისგან. თავის მხრივ საპარლამენტო უმრავლესობა პრეზიდენტს, როგორც კონსესუს, სთავაზობდა ვეტო მხოლოდ ორ ნაწილში, ბონუსების ამოღების და ბლოკების გაუქმების ნაწილში გამოიყენებინა.<ref></ref><ref></ref> საბოლოოდ პრეზიდენტმა, 9 ოქტომბერს, კანონპროექტს ვეტო დაადო და მოტივირებული შენიშვნებით დაუბრუნა პარლამენტს ხელახლა განსახილვევლად. პრეზიდენტის განცხადებით, მის მიერ პარლამენტში წარდგენილი 6-პუნქტიანი მოტივირებული შენიშვნებიდან პირველი 4 პუნქტი, სრულად იმეორებდა ვენეციის კომისიის წინაშე „ქართული ოცნების“ მიერ აღებულ ვალდებულებას და ესენი იყო: ბონუსის, საარჩევნო ბლოკების, საკონსტიტუციო სასამართლოსა და აღმსარებლობის თავისუფლების საკითხები, ხოლო მე-5 საკითხი — 2020 წელს პროპორციული არჩევნების დანიშვნის საკითხი — მისი თქმით ასევე „ქართულ ოცნებას“ ეკუთვნოდა. ბოლო საკითხი კი ეხებოდა პრეზიდენტის არჩევის წესს და პრეზიდენტი საკითხის მომავალში განხილვას სთავაზობდა პარლამენტს, ხოლო პირდაპირი არჩევის წესის დატოვებას იმ დრომე, სანამ საქართველოს ეყოლებოდა ორპალატიანი პარლამენტი.<ref></ref> პრეზიდენტის მოტივირებულ შენიშვნებს მხარი არასამთავრო სექტორის ნაწილმაც დაუჭირა.<ref></ref> პარლამენტმა არ გაიზიარა პრეზიდენტის მოტივირებული შენიშვნები და 13 ოქტომბრის რიგგარეშე სხდომაზე კენჭი უყარა კანონპროექტის პირვანდელ (წარდგენილ) რედაქციას. სხდომაზე რეგისტრაცია 124-მა წევრმა გაიარა, აქედან პრეზიდენტის შენიშვნებს 110 მოწინააღმდეგე და 8 მომხრე ჰყავდა. კონსტიტუციური კანონის პროექტის პირვანდელ რედაქციას კი მხარი 117-მა წევრმა დაუჭირა. სხდომა განხილვამდე დატოვა ფრაქია „ნაციონალურმა მოძრაობამ“, ხოლო ფრაქია „ევროპულმა საქართველომ“ პროცესი სხდომაზე მიტანილი სპეციალური ბანერით გააპროტესტა.<ref></ref> მიღებული კონსტიტუციური კანონი (N1324-რს, 2017) ხელმოსაწერად გაეგზავნა პრეზიდენტს. არსებობდა მოლოდინი, რომ დაპირისპირების ფონზე პრეზიდენტი ხელს არ მოაწერდა კანონს, თუმცა მან 19 ოქტომბერს კანონს ხელი მოაწერა და ის ძალაში შევიდა.<ref></ref>\n\nამის შემდგომ, საპარლამენტო უმრავლესობამ კონსტიტუციის ტექსტის მორიგ გადასინჯვაზე დაიწყო მუშაობა უკვე მიღებულ კანონში (N1324-რს<ref></ref>) ცვლილებების განხილვით, რაც მეტწილად განპირობებული იყო ბონუსების ამოღებისა და ბლოკების ერთჯერადად დატოვების დაპირებით.<ref></ref> ამჯერადაც პროცესი პოლიტიკური დაძაბულობის და დაპირისპირების ფონზე წარიმართა. ოპოზიციურმა ფრაქციებმა უარი განაცხადეს გადასინჯვის პროცესში მონაწილეობაზე.<ref></ref><ref name=\"ქეთი მაჭავარიანი\"></ref> 2 ნოემბერს საქართველოს პარლამენტს 116 წევრის ინიციატივით წარედგინა ცვლილებების მორიგი პროექტი, რომელიც გარდა ბონუსების და ბლოკების დაპირებული საკითხისა, ცალკეულ ნორმათა სამართლებრივ და რედაქციულ დაზუსტებებს ითვალისწინებდა.<ref name=\"ქეთი მაჭავარიანი\"/> საბოლოოდ, 2017 წლის საკონსტიტუციო რეფორმა დასრულდა 2018 წლის 23 მარტს, საქართველოს კონსტიტუციური კანონის N2071-IIს მიღებით.<ref name=\"2071-IIს\"></ref>\n\n2017 წლის რეფორმის შედეგად მიღებული კონსტიტუციის ახალი რედაქცია საბოლოოდ ძალაში შევდა 2018 წელს საქართველოს მომდევნო პრეზიდენტის – სალომე ზურაბიშვილის მიერ ფიცის დადებისთანავე.<ref></ref>\n\n==== კომისია ====\n2016 წელს საქართველოს პარლამენტის თავმჯდომარის 23 დეკემბრის N253/3 ბრძანებით დამტკიცდა საკონსტიტუციო კომისიის შემადგენლობა, რომელშიც შევიდნენ: საპარლამენტო უმრავლესობის და უმცირესობის წევრები, წევრები სხვა ფრაქციებიდან და დამოუკიდებელი დეპუტატები, აგრეთვე იმ პარტიის წარმომადგენლები, რომელთაც ვერ გადალახეს საარჩევნო ბარიერი მაგრამ მიიღეს ამომრჩეველთა ხმების 3% მაინც. კომისიის წევრებად დასახელდნენ ასევე: საქართველოს პრეზიდენტის,<ref group=\"შენიშვნა\">თუმცა პრეზიდენტმა უარი განაცხადა კომისიაში თავისი წარმომადგენლების მონაწილეობაზე, რითაც უნდობლობა გამოუცხადა კომისიას.</ref> მთავრობის და სასამართლოს წარმომადგენლები, აჭარისა და აფხაზეთის ავტონომიური რესპუბლიკების უმაღლესი საბჭოს და მთავრობის თავმჯდომარეები, საქართველოს სახალხო დამცველი, საქართველოს ეროვნული ბანკის პრეზიდენტი, გენერალური აუდიტორი, ეროვნული უშიშროების საბჭოს მდივანი, დამოუკიდებელი ექსპერტები და არასამთავრობო ორგანიზაციის წარმომადგენლები. ჯამში კომისია შედგებოდა 73 წევრისგან.<ref></ref><ref></ref>\n\n\n\nკომისიამ მუშაობა წარმართა თემატურ ჯგუფებად:\n* ადამიანის ძირითადი უფლებებისა და თავისუფლებების, სასამართლო ხელისუფლების, საქართველოს კონსტიტუციის პრეამბულისა და ზოგადი და გარდამავალი დებულებების საკითხთა სამუშაო ჯგუფი;\n* საქართველოს პარლამენტის, ფინანსებისა და კონტროლის და საქართველოს კონსტიტუციის გადასინჯვის საკითხთა სამუშაო ჯგუფი;\n* საქართველოს პრეზიდენტის, საქართველოს მთავრობისა და თავდაცვის საკითხთა სამუშაო ჯგუფი;\n* ადმინისტრაციულ-ტერიტორიული მოწყობისა და ადგილობრივი თვითმმართველობის საკითხთა სამუშაო ჯგუფი.\n\n====ცვლილებები====\nრეფორმის შედეგად ცვლილებები განიცადა კონსტიტუციის მთლიანმა ტექსტმა,<ref group=\"შენიშვნა\">მიუხედავად იმისა, რომ ერთი შეხედვით პრეამბულა არ შეცვლილა, ის ჩასწორდა პუნქტუაციის თვალსაზრისით.</ref><ref></ref> როგორც რედაქციული, ისე სამართლებრივ ნორმათა გადამუშავების თვალსაზრისით. კონსტიტუციის ახალი რედაქცია შედგება: პრეამბულისგან, 11 თავისა და 78 მუხლისგან. ძველი რედაქციისგან განსხვავებით, თითოეული მუხლი დასათაურებულია და მათში ასახულია მუხლის შინაარსი.<ref group=\"შენიშვნა\">ასე მაგალითად, პირველი მუხლი, რომელიც სახელმწიფო დამოუკიდებლობას და ტერიტორიულ მთლიანობას ეხება, ეწოდა „სახელმწიფო სუვერენიტეტი“.</ref>\n\n'''კონსტიტუციურ ნორმად იქცა:'''\n* შშმ პირების და მათთვის განსაკუთრებული პირობების შექმნის სახელმწიფო ვალდებულება;\n* მოქალაქის სარჩელის „გონივრულ ვადაში” განხილვის უფლება;\n* ინტერნეტით თავისუფალი სარგებლობის უფლება; \n* აკადემიური თავისუფლება;\n* ქორწინება, როგორც ქალისა და მამაკაცის კავშირი ოჯახის შექმნის მიზნით; \n* სასოფლო-სამეურნეო დანიშნულების მიწა, როგორც განსაკუთრებული მნიშვნელობის რესურსი; \n* ადვოკატის უფლებების შეუფერხებელი განხორციელება და ადვოკატთა თვითორგანიზების უფლება;\n* სხვა ქვეყნის მოქალაქეობის უფლება.\n\n'''შეიცვალა:'''\n* პრეზიდენტის, დეპუტატის და საკონსტიტუციოს მოსამართლის ასაკი და კერძოდ, გაიზარდა;<ref group=\"შენიშვნა\">პარლამენტის დეპუტატი ვერ იქნება 25 წელზე უფრო ახალგაზრდა, პრეზიდენტი უნდა იყოს სულ მცირე 40 წლის, ხოლო საკონსტიტუციო სასამართლოს მოსამართლე — არანაკლებ 35 წლის.</ref>\n* პრეზიდენტის არჩევის წესი — 2023 წლიდან საქართველოს პრეზიდენტი აირჩევა არაპირდაპირი წესით საარჩევნო კოლეგიის მიერ, 5 წლის ვადით დებატების გარეშე ღია კენჭისყრით. საარჩევნო კოლეგიის შემადგენლობაში იქნება 300 წევრი;<ref group=\"შენიშვნა\">საარჩევნო კოლეგიაში შევლენ: საქართველოს პარლამენტის და აფხაზეთისა და აჭარის ავტონომიური რესპუბლიკების უმაღლესი წარმომადგენლობითი ორგანოების ყველა წევრი. საარჩევნო კოლეგიის სხვა წევრებს საქართველოს ცენტრალური საარჩევნო კომისიის მიერ ორგანული კანონის საფუძველზე განსაზღვრული კვოტების შესაბამისად, ადგილობრივი თვითმმართველობის წარმომადგენლობითი ორგანოების შემადგენლობიდან ასახელებენ შესაბამისი პოლიტიკური პარტიები. კვოტები განისაზღვრება პროპორციული გეოგრაფიული წარმომადგენლობის პრინციპის დაცვითა და ადგილობრივი თვითმმართველობის პროპორციული წესით ჩატარებული არჩევნების შედეგების პროპორციის მიხედვით. საარჩევნო კოლეგიის შემადგენლობას ამტკიცებს საქართველოს ცენტრალური საარჩევნო კომისია.</ref>\n* პროკურატურა გამოვიდა იუსტიციის სამინისტროს შემადგენლობიდან და გახდა დამოუკიდებელი და პარლამენტის წინაშე ანგარიშვალდებული ორგანო; \n* ომბუდსმენის თანამდებობაზე ერთი და იგივე პირის არჩევა აიკრძალა;\n* უზენაესი სასამართლოს მოსამართლეების რაოდენობა გაიზარდა 28 მოსამართლემდე, რომელთაც იუსტიციის უმაღლესი საბჭოს წარდგინებით უვადოდ (ხოლო თავმჯდომარეს 10 წლით) სრული შემადგენლობის უმრავლესობით ირჩევს პარლამენტი;<ref group=\"შენიშვნა\">დანიშვნამდე 3 წლის გამოსაცდელი ვადით და შემდგომ ორგანული კანონით დადგენილი ასაკის მიღწევამდე.</ref>\n* საკონსტიტუციო სასამართლო მიმდინარე საარჩევნო წელს ვერ განიხილავს საარჩევნო კანონმდებლობის მომწესრიგებელ ნორმებს;\n* პარლამენტის წევრები აირჩევიან პროპორციული სისტემით. არჩევნებში მონაწილეობას მხოლოდ პოლიტიკური პარტიები შეძლებენ. ფრაქციის შესაქმნელად არანაკლებ 7 დეპუტატი იქნება საჭირო და ერთი პოლიტიკური პარტიის წარდგენით არჩეული წევრები ვერ შექმნიან ერთზე მეტ ფრაქციას;\n* პარლამენტის ადგილსამყოფელი. ამის ამრეგულირებელინორმა ამოღებულია კონსტიტუციის ტექსტიდან და რეგულირდება მხოლოდ პარლამენტის რეგლამენტით;\n* გაუქმდა უშიშროების საბჭო და მის ნაცვლად, საომარი მდგომარეობის დროს, სათათბირო ორგანო – ეროვნული თავდაცვის საბჭოს შექმნა განისაზღვრა, რომლის თავმჯდომარეც საქართველოს პრეზიდენტი იქნება.\n\n'''გარდამავალი ნორმები:'''\n\nკონსტიტუციურ კანონი (N1324-რს), რომელითაც კონსტიტუციას ეცვალა რედაქცია, ასევე ადგენს გარდამავალ ნორმებს, რომელითაც:\n* ორგანული კანონის სტატუსი მიენიჭა საქართველოს კანონებს: „სახელმწიფო ენის შესახებ“, „ნორმატიული აქტების შესახებ“ და „სახელმწიფო აუდიტის სამსახურის შესახებ“;\n* 94-ე მუხლის ის ნაწილი, რომელიც არეგულირებდა ახალი გადასახადების შემოღების საკითხს რეფერენდუმის გზით, ჩამოყალიბდა კონსტიტუციური კანონის (N1324-რს) გარდამავალი ნორმის სახით, სადაც აღნიშნულია, რომ ხსენებული კანონის ამოქმედებიდან 12 წლის განმავლობაში, აქციზის გარდა, საერთო-სახელმწიფოებრივი გადასახადის ახალი სახის შემოღება ან გაზრდა შესაძლებელია მხოლოდ რეფერენდუმის გზით, გარდა ორგანული კანონით გათვალისწინებული შემთხვევებისა;\n* საქართველოს პრეზიდენტის მომდევნო არჩევნებში საქართველოს პრეზიდენტი აირჩევა 6 წლის ვადით;\n* 2024 წლის 31 დეკემბრამდე პირველად განწესების შემთხვევაში უვადოდ განწესებამდე მოსამართლე თანამდებობაზე შეიძლება განწესდეს 3 წლის ვადით. განსაზღვრული ვადით განწესებულ მოსამართლეზე მოსამართლის უვადოდ განწესების დათქმა გავრცელდეს ორგანული კანონით დადგენილი წესით მისი უვადოდ განწესების შემთხვევაში;\n<ref></ref><ref></ref>\n\n====კრიტიკა====\nკონსტიტუციის გადასინჯვის პროცესში, საწყის ეტაპზევე წარიმართა კრიტიკის ფონზე, რამდენადაც პოლიტიკურ მხარეებს შორის დაპირისპირების საგანი აღმოჩნდა თავად საკონსტიტუციო კომისიის ფორმირების საკითხი.\n\n\n== შინაარსი ==\nპირვანდელი რედაქციით, საქართველოს კონსტიტუცია შედგებოდა პრეამბულისგან, ძირითადი ნაწილისა და გარდამავალი დებულებებისგან, სულ, 9 თავი და 109 მუხლი<ref></ref>. ამჟამად, კონსტიტუცია შედგება პრეამბულისგან, ძირითადი ნაწილისა და გარდამავალი დებულებებისგან, სულ, 11 თავი და 124 მუხლი. კონსტიტუციას ჩაემატა მეოთხე<sup>1</sup> და მეშვიდე<sup>1</sup> თავები, 34<sup>1</sup>, 48<sup>1</sup>, 51<sup>1</sup>, 73<sup>1</sup>, 80<sup>1</sup>, 81<sup>1</sup>, 81<sup>2</sup>, 81<sup>3</sup>, 81<sup>4</sup>, 86<sup>1</sup>, 101<sup>1</sup>, 101<sup>2</sup>, 101<sup>3</sup>, 104<sup>1</sup>, 104<sup>2</sup>, 104<sup>3</sup> მუხლები, ამოღებულ იქნა 76<sup>1</sup> და 91-ე მუხლები.\n\n=== პრეამბულა ===\n\n\nპრეამბულაში გამოთქმულია საქართველოს მოქალაქეთა ნება, რომ დაამკვიდრონ დემოკრატიული საზოგადოებრივი წესწყობილება, ეკონომიკური თავისუფლება, სოციალური და სამართლებრივი სახელმწიფო, უზრუნველყონ ადამიანის საყოველთაოდ აღიარებული უფლებანი და თავისუფლებანი, განამტკიცონ სახელმწიფოებრივი დამოუკიდებლობა და სხვა ხალხებთან მშვიდობიანი ურთიერთობა. პრეამბულას იურიდიული ძალა არ გააჩნია.\n\n=== ძირითადი ნაწილი ===\nძირითადი ნაწილი მოიცავს 10 თავს, რომელთაგან პირველი ეხება ზოგად დებულებებს, მეორე — საქართველოს მოქალაქეობასა და ადამიანთა უფლებებს, მესამე — საქართვეთველოს პარლამენტს, მეოთხე — საქართველოს პრეზიდენტს, მეოთხე<sup>1</sup> — საქართველოს მთავრობას, მეხუთე — სასამართლო ხელისუფლებას, მეექვსე — სახელმწიფო ფინანსებსა და კონტროლს, მეშვიდე — სახელმწიფო თავდაცვას, მეშვიდე<sup>1</sup> — ადგილობრივ თვითმმართველობას, მერვე — კონსტიტუციის გადასინჯვას.\n\n===== ზოგადი დებულებები =====\nკონსტიტუციის პირველ თავში ჩამოყალიბებულია კონსტიტუციური წყობილების საფუძვლები. პირველი თავი აცხადებს, რომ საქართველო არის დემოკრატიული რესპუბლიკა<ref name=\"კონსტიტუცია_მუხლი1.2\"/>; ქვეყნის ტერიტორია განსაზღვრულია 1992 წლის 21 დეკემბრის მდგომარეობით<ref>საქართველოს კონსტიტუციის მე-2 მუხლის პირველი პუნქტი</ref>; სახელმწიფო ხელისუფლების წყაროა ხალხი<ref>საქართველოს კონსტიტუციის მე-5 მუხლის პირველი პუნქტი</ref>; სახელმწიფო ცნობს და იცავს ადამიანის საყოველთაოდ აღიარებულ უფლებებსა და თავისუფლებებს, ხელისუფლების განხორციელებისას ხალხი და სახელმწიფო შეზღუდული არიან ამ უფლებებითა და თავისუფლებებით, როგორც უშუალოდ მოქმედი სამართლით<ref name=\"კონსტიტუცია_7\"/>; საქართველოს სახელმწიფო ენა არის ქართული, ხოლო აფხაზეთის ავტონომიურ რესპუბლიკაში, აგრეთვე, აფხაზური<ref>საქართველოს კონსტიტუციის მე-8 მუხლი</ref>. ხაზგასმულია საქართველოს მართლმადიდებელი ეკლესიის განსაკუთრებული ისტორიული როლი და აქვე აღიარებულია რწმენის სრული თავისუფლება.<ref>საქართველოს კონსტიტუციის მე-9 მუხლი</ref> საქართველოს დედაქალაქად გამოცხადებულია თბილისი<ref>საქართველოს კონსტიტუციის მე-10 მუხლი</ref>.\n\n===== საქართველოს მოქალაქეობა. ადამიანის ძირითადი უფლებანი და თავისუფლებანი =====\nმეორე თავში განმტკიცებულია ადამიანის საყოველთაოდ აღიარებული ძირითადი უფლებები და მათი განხორციელების გარანტიები. მეორე თავი აცხადებს, რომ ყველა ადამიანი დაბადებით თავისუფალია და კანონის წინაშე თანასწორია განურჩევლად რასისა, კანის ფერისა, ენისა, სქესისა, რელიგიისა, პოლიტიკური და სხვა შეხედულებებისა, ეროვნული, ეთნიკური და სოციალური კუთვნილებისა, წარმოშობისა, ქონებრივი და წოდებრივი მდგომარეობისა, საცხოვრებელი ადგილისა<ref>საქართველოს კონსტიტუციის მე-14 მუხლი</ref>; სიცოცხლე ადამიანის ხელშეუვალი უფლებაა და სიკვდილით დასჯა აკრძალულია<ref>საქართველოს კონსტიტუციის მე-15 მუხლი</ref>; ყველას აქვს საკუთარი პიროვნების თავისუფალი განვითარების უფლება<ref>საქართველოს კონსტიტუციის მე-16 მუხლი</ref>; ადამიანის პატივი და ღირსება ხელშეუვალია<ref>საქართველოს კონსტიტუციის მე-17 მუხლის პირველი პუნქტი</ref>; ადამიანის თავისუფლება ხელშეუვალია<ref>საქართველოს კონსტიტუციის მე-18 მუხლის პირველი პუნქტი</ref>; ყოველ ადამიანს აქვს სიტყვის, აზრის, სინდისის, აღმსარებლობისა და რწმენის თავისუფლება.<ref>საქართველოს კონსტიტუციის მე-19 მუხლის პირველი პუნქტი</ref>; საკუთრების უფლება აღიარებული და ხელშეუვალია<ref>საქართველოს კონსტიტუციის 21-ე მუხლი</ref> ადამიანის პირადი ცხოვრება დაცულია<ref>საქართველოს კონსტიტუციის მე-20 მუხლი</ref>; ინტელექტუალური შემოქმედების თავისუფლება უზრუნველყოფილია<ref>საქართველოს კონსტიტუციის 23-ე მუხლის პირველი პუნქტი</ref>; მასმედია თავისუფალია და ცენზურა დაუშვებელია<ref>საქართველოს კონსტიტუციის 24-ე მუხლის მე-2 პუნქტი</ref>; აღიარებულია შეკრებებისა და მანიფესტაციების თავისუფლება <ref>საქართველოს კონსტიტუციის 25-ე მუხლი</ref>; ყველას აქვს საზოგადოებრივი და პოლიტიკური გაერთიანებების შექმნისა და მათში გაერთიანების უფლება<ref>საქართველოს კონსტიტუციის 26-ე მუხლი</ref>; უზრუნველყოფილია ამომრჩეველთა ნების თავისუფალი გამოვლინება<ref>საქართველოს კონსტიტუციის 28-ე მუხლის პირველი პუნქტი</ref>, სახელმწიფო თანამდებობის დაკავების უფლება<ref>საქართველოს კონსტიტუციის 29-ე მუხლი</ref>, შრომის თავისუფლება<ref>საქართველოს კონსტიტუციის 30-ე მუხლი</ref>, უდანაშაულობის პრეზუმფცია <ref>საქართველოს კონსტიტუციის 40-ე მუხლი</ref>, სასამართლოსადმი მიმართვის უფლება<ref>საქართველოს კონსტიტუციის 42-ე მუხლი</ref>.\n\nმეორე თავი აგრეთვე ადგენს, რომ კონსტიტუცია არ უარყოფს ადამიანის იმ უფლებებს, რომლებიც  ტექსტში პირდაპირ არაა მოხსენიებული, მაგრამ თავისთავად გამომდინარეობენ მისი პრინციპებიდან<ref>საქართველოს კონსტიტუციის 39-ე მუხლი</ref>. განსაზღვრულია ძირითადი უფლებების შეზღუდვის შესაძლებლობები საგანგებო ან საომარი მდგომარეობის დროს<ref>საქართველოს კონსტიტუციის 46-ე მუხლი</ref>. მეორე თავის თანახმად, შექმნილია საქართველოს სახალხო დამცველის ინსტიტუტი, რომელიც ზედამხედველობს ქვეყანაში ადამიანის უფლებების დაცვას<ref>საქართველოს კონსტიტუციის 43-ე მუხლი</ref>.\n\n===== საქართველოს პარლამენტი =====\nმესამე თავი არეგულირებს საქართველოს პარლამენტის ჩამოყალიბების, მის უფლებამოსილებებსა და უფლებამოსილების შეწყვეტის წესს, დეპუტატთა სამართლებრივ სტატუსსა და გარანტიებს, დეპუტატის იმუნიტეტს, ინდემნიტეტს. საქართველოს პარლამენტი არის ქვეყნის უმაღლესი წარმომადგენლობითი ორგანო, რომელიც ახორციელებს საკანონმდებლო ხელისუფლებას, განსაზღვრავს ქვეყნის საშინაო და საგარეო პოლიტიკის ძირითად მიმართულებებს,  აკონტროლებს მთავრობის საქმიანობას და სხვ.<ref>საქართველოს კონსტიტუციის 48 მუხლი</ref>.\n\n===== საქართველოს პრეზიდენტი =====\nმეოთხე თავში მოცემულია საქართველოს პრეზიდენტის სტატუსი, უფლებამოსილებები, მისი არჩევის, უფლებამონაცვლეობისა და იმპიჩმენტის წესი. საქართველოს პრეზიდენტი არის საქართველოს სახელმწიფოს მეთაური, ქვეყნის ერთიანობისა და ეროვნული დამოუკიდებლობის გარანტი. იგი კონსტიტუციით მისთვის მინიჭებული უფლებამოსილებების ფარგლებში უზრუნველყოფს სახელმწიფო ორგანოთა ფუნქციონირებას<ref>საქართველოს კონსტიტუციის 69-ე მუხლის პირველი პუნქტი</ref>.\n\n===== საქართველოს მთავრობა =====\nმეოთხე<sup>1</sup> თავი არეგულებს საკითხებს საქართველოს მთავრობის შესახებ. საქართველოს მთავრობა არის აღმასრულებელი ხელისუფლების უმაღლესი ორგანო, რომელიც ახორციელებს ქვეყნის საშინაო და საგარეო პოლიტიკას. მთავრობა ანგარიშვალდებულია პარლამენტის წინაშე<ref>საქართველოს კონსტიტუციის 78-ე მუხლის პირველი პუნქტი</ref>. მთავრობა შედგება პრემიერ-მინისტრისა და მინისტრებისაგან. მთავრობის შემადგენლობაში შეიძლება იყოს ერთი ან რამდენიმე სახელმწიფო მინისტრი<ref>საქართველოს კონსტიტუციის 78-ე მუხლის მე-2 პუნქტი</ref>.\n\n===== სასამართლო ხელისუფლება =====\nმეხუთე თავში მოცემულია საკითხები საქართველოს სასამართლო ხელისუფლების შესახებ. საკონსტიტუციო კონტროლის ორგანოა საქართველოს საკონსტიტუციო სასამართლო<ref>საქართველოს კონსტიტუციის 83-ე მუხლის პირველი პუნქტი</ref>. მართლმსაჯულებას ახორციელებენ საქართველოს საერთო სასამართლოები<ref>საქართველოს კონსტიტუციის 83-ე მუხლის მე-2 პუნქტი</ref>. ამ თავში ასევე მოცემულია საკონსტიტუციო და უზენაესი სასამართლოს ფორმირების წესი, მათი უფლებამოსილებები, შემადგენლობა, მოსამართლეთა სამართლებრივი სტატუსი და გარანტიები. დაუშვებელია საგანგებო და სპეციალური სასამართლოების შექმნა<ref>საქართველოს კონსტიტუციის 83-ე მუხლის მე-4 პუნქტი</ref>.\n\n===== სახელმწიფო ფინანსები და კონტროლი =====\nმეექვსე თავში მოცემულია სახელმწიფო ბიუჯეტის მიღების წესი<ref>საქართველოს კონსტიტუციის 92-ე და 93-ე მუხლები</ref>; დადგენილია მოქალაქეთა ვალდებულება, გადაიხადონ გადასახადები და მოსაკრებლები<ref>საქართველოს კონსტიტუციის 94-ე მუხლი</ref>; საქართველოს ეროვნული ბანკის სტატუსი, ეროვნული ბანკის საბჭოს ფორმირების წესი, შემადგენლობა და უფლებამოსილებები<ref>საქართველოს კონსტიტუციის 96-ე და 96-ე მუხლები</ref>; სახელმწიფო აუდიტის სამსახურის საქმიანობა, სტატუსი და უფლებამოსილებები<ref>საქართველოს კონსტიტუციის 97-ე მუხლი</ref>.\n\n===== სახელმწიფო თავდაცვა =====\nმეშვიდე თავი აცხადებს, რომ თავდაცვითი ომი საქართველოს სუვერენული უფლებაა<ref>საქართველოს კონსტიტუციის 98-ე მუხლის პირველი პუნქტი</ref>; ქვეყნის დამოუკიდებლობის, სუვერენიტეტისა და ტერიტორიული მთლიანობის დასაცავად, აგრეთვე საერთაშორისო ვალდებულებათა შესასრულებლად საქართველოს ჰყავს სამხედრო ძალები<ref>საქართველოს კონსტიტუციის 98-ე მუხლის მე-2 პუნქტი</ref>; საქართველოს დაცვა საქართველოს ყოველი მოქალაქის მოვალეობაა. სამხედრო ვალდებულების მოხდა საამისო უნარის მქონე ყველა მოქალაქის ვალია<ref>საქართველოს კონსტიტუციის 101-ე მუხლი</ref>;  ამ თავში მოცემულია ნორმები ეროვნული უშიშროების საბჭოსა და სამხედრო ძალების გამოყენების შესახებ<ref>საქართველოს კონსტიტუციის მე-100 მუხლი</ref>.\n\n===== ადგილობრივი თვითმმართველობა =====\nმეშვიდე<sup>1</sup> თავი აწესრიგებს ადგილობრივი თვითმმართველობის საკითხებს, მის უფლებამოსილებებს<ref>საქართველოს კონსტიტუციის 101<sup>2</sup> მუხლი</ref>, სტატუსს, თვითმმართველი ერთეულის დამოუკიდებლობის გარანტიებს<ref>საქართველოს კონსტიტუციის 101<sup>2</sup> მუხლის მე-2 პუნქტი</ref>, ადგილობრივი თვითმმართველობის წარმომადგენლობითი და აღმასრულებელი ორგანოების შექმნისა და საქმიანობის წესს<ref>საქართველოს კონსტიტუციის 101<sup>1</sup> მუხლის პირველი პუნქტი</ref>.\n\n===== კონსტიტუციის გადასინჯვა =====\nმერვე თავი ითვალისწინებს კონსტიტუციის გადასინჯვის ორ სახეს, ზოგადსა და ნაწილობრივს<ref name=\"ას მეორე\">საქართველოს კონსტიტუციის 102-ე მუხლის პირველი პუნქტი</ref>. ზოგადი გადასინჯვა გულისხმობს ახალი კონსტიტუციის მიღებას, ხოლო ნაწილობრივი — არსებულ ტექსტში ცვლილებებისა და დამატებების შეტანას<ref></ref>. კონსტიტუციის კანონპროექტის შეტანის უფლება აქვთ პარლამენტის წევრთა სრული შემადგენლობის ნახევარზე მეტს და არანაკლებ 200 000 ამომრჩეველს<ref name=\"ას მეორე\" />. კონსტიტუციის გადასინჯვის კანონპროექტი წარედგინება საქართველოს პარლამენტს, რომელიც აქვეყნებს მას საყოველთაო-სახალხო განხილვისათვის. პარლამენტში კანონპროექტის განხილვა იწყება მისი გამოქვეყნებიდან ერთი თვის შემდეგ<ref>საქართველოს კონსტიტუციის 102-ე მუხლის მე-2 პუნქტი</ref>. კონსტიტუციის გადასინჯვის კანონპროექტი მიღებულად ჩაითვლება, თუ მას საქართველოს პარლამენტის ორ თანამიმდევრულ სესიაზე სულ ცოტა სამი თვის ინტერვალით მხარს დაუჭერს საქართველოს პარლამენტის სრული შემადგენლობის არანაკლებ სამი მეოთხედი<ref>საქართველოს კონსტიტუციის 102-ე მუხლის მე-3 პუნქტი</ref>. კონსტიტუციის გადასინჯვის კანონს, კონსტიტუციის 68-ე მუხლით გათვალისწინებული წესით, ხელს აწერს და აქვეყნებს საქართველოს პრეზიდენტი<ref>საქართველოს კონსტიტუციის 102-ე მუხლის მე-4 პუნქტი</ref>.\n\n=== გარდამავალი დებულებები ===\nმეცხრე თავში რეგლამენტირებულია კონსტიტუციის ძალაში შესვლის პირობები<ref>საქართველოს კონსტიტუციის 104-ე მუხლი</ref> და წესები<ref>საქართველოს კონსტიტუციის 109-ე მუხლი</ref>, მისი ამოქმედების შედეგები კანონმდებლობისათვის, სახელმწიფო ვალდებულება კონსტიტუციის ძალაში შესვლამდე ნორმატიული აქტების სახელმწიფო რეგისტრაციის, კონსტიტუციასთან და კანონებთან შესაბამისობის მოყვანის შესახებ<ref>საქართველოს კონსტიტუციის 106-ე მუხლი</ref>; საკონსტიტუციო სასამართლოს შესახებ ორგანული კანონის მიღების ვადა<ref>საქართველოს კონსტიტუციის 107-ე მუხლის მე-3 პუნქტი</ref>.\n\n== იხილეთ აგრეთვე ==\n* კონსტიტუცია\n* საქართველოს დემოკრატიული რესპუბლიკის კონსტიტუცია\n* სამხრეთ ოსეთის კონსტიტუცია\n* საქართველოს კონსტიტუციური შეთანხმება\n* საქართველოს კონსტიტუციური კანონი\n\n==ლიტერატურა==\n* საქართველოს კონსტიტუცია\n* \n* \n* \n*\n\n== რესურსები ინტერნეტში ==\n* საქართველოს კონსტიტუცია (1995) ქართულ, რუსულ, ინგლისურ და გერმანულ ენებზე, თბ., 1996\n* საქართველოს კონსტიტუცია \n* საქართველოს პარლამენტი\n* ვენეციის კომისია\n* საქართველოს კონსტიტუციური კანონი საქართველოს კონსტიტუციაში ცვლილებებისა და დამატებების შეტანის თაობაზე\n* „საქართველოს კონსტიტუციაში ცვლილებებისა და დამატებების შეტანის თაობაზე“ საქართველოს კონსტიტუციური კანონის პროექტის გამოქვეყნებისა და მისი საყოველთაო-სახალხო განხილვის საორგანიზაციო კომისიის შექმნის შესახებ პარლამენტის დადგენილება\n* საჯარო განხილვის კომისიის შეხვედრები\n* ექსპერტთა აზრი\n* კომენტარები „საქართველოს კონსტიტუციაში ცვლილებებისა და დამატებების შეტანის თაობაზე“ საქართველოს კონსტიტუციურ კანონზე\n\n== სქოლიო ==\n<div style=\"height:250px; overflow:auto; padding:3px; border:1px solid #aaa;\" class=\"scrollbox\">\n\n=== შენიშვნა ===\n\n\n=== წყარო ===\n\n</div>\n\n\n\n\n\n*", "url": "https://ka.wikipedia.org/wiki/საქართველოს_კონსტიტუცია", "length": 45093}
{"id": "12723", "title": "იოანე ნათლისმცემელი", "text": "thumb|წმინდა იოანე ნათლისმცემელი, [[ტიციანი]], 1542.\n'''იოანე ნათლისმცემელი''' — სახარებების (მათე, მარკოზი) თანახმად, იესო ქრისტეს უახლოესი წინამორბედი, რომელმაც მესიის (ქრისტეს) მოსვლა იწინასწარმეტყველა. ცხოვრობდა უდაბნოში (ძველი აღთქმის წინასწარმეტყველის ელიას მსგავსად), ამხელდა საზოგადოების ბიწიერებას და მოუწოდებდა მონანიებისაკენ. მონათლა მრავალი ებრაელი, აგრეთვე იესო ქრისტე მდ. იორდანეში. იოსებ ფლავიუსის (ახ. წ. I საუკუნე) ცნობით, იოანე ნათლისმცემელი ჰეროიდე I-ის (I საუკუნის I ნახევარი) თანამედროვე იყო. ჰეროდემ თავისი საყვარლის ჰეროდიადას საამებლად იოანე ნათლისმცემელი საპყრობილეში ჩასვა, შემდეგ კი თავი მოაკვეთინა. სინამდვილეში იოანე ნათლისმცემლის კულტი ქრისტიანობაში უფრო ადრინდელი ებრაული სეატიდან უნდა შემოსულიყო.\n\nიოანე ნათლისმცემლის თემა აისახა მხატვრობას (ა. ვეროკიო, ლეონარდო და ვინჩი, პ. ბრეიგელი, ა. ივანოვი) და ქანდაკებაში (დონატელო, ო.როდენი და სხვები). შუა საუკუნეების ხატწერაში იოანე ნათლისმცემელი ვედრების (ქრისტე, ღვთისმშობელი, იოანე ნათლისმცემელი) კომპოზიციის ერთ-ერთი აუცილებელი ფიგურა იყო.\n\n== ტროპარი ==\n\n\n== კონდაკი ==\n\n\n== ლიტერატურა ==\n\n\n== რესურსები ინტერნეტში ==\n* წმინდა იოანე ნათლისმცემლის თავისკვეთა\n\n\n\n\nკატეგორია:ქრისტიანობა\nკატეგორია:ბიბლიური პერსონაჟები\nკატეგორია:წმინდანები", "url": "https://ka.wikipedia.org/wiki/იოანე_ნათლისმცემელი", "length": 1216}
{"id": "12725", "title": "იდლეთის იოანე ნათლისმცემლის ეკლესია", "text": "მინი\n'''იდლეთის იოანე ნათლისმცემლის ეკლესია''' — VI საუკუნის ქართული ხუროთმოძღვრების, არქიტექტურული და  მონუმენტური ხელოვნების ძეგლი — იოანე ნათლისმცემლის ეკლესია, კასპის მუნიციპალიტეტის სოფელ იდლეთის განაპირას. ეკლესიას 2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\nთარიღდება VI საუკუნის  I ნახევრით. ეკლესია ჯვარ-გუმბათოვანია  (7,5X 7 მ. ), ნაგებია ქვიშაქვის დიდი ლოდებით. ნაგებობის გეგმა თანაბარმკლავიან ჯვარს წარმოადგენს. შესასვლელი დასავლეთიდანაა. აღმოსავლეთ მკლავში  ნახევარწრიული აფსიდია. აფსიდში და სამხრეთ მკლავში თითო სარკმელია.  აფსიდში, სარკმლის ქვეშ, კედელზე მყარად მიმაგრებულია  მოზრდილი სატრაპეზო ქვა. გუმბათის ყელის საბჯენი თაღების ქუსლებთან, კუთხეებში მასიური თაროებია დაყოლებული. თაროების დონეზე საბჯენი  თაღები 0,12-0,14 მ-ით მკლავის სიღრმეშია შეწეული, რითაც უფრო ფართო კვადრატი წარმოიქმნება. ამ კვადრატზე აღმართულია გუმბათის ყელი. გუმბათის ყელის ოთხივე კუთხეში ტრომპებია. მათ  საბჯენი თაღები არა აქვთ და ამოყვანილია ქარგილებით. გუმბათის კამარის ქუსლამდე გრძელდება ტრომპებზე აყვანილი სიბრტყეები, რომელთა თავზე იქმნება სამკუთხოვანი თაროები. აქედან კამარის წვერამდე გუმბათს ოთხივე ნაკერი გასდევს. გუმბათის ყელში ოთხი სარკმელია:  აღმოსავლეთისა შედარებით ფართო და თაღოვანია, დანარჩენი სამი სწორკუთხა. გუმბათის ყელის კუბური სივრცე გადახურულია ოთხი სეგმენტით შეკრული კამარით. გუმბათი ზევითკენ ვიწროვდება და ოთხივე კუთხე  ჩამოთლილი აქვს.\n\nეკლესია  შიგნით შელესილი და მოხატული ყოფილა. შემორჩენილია შელესილობისა და XII საუკუნის მხატვრობის  ძლიერ დაზიანებული ფრაგმენტები. გუმბათში გაირჩევა ამაღლების კომპოზიცია თორმეტი მოციქულით. საკურთხევლის კონქში ვედრების ფრაგმენტია, ქვემოთ, საკურთხევლის კედლებზე — ეკლესიის მამათა  ექვსი ფიგურა. საკურთხევლის  სარკმელი შემკულია ორი ორნამენტული ზოლით. სამხრეთ მკლავის სამხრეთ კედელზე გამოსახულია ჰეროდეს ნადიმის სცენა, აღმოსავლეთ კედელზე ნათლისღების ფრაგმენტია. ჩრდილოეთ მკლავის კამარაში  ჩანს წმინდანის აბრისები. მოხატულობის განაწილება კედლებზე, ზოგ შემთხვევაში, არ არის ისე ზუსტად შეფარდებული არქიტექტურულ ფორმებთან, როგორც ეს დამახასიათებელია XI საუკუნის მხატვრობისათვის. ნახატი მკაცრი და ამავე დროს მოქნილია, ფერადოვანი ზედაპირის დამუშავება გრაფიკული ხასიათისაა. მოხატულობის კოლორიტი მოწითალო-ყავისფერისა და ნაცრისფერის შეხამებაზეა აგებული.  ეკლესიის გუმბათის ყელზე გამოსახულია  სამი რელიეფური ჯვარი: ერთი სამხრეთ წიბოზე, სარკმლიდან მარჯვნივ, ორი ჩრდილოეთ წიბოზე,  დასავლეთ ფასადზე შესასვლელი არქიტრავი თითქმის მთელ დასავლეთ მკლავს მიჰყვება.\n\nდასავლეთის მხრიდან  ეკლესიისათვის მოგვიანებით მიუშენებიათ სათავსი - ე.წ. „საქალებო“. გეგმით სწორკუთხა ნაგებობის სამხრეთ და ჩრდილოეთ კედლებზე ამოყვანილია სამი წყვილი მასიური პილასტრი, რომელთა თავზე ცილინდრული კამარის საბჯენი თაღები გადადის. შესავლელი ჩრდილოეთ და სამხრეთ კედლებშია, ერთადერთი სარკმელი - დასავლეთ კედელში, საქალებოს აშენების დროს ეკლესია  შეუკეთებიათ და მისთვის ლავგარდანი შემოუყოლებიათ.\n\nიდლეთის ნათლსიმცემლის  ძირითად  თავისებურებას  წარმოადგენს ოთხკუთხა დაბალი გუმბათი, რაც გამონაკლისია ფეოდალური ხანის ქართულ არქიტექტურაში. აღსანიშნავია ისიც, რომ ეკლესიას ერთადერთი  კარი აქვს დასავლეთ მკლავში.\n\n==ლიტერატურა==\n\n\n\n==სქოლიო==\n\n\nკატეგორია:კასპის მუნიციპალიტეტის  ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/იდლეთის_იოანე_ნათლისმცემლის_ეკლესია", "length": 3245}
{"id": "12727", "title": "ტრიბუნი", "text": "'''ტრიბუნი''' () — თანამდებობა ძველ რომში.\n\n==სახალხო ტრიბუნი==\n\nსახალხო ტრიბუნის ინსტიტუტი ძვ. წ. 494 წელს შემოიღეს. ტრიბუნის ფუნქცია იყო დაეცვა პლებსის უფლებები. ეს მას შემდეგ მოხდა, როდესაც პლებეებმა დატოვეს რომი და პატრიციუსებმა მათი დაბრუნება მხოლოდ მას შემდეგ შეძლეს, როდესაც დათანხმდნენ ახალი მაგისტრატურის ჩამოყალიბებაზე, რომელსაც პლებსის ინტერესები უნდა დაეცვა.\n\nტრიბუნების არჩევა ხდებოდა ყოველწლიურად კომიციაზე. თავდაპირველად ირჩევდნენ ორ ტრიბუნს, ხოლო დროთა განმავლობაში მათი რაოდენობა გაიზარდა, ძვ. წ. 450 წელს უკვე 10 ტრიბუნი ირჩეოდა. ტრიბუნები ხელშეუხებლები იყვნენ, მათ ჰქონდათ უფლება ჩარეულიყვნენ სხვა მაგისტრატუსების საქმეებში და სარგებლობდნენ ვეტოს უფლებით (veto - ლათინურად ნიშნავს ვკრძალავ). მათ ასევე ერთმანეთის საქმიანობისთვის შეეძლოთ ვეტოს დადება (დიქტატორის გარდა).\n\nტრიბუნის სახლი ყოველთვის ღია უნდა ყოფილიყო და იგი ყოველთვის ხელმისაწვდომი უნდა ყოფილიყო რათა პლებეებისთვის აღმოეჩინა დახმარება. ტრიბუნი ერთადერთი მაგისტრატუსი იყო, ვისაც შეეძლო პლებეების კომიციაზე თავმჯდომარეობა. მას ასევე შეეძლო სენატის სხდომაზე წამოეყენებინა მოთხოვნები. მიუხედავად ამისა ტრიბუნის ძალაუფლება ქალაქის გარეთ არ ვრცელდებოდა.\n\nძვ. წ. 421 წლამდე ტრიბუნატი პლებსისთვის ერთადერთი ხელმისაწვდომი მაგისტრატურა იყო. გვიანი რესპუბლიკის ეპოქაში კი პატრიციუსებმაც დაიწყეს კენჭის ყრა ამ თანამდებობაზე. ტრიბუნების ძალაუფლება საგრძნობლად შეკვეცა ლუციუს კორნელიუს სულამ. შემდეგ კრასუსისა და პომპეუსის კონსულობის დროს ტრიბუნების უწინდელი ძალაუფლება აღდგა.\n\nიმპერის ეპოქაში ტრიბუნატმა უწინდელი მნიშვნელობა დაკარგა, ხოლო იმპერატორის ერთ-ერთი წოდება გახდა სახალხო ტრიბუნი, რომელიც მას ცხოვრების ბოლომდე ეკუთვნოდა.\n\nსახალხო ტრიბუნატმა იარსება III საუკუნემდე.\n\n==სამხედრო ტრიბუნი==\n===ადრეული რესპუბლიკა===\n\nიხ. სამხედრო ტრიბუნების სია\n\nძვ. წ. 444 - ძვ. წ. 367 წლებში რომის რესპუბლიკაში ხდებოდა კონსულების ნაცვლად კონსულის ძალაუფლებით სამხედრო ტრიბუნების არჩევა. მათი რიცხვი 3-დან 8-მდე მერყეობდა. ამ თანამდებობაზე პლებეებსაც შეეძლოთ არჩევა.\n\n===გვიანდელი რესპუბლიკა===\nრესპუბლიკის პერიოდში სამხედრო ტრიბუნი (tribuni militum) ხელმძღვანელობდა ლეგიონს. ყოველწლიურად ირჩეოდა 24 ახალგაზრდა (30 წლამდე) სენატორთა კლასის წარმომადგენლები, ისინი ხელმძღვანელობდნენ ლეგიონებს, თანამედროვე ოფიცრების მოვალეობებს ასრულებდნენ.\n\n* '''Tribunus Cohortis''' - კოჰორტის ტრიბუნი.\n* '''tribuni aerarii''' - ადრეულ რესპუბლიკაში ლეგიონების ხარჯთაღმრიცხველი, შემდეგ მათ კვესტორები ჩაენაცვლნენ.\n\n==ლიტერატურა==\n\n\nკატეგორია:რომის სახელმწიფო ინსტიტუტები", "url": "https://ka.wikipedia.org/wiki/ტრიბუნი", "length": 2411}
{"id": "12728", "title": "ვილჰემ ალბრეხტ ფონ მონტენუოვო", "text": "thumb|170px|ვილჰემ ალბრეხტ ფონ მონტენუოვო\nფიურსტი '''ვილჰემ ალბრეხტ ფონ მონტენუოვო'''  (გერმ.: Wilhelm Albrecht Fürst von Montenuovo) (დ. 9 აგვისტო 1821, პარმა, იტალია —  გ. 7 აპრილი 1895, ვენა, ავსტრია) —  ავსტრიელი გენერალი.\n\n==ბიოგრაფია==\nვილჰელმ ალბრეხტი გრაფ ადამ ალბერტ ფონ ნეიპერგისა და მისი მეუღლის ერცჰერცოგინია მარი-ლუიზ ავსტრიელის (ნაპოლეონ ბონაპარტის ყოფილი მეუღლე) ვაჟი იყო. მას უბოძეს მონტენუოვოს (გერმ.: ნოიბერგი) გრაფის ტიტული. 1838 წელს შევიდა ავსტრიის არმიის რიგებში. 1848 წელს თავი გამოიჩინა იტალიისა და უნგრეთის წინააღმდეგ ომში. 1854 წელს მიენიჭა ფელდმარშალ-ლეიტენანტის სამხედრო წოდება. 1860 წელს დაინიშნა ტრანსილვანიის სამხედრო კომენდანტად. 1866 წელს იგივე ტანამდებობაზე გადაყვანილ იქნა ბოჰემიაში. 1878 წელს იგი პენსიაში გავიდა. 1874 წელს ვილჰელმ ალბრეხტ ფონ მონტენუოვო  მემკვიდრეობით ფიურსტის რანგში იქნა აყვანილი.\n\n\n\n\nკატეგორია:ავსტრიელი გენერლები\nკატეგორია:დაბადებული 9 აგვისტო\nკატეგორია:დაბადებული 1821\nკატეგორია:გარდაცვლილი 7 აპრილი\nკატეგორია:გარდაცვლილი 1895", "url": "https://ka.wikipedia.org/wiki/ვილჰემ_ალბრეხტ_ფონ_მონტენუოვო", "length": 985}
{"id": "12729", "title": "კარლო III გონძაგა", "text": "'''კარლო III გონძაგა''' (; დ. 3 ოქტომბერი, 1629 — გ. 14 აგვისტო, 1665) —   რეთელის ჰერცოგ კარლო II გონძაგას ვაჟი და1637 წლიდან ბაბუის  კარლო I გონძაგას  სიკვდილის შემდეგ ნევერის, მანტუის და მონფერატოს ჰერცოგი.\n\nფრანგული საჰერცოგოები, ნევერი და რეთელი, კარლო III-ემ 1659 წელს კარდინალ ჯულიო მაძარინის, საფრანგეთის რეგენტს მიჰყიდა. 1649 წლის 7 ნოემბერს კარლო III-ემ იქორწინა ერცჰერცოგ ლეოპოლდ V-ის ასულ იზაბელა კლარაზე, რომელტანაც ჰყავდა ერთადერთი შვილი, მემკვიდრე კარლო IV გონძაგა.\n\n== იხილეთ აგრეთვე ==\n* გონძაგას დინასტია\n\n==რესურსები ინტერნეტში==\n* \n\n\nკატეგორია:გონძაგა\nკატეგორია:დაბადებული 3 ოქტომბერი\nკატეგორია:დაბადებული 1629\nკატეგორია:გარდაცვლილი 14 აგვისტო\nკატეგორია:გარდაცვლილი 1665", "url": "https://ka.wikipedia.org/wiki/კარლო_III_გონძაგა", "length": 690}
{"id": "12730", "title": "კარლო IV გონძაგა", "text": "მინი|მარჯვნივ|200პქ|კარლო IV გონძაგა\n'''კარლო IV გონძაგა''' (; დ. 31 აგვისტო, 1652, რევერე — გ. 5 ივლისი, 1708, პადუა) — ჰერცოგ კარლო III გონაძაგას ერთადერთი ვაჟი და მამის სიკვდილის შემდეგ 1665 წლიდან მანტუის და მონფერატოს ჰერცოგი.\n\nკარლო IV 1670 წელს იქორწინა ანა იზაბელა გონძაგაზე (გ. 1703), გუასტალას ჰერცოგ ფერანტე III გონძაგას ქალიშვილზე, რომლეთანაც ჰყავდა ერთი ვაჟი გოვანი გონძაგა (1671–1743).\n\n1704 წლის 8 ნოემბერს მან მეორედ იქორწინა. ამჯერად სუზანა ფონ ლოთრინგენზე (1686–1710), ჰერცოგ შარლ დე ელბეფის ქალისვილზე, რომელთანაც შვილი არ ჰყოლია. კარლო IV-ემ ესპანეთის მემკვიდრეობისათვის ომი-ს დროს საფრანგეთის მხარე დაიჭირა, რის გამოც იმპერატორი იოზეფ I მის სამფლობელოებში შეიჭრა და მანტუა წმინდა რომის იმპერიას შეუერთა. სავოიამ მიიღო მონფერატოს დარჩენილი ნახევარი (პირველი ნახევარი მანტუის მემკვიდრეობისატვის ომის დროს შეიერთა).\n\n== იხილეთ აგრეთვე ==\n* გონძაგების დინასტია\n\n==რესურსები ინტერნეტში==\n\n\n\nკატეგორია:გონძაგა\nკატეგორია:დაბადებული  31 აგვისტო\nკატეგორია:დაბადებული 1652\nკატეგორია:გარდაცვლილი 5 ივლისი\nკატეგორია:გარდაცვლილი 1708", "url": "https://ka.wikipedia.org/wiki/კარლო_IV_გონძაგა", "length": 1041}
{"id": "12731", "title": "ჩეზარე I გონძაგა", "text": "მინი|ჩეზარე I გონძაგა.\n'''ჩეზარე I გონძაგა''' (; დ. 1530 — გ. 17 თებერვალი 1575) — საღვთო რომის იმპერიის ჯარების მთავარსარდლის ფერანტე I გონძაგას ვაჟი, რომელმაც გონძაგას დინასტიის გუასტალას შტოს დაუდო საფუძველი.\n\nჩეზარე I იყო გუასტალას გრაფი და ამალფის ჰერცოგი (მამისი სიცილიის ვიცე-მეფე იყო). 1560 წელს იქორწინა კამილა ბორომეოზე, რომელთანაც ჰყავდა შვილი ფერანტე II გონძაგა, რომელიც 1521 წელს გუასტალას ჰერცოგის რანგში იქნა ამაღლებული.\n\n== იხილეთ აგრეთვე ==\n* გონძაგას დინასტია\n\n== ლიტერატურა ==\n*\n\n\nკატეგორია:დაბადებული 1530\nკატეგორია:გარდაცვლილი  17 თებერვალი\nკატეგორია:გარდაცვლილი 1575\nკატეგორია:გონძაგა", "url": "https://ka.wikipedia.org/wiki/ჩეზარე_I_გონძაგა", "length": 606}
{"id": "12732", "title": "ფედერიკო I გონძაგა", "text": "thumb|right|ფედერიკო I გონძაგა\n'''ფედერიკო I გონძაგა''' (; დ. 25 ივნისი, 1441 — გ. 14 ივლისი, 1484) — მანტუის მარკიზი 1478—1484 წლებში\n\nფედერიკო I მარკიზ ლუიჯი III გონძაგას ვაჟი და მემკვიდრე იყო. 1463 წლის 10 მაისს მან იქორწინა ბავარიის ჰერცოგ ალბრეხტ III-ის ქალიშვილზე მარგარტეზე, რომელთანაც შეეძინა 6 შვილი:\n\n* კლარა (1464—1503)\n: ∞ 1481 — ჟილბერ დე ბურბონი, ჰერცოგი დე მონპენსიე.\n* ჯანფრანკო II (1466—1519) — მანტუის მარკიზი\n: ∞ 1490 — იზაბელა დ’ესტე, ფერარას ჰერცოგ ერკოლე I-ის ქალიშვილი.\n* სიგიზმონდო (1469—1525) — კარდინალი 1500 წლიდან.\n* ელიზაბეტა (1471—1526)\n: ∞ 1486 — გუიდობალდო და მონტეფელტრო, ურბინოს ჰერცოგი.\n* მადალენა (???-1490)\n: ∞ 1489 — ჯოვანი სფორცა, პეზაროს გრაფი.\n* ჯოვანი (1474—1525)\n: ∞ 1493 — ლაურა ბენტივოლიო (მათი შთამომავლები იყვნენ ვესკოვედის გრაფები და შემდგომში პრინცები)\n\n== იხილეთ აგრეთვე ==\n* გონძაგას დინასტია\n\n\n\n\nკატეგორია:გონძაგა\nკატეგორია:დაბადებული 25 ივნისი\nკატეგორია:დაბადებული 1441\nკატეგორია:გარდაცვლილი 14 ივლისი\nკატეგორია:გარდაცვლილი 1484", "url": "https://ka.wikipedia.org/wiki/ფედერიკო_I_გონძაგა", "length": 981}
{"id": "12733", "title": "ფერანტე II გონძაგა", "text": "thumb|რედაქტირება ფერანტე II გონძაგა.\n'''ფერანტე II გონძაგა''' (; გ. 1632) — გუასტალას გრაფისა და ამალფის ჰერცოგის ჩეზარე I გონძაგას ვაჟი, 1575 წლიდან მისი მემკვიდრე. 1621 წლის 2 ივლისს გუასტალას საგრაფო საჰერცოგოს რანგში იქნა აყვანილი. ფერანტე II-ეს და მის მეუღლეს ვიტორია დორია სამი შვილი ჰყვდათ:\n\n* ჩეზარე II († 1532) — გუასტალას ჰერცოგი\n: ∞ იზაბელა ორსინი\n* ვინჩენცო († 1697)\n* ანდრეა, სან-პაოლოს გრაფი.\n\n== იხილეთ აგრეთვე ==\n* გონძაგას დინასტია\n\n== ლიტერატურა ==\n* \n\n\nკატეგორია:პიროვნებები გაურკვეველი დაბადების თარიღით\nკატეგორია:გარდაცვლილი 1632\nკატეგორია:გონძაგა", "url": "https://ka.wikipedia.org/wiki/ფერანტე_II_გონძაგა", "length": 569}
{"id": "12734", "title": "ფერანტე I გონძაგა", "text": "მინი|ფერანტე I გონძაგა.\n'''ფერანტე I გონძაგა''' (; დ. 28 იანვარი, 1507 — გ. 15 ნოემბერი, 1557) — მანტუის მარკიზის ჯანფრანკო II-ის და მისი მეუღლის იზაბელა დ’ესტეს ვაჟი.\n\nფერანტე სიყმაწვილიდანვე სამხედრო სამსახურში შევიდა და ბრწყინვალე კარიერა გააკეთა. იმპერატორმა კარლ V-ემ იგი თავისი არმიის მთავარსარდლად და 1536 წელს სიცილიის ვიცე-მეფედ დანიშნა. სიცილია ფერანტემ 1546 წელს მილანში გაცვალა და 1555 წლამდე ამ ქალაქს განაგებდა.\n\n1539 წელს ფერანტე I-მა იყიდა გუასტალას საგრაფო. 1529 წელს მან იქორწინა იზაბელა დი კაპუაზე, მოლფეტას პრინჩიპეს ფერდინანდის ასულზე, რომელთანაც სეეძინა ვაჟი ჩეზარე I, მომავალი ამალფის ჰერცოგი.\n\n== იხილეთ აგრეთვე ==\n* გონძაგას დინასტია\n\n\nკატეგორია:დაბადებული  28 იანვარი\nკატეგორია:დაბადებული 1507\nკატეგორია:გარდაცვლილი 15 ნოემბერი\nკატეგორია:გარდაცვლილი 1557\nკატეგორია:გონძაგა", "url": "https://ka.wikipedia.org/wiki/ფერანტე_I_გონძაგა", "length": 798}
{"id": "12735", "title": "გონძაგა (ლომბარდია)", "text": "'''გონძაგა''' () — დაბა იტალიურ პროვინცია მანტუაში, ლომბარდიის რეგიონში, რომელშიც 2001 წლის მონაცემებით ცხოვრობდა 8.039 მოსახლე.\n\nდაბის ფართობია 49 კმ², მოსახლეობის სიმჭიდროვე შეადგენს 164 მოსახლეს კმ²-ზე. მოსაზღვრე დაბებია: ლუძარა, მოლია, პეგონიაგა, რეჯოლო და სუძარა.\n\nსატელეფონი კოდია: +39-(0)376.\n\nკატეგორია:იტალიის ქალაქები", "url": "https://ka.wikipedia.org/wiki/გონძაგა_(ლომბარდია)", "length": 327}
{"id": "12742", "title": "ჯვარცმა", "text": "მინი|იესოს ჯვარცმა, [[ჰიერონიმუს ბოსხი]]ს ნახატი\n'''ჯვარცმა''' — სიკვდილით დასჯის უძველესი მეთოდი, რომლის დროსაც დასასჯელს აბამენ ან ლურსმავენ ხის განიერ ჯვარზე და ტოვებენ მასზე ჩამოკიდებულს გარდაცვალებამდე. ეს მეთოდი რომის იმპერიაში სიკვდილით დასჯის საკმაოდ გავრცელებული და განსაკუთრებით დამამცირებელი ფორმა იყო, თუმცა მსგავსი მეთოდები სხვა უძველეს კულტურებშიც არსებობდა. ჯვარცმას განსაკუთრებული მნიშვნელობა აქვს ქრისტიანობისთვის, რომლის მიხედვით, იესო ქრისტე ჯვარცმულ იქნა, თუმცა მოგვიანებით მკვდრეთით აღსდგა. ამის გამო ჯვარი ან ჯვარცმა ქრისტიანობის უმთავრესი სიმბოლო გახდა.\n\nჯვარცმას რომაელები სასჯელის მეთოდად 313 წლამდე იყენებდნენ, როდესაც ქრისტიანობა დომინირებული სარწმუნოება გახდა რომში, თუმცა სასჯელის ეს ფორმა მოგვიანებითაც გამოიყენებოდა სხვადასხვა ადგილას. ქრისტიანულ ჯვარს უამრავი ვარიაცია აქვს. უმეტეს ენებში სიტყვა „ჯვარი“ (ინგლ. <span lang=\"en\" xml:lang=\"en\">Cross</span>; რუს. <span lang=\"ru\" xml:lang=\"ru\">Крест</span>; პოლ. <span lang=\"pl\" xml:lang=\"pl\">Krzyż</span>; გერმ. <span lang=\"de\" xml:lang=\"de\">Kreuz</span>) ლათინური „''crux''“-დან წარმოიშვა, რაც \"ხე\"-ს ნიშნავს. ასევე არსებობს ზმნა „''cruciare''“, რომელიც ითარგმნება, როგორც „წამება“.<ref></ref><ref></ref><ref></ref><ref></ref>\n\n== რესურსები ინტერნეტში ==\n\n* \"Forensic and Clinical Knowledge of the Practice of Crucifixion\" by Frederick Zugibe \n* Jesus's death on the cross, from a medical perspective \n* \"Crucifixion in antiquity - The Anthropological evidence\" \n\n== სქოლიო ==\n\n\n\n\nკატეგორია:სიკვდილით დასჯის მეთოდები\nკატეგორია:წამება", "url": "https://ka.wikipedia.org/wiki/ჯვარცმა", "length": 1513}
{"id": "12747", "title": "იკორთის ტაძარი", "text": "300px|მინი\n'''იკორთის ტაძარი''' — ძველი ქართული მართლმადიდებლური ტაძარი, სოფელ  იკორთის  (ერედვის მუნიციპალიტეტი) განაპირას, მთის კალთაზე. გუმბათოვანი ტაძარი  აგებულია 1172 წელს. გეგმით ოთხკუთხა შენობის გუმბათი საკურთხევლის კუთხეებსა და ორ ბოძს ეყრდნობა. აღმოსავლეთით ნახევარწრიული აფსიდა აქვს. ტაძარი უხვად ნათდება გუმბათის მაღალ ყელში დატანებული 12 სარკმლიდან. კედელ-კამარები     თავიდანვე შელესილი და მოხატული იყო  (ფრანგმენტები შემორჩენილია აფსიდში, ჩრდილოეთ კედელსა და გუმბათზე), სამხრეთ და დასავლეთ შესასვლელებს მიშენებული ჰქონდა კარიბჭეები (დანგრეულია), ახლანდელი სამხრეთ კარიბჭე გვიანდელია.  \n\nტაძრის ფასადები და გუმბათის ყელი მდიდრულადაა  მოჩუქურთმებული და გამოირჩევა შესრულების მაღალი ოსტატობით. იკორთის ტაძარს განსაკუთრებული ადგილი უჭირავს ქართულ  ხუროთმოძღვრების ისტორიაში. ქრონოლოგიურად და მხატვრულსტილისტიკური თავისებურებებით უადრესი ნიმუშია XII-XIII საუკუნეების მიჯნაზე შექმნილი ქართლის გუმბათოვანი ტაძრებისა, რომლებშიც საბოლოოდ შემუშავდა ქართული გუმბათოვანი ეკლესიის კანონიკური სახე.\n\nიკორთის ტაძარში არიან დაკრძალული კახეთის აჯანყების (1659) ხელმძღვანელები: ბიძინა ჩოლოყაშვილი, შალვა და ელიზბარ ქსნის ერისთავები.\n\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\n== ლიტერატურა ==\n\n* ''ზაქარაია პ.,'' XI-XVIII საუკუნეების ქართული ცენტრალურ-გუმბათოვანი არქიტექტურა, XI-XII სს., თბ., 1975, გვ. 11-142\n* ''ზაქარაია პ.,'' საქართველოს ძველი ქალაქები და ციხეები, თბ., 1973, გვ. 79-81\n* ''ზანგურაშვილი ვლ.,'' ნიქოზისა და ცხინვალის ეპარქიების ეკლესია-მონასტრები, თბ., 2007, გვ. 32-33\n* შიდა ქართლი: პატარა და დიდი ლიახვის ხეობების არქიტექტურურლი მემკვიდრეობა, ტ. I, თბ., 2002, გვ. 92-95\n* ''მეგრელიძე ი.,'' წარწერები და სხვა სიძველეები იკორთაში, საქართველოს მეცნიერებათა აკადემიის მაცნე : ისტორიის.. სერია, 1963, № 3, გვ. 170-171.\n\n==რესურსები ინტერნეტში==\n*  გვასალია ჯ., იკორთა, ჟურნ. ცისკარი, 1976, № 4, გვ. 154-155\n\n\n==სქოლიო==\n\nკატეგორია:ერედვის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/იკორთის_ტაძარი", "length": 2045}
{"id": "12749", "title": "ილორის ეკლესია", "text": "'''ილორის წმინდა გიორგის ეკლესია''' — XI საუკუნის ქართული ხუროთმოძღვრების ძეგლი, რომელიც აგებულია სოფ. ილორის (ოჩამჩირის მუნიციპალიტეტი) შუაგულში, შუა საუკუნეების საქართველოს უმნიშვნელოვანეს სალოცავს წარმოადგენდა. პროპორციათა მოხდენილობითა და შესრულების ტექნიკური დონით იგი ექცევა ნაგებობათა იმ წრეში, რომელშიც ჩანს შუა საუკუნეების საქართველოს წამყვანი რეგიონების მხატვრული მისწრაფებანი. 2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\nილორის ეკლესია აფსიდით დასრულებული ერთნავიანი ნაგებობაა, რომელსაც ჩრდილოეთიდან, სამხრეთიდან და დასავლეთიდან სხვადასხვა ხანის მინაშენები აქვს. აღმოსავლეთ ფასადზე შემონახულია ძველი ქართული წარწერებიანი 5 ქვა, რომლებიც ასევე XI საუკუნის I მეოთხედით თარიღდება. XVII საუკუნეში ილორის ეკლესია ლევან II დადიანმა შეაკეთა. 1730 წელს ოდიშის სამთავროში შემოჭრილმა თურქთა ლაშქარმა გადაწვა. მაშინ განადგურდა ტაძრის მოხატულობაც), თუმცა მალევე აღადგინეს ოდიშის მთავრებმა. იმერეთის მეფეებმა  ალექსანდრე V-მ (1720-1752 წწ.), სოლომონ I-მა (1752-1784 წწ.), დავით II-მ (1784-1789 წწ.) და სოლომონ II-მ (1789-1810 წწ) მას ყმები და მამულები შესწირეს. ძეგლი საფუძვლიანად შეაკეთეს XIX საუკუნის 40-იან წლებში.\n\n==ისტორიულ-არქიტექტურული აღწერილობა== \nილორის წმინდა გიორგის ეკლესია თარიღდება XI საუკუნით. ტაძარი მდიდარი იყო ქრისტიანული სიწმინდეებით. თავდაპირველად წარმოადგენდა ოდიშის ჩრდილო-დასავლეთ ნაწილის ეკლესია-მონასტრების საეკლესიო ნივთების სალაროს, სადაც მრავალ საეკლესიო სიწმინდესა და ძვირფასეულობასთან ერთად დაცული იყო ბედიის ბარძიმი. \n\nილორის წმინდა გიორგის ეკლესიის წარწერებში წარმოდგენილია ქართული დამწერლობის განვითარების სამივე საფეხური: ასომთავრული, ნუსხახუცური და მხედრული წარწერები. გამომდინარე იქიდან, რომ წარწერები დათარიღებულია იმავე დროით, ამომკვეთი შესაძლოა ერთი და იგივე პიროვნება იყოს. \n\nXI საუკუნიდან შემონახულია დასავლეთ სარკმლის მოჩუქურთმებული საპირე და თავსართი, ფრონტონის არეში მოთავსებულია ორნამენტული სწორკუთხა ფილა ჯვრის გამოსახულებით, აღმოსავლეთ ფასადზე კი წარმოდგენილია წმინდა გიორგის რელიეფური გამოსახულება.\n<gallery>\nილორის ეკლესიის სამხრეთ-აღმოსავლეთი ფასადი. 1912.jpg|ილორის ეკლესიის სამხრეთ-აღმოსავლეთი ფასადი. 1912 წ.\nილორის წმინდა გიორგის ეკლესიის სამრეკლო.jpg|ილორის წმინდა გიორგის ეკლესიის სამრეკლო. 1912 წ.\nილორის ეკლესიის აღმოსავლეთი ფასადი. 1912.jpg|ილორის ეკლესიის აღმოსავლეთი ფასადი ლაპიდარული წარწერებით. 1912 წ.\nილორის წმინდა გიორგის ბარელიეფი.jpg|'''№1'''. წმინდა გიორგის ბარელიეფი ილორის ეკლესიაზე\nილორის წმინდა გიორგის წარწერა (3).jpg|'''№3'''. ილორის ტაძრის ლაპიდარული წარწერა\nილორის წმინდა გიორგის წარწერა (5).jpg|'''№5'''. ილორის ტაძრის ლაპიდარული წარწერა\n</gallery>\n\n==ლაპიდარული წარწერები==\nილორის ყველა წარწერა მოთავსებულია ესკლესიის აღმოსავლეთ ფასადში ჩასმულ ქვის ფილებზე. სულ აღმოსავლეთ ფასადზე გამოიყოფა 5 ფილა, რომელთაგან ერთი ბარელიეფია, ხოლო დანარჩენი 4 ლაპიდარული წარწერები. აღნიშნულმა წარწერებმა იმთავითვე მ. ბროსესა<ref>Brosset, Rapports sur un voyage archeologique, 1-8, SPB 1849-1851</ref> და შემდეგ დ. ბაქრაძეს ყურადღება მიიქციეს.<ref>Бакрадзе Д., Очерки мингрелии, Самурзакани и Абхазии: Кавказ, 1860, №48-49</ref> მათი წაკითხვის პირველი მცდელობა პალეოგრაფმა თ. ბარნაველმა სცადა.<ref>Кация А., «Илори» (Памятник ХI века), Сухуми, 1963, сс. 46-49</ref> ტექსტის წაკითხვის შემდეგი მცდელობა ვ. სილოგავას ეკუთვნის, რომელმაც ზოგი წარწერა ოდნავ განსხვავებულად წაიკითხა.<ref>დასავლეთ საქართველოს წარწერები : IX-XIII სს. : ნაკვეთი I, თბ., 1980, გვ. 159-161</ref> აღნიშნული წარწერები ასევე გამოქვეყნა ლ. ახალაძემ.<ref>ახალაძე ლ., „აფხაზეთის ეპიგრაფიკა, როგორც საისტორიო წყარო“, თბ., 2005, გვ. 96-108</ref> 2024 წელს, გ. კალანდიამ რუსეთის ეთნოგრაფიულ მუზეუმში დაცული ქვედა ფილის 1912 წლის ფოტო მოიძია, რომელზეც დღემდე არსებულ გამოსახულებებს შორის ყველაზე კარგადაა შემონახული აღნიშნული წარწერის სრული ტექსტი და შეძლო მისი მაქსიმალურად ზუსტი ამოკითხვა.<ref>კალანდია გ., „შამანდავლე დადიან-გურიელის უცნობი გამოსახულება“, ჟურნ. ისტორიანი N4 (134) : ზამთარი, 2024, გვ. 27-34</ref>\n\n\n\nმეორე წარწერა (თ. ბარნაველი):\n\n\n\n\nმეოთხე წარწერა (თ. ბარნაველი): სამსტრიქონიანი ნუსხური ტექსტია, მისი წაკითხვა ფოტოფირიდან დიდ სირთულეს წარმოადგენდა და მისი უკეთ გასაცნობად ადგილზე იყო საჭირო ტექსტის ამოკითხვა.\n\n== თანამედროვე მდგომარეობა ==\n2010 წლის 18 ნოემბერს ტელეკომპანია რუსთავი 2 იტყობინებოდა, რომ სეპარატისტებმა და ოკუპანტებმა XI საუკუნის ქართულ ეკლესიას რუსული გუმბათი დაადგეს, ქართული კვალის წასაშლელად გარე ფასადი მთლიანად და შიდა კი ნაწილობრივ თეთრად გადაღებეს, აღმოსავლეთის მხარე კი, სადაც ქართული წარწერები იყო ამოკვეთილი, მთლიანად შელესილია. ეკლესიაზე ასევე დამონტაჟებულია კონდიციონერები. ტელეკომპანიის ცნობით, საფრთხე უნიკალურ ფრესკებსაც ემუქრება. გარდა ამისა, სატელევიზიო კადრებიდან ჩანდა, რომ აფხაზეთისა და სამეგრელოს მთავრების მთავარ სალოცავთან რუსული მძიმე ტექნიკა დგას.\n\nილორის წმინდა გიორგის ეკლესიის ხელყოფისთვის, საქართველოს მთავრობა მსოფლიო სიძველეთა დაცვის ორგანიზაციებისთვის სპეციალური მიმართვის გაგზავნა გადაწყვიტა. ქართულმა მხარემ ასევე გადაწყვიტა, რომ იუნესკოსგან, ხუროთმოძღვრული ძეგლის დაზიანების გამო, ოკუპანტების ქმედებებზე დაუყოვნებლივი რეაგირება მოითხოვოს.<ref></ref><ref>В Тбилиcи озабочены ситуацией с грузинскими храмами в Абхазии //  NEWSru.com</ref> \n\nტაძარი რუსეთის მიერ ოკუპირებულ საქართველოს ტერიტორიაზე მდებარეობს, ამიტომაც ტაძრის შესწავლა და შესაბამისი სამუშაოების ჩატარება  შეუძლებელია.\n\nგვაქვს ინფორმაცია, რომ 2010 წელს აფხაზმა სეპარატისტებმა და რუსმა ოკუპანტებმა XI საუკუნის ეკლესიას რუსული გუმბათი დაადგეს და ქართული კვალის წასაშლელად გარე ფასადი მთლიანად, ხოლო შიდა კედლები ნაწილობრივ თეთრად გადაღებეს, აღმოსავლეთის მხარე კი, სადაც ქართული წარწერები იყო ამოკვეთილი, მთლიანად გადალესეს. ეკლესიის გარე ფასადზე  კონდიციონერების თანამედროვე სისტემა დაამონტაჟეს. \n\nილორის ტაძარს მინიჭებული აქვს  საქართველოს ეროვნული მნიშვნელობის ძეგლის სტატუსი.\n\n==საგანძური==\n1848 წლის 19 აპრილს მარი ბროსემ არქეოლოგიური მოგზაურობისას სამურზაყანოსა და აფხაზეთში ინახულა ილორის ეკლესია და აღწერა იქ არსებული სიძველეები. ესენია: წმინდა გიორგის კარედი (კარებზე: დიმიტრი და თეოდორე), რვა წმინდა გიორგის ხატი, ილორის დიდი ჭედური ჯვარი, წმინდა ონოფრეს ხატი<ref>sur un voyage archeologique dans la Georgie et dans l'Armenie ... - Marie-Felicite Brosset</ref>. \n\n1860-1868 წლებში ტაძარი მოინახულა და აღწერა დიმიტრი ბაქრაძემ. მან ასევე მოინახულა საგანძურიც, თუმცა დეტალურად არ აღუწერია<ref>Записки Общества любителей кавказской археологии, т. 1, Тифлис, 1875, ст. 74</ref>. \n\n1888 წელს 9 ივნისს ანდრეი პავლინოვმა აფხაზეთში არქეოლოგიური ექსპედიციისას ინახულა ილორის ეკლესიაც და მასში არსებული სიწმინდეებიც<ref>Материалы по археологии Кавказа, собранные экспедициями Московского археологического общества : Выпуск III, Тифлис, 1893</ref>. აღსანიშნავია, რომ ექსპედიციის დროს გადაღებული ფოტოები დაცულია რუსული არქიტექტურული ფოტოგრაფიის პიონერის ივანე ბარშჩევსკის კოლექციაში. ექსპედიციის დროს აღწერილი იყო ილორის ეკლესიაში დაცული ორი ბარძიმი და მტრედის გამოსახულების საეკლესიო ნივთი, ასევე წმინდა გიორგის ორი, წმინდა ონოფრეს ორი, მაცხოვრისა და წინდა გიორგის სასწაულების ჭედური ხატები, ასევე წმინდა გიორგის ჭედური კარედი, რომელიც ილორის წმინდა გიორგის ეკლესიის უმთავრეს სარწმუნოებრივ რელიკვიას წარმოადგენდა. 1963 წლისთვის ტაძარში ინახებოდა მხოლოდ ოთხი ხატი (მათ შორის მთავარანგელოზთა ხატიც)<ref>Кация А., «Илори : Памятник ХI века», Сухуми, 1963, გვ. 14</ref>.\n<gallery>\nIlori Icon of St. George.jpg|ილორის წმინდა გიორგის კარედი\nСкладень в Илори.jpg|ილორის წმინდა გიორგის კარედი\nИкона деянии Св. Георгия в Илори.jpg|წმინდა გიორგის სასწაულების ხატი\nИкона Св. Георгия в Илори1.jpg|წმინდა გიორგის ხატი\nИкона Св. Георгия в Илори2.jpg|წმინდა გიორგის ხატი\nIlori st. George icon (1963)a.jpg|წმინდა გიორგის ხატი\nIlori st. George icon (1963)b.jpg|წმინდა გიორგის ხატი\nIlori st. George icon (1963)c.jpg|წმინდა გიორგის ხატი\nИкона Св. Онуфрия в Илори.jpg|წმინდა ონოფრეს ორი ხატი\nИкона благославлящаго Спаса в Илори.jpg|მთავარანგელოზთა ხატი\nЦерковный утварь в Илори.jpg|ბედიისა და ილორის ტაძრის ბარძიმები\nმცირე ჯვარი ილორის ეკლესიიდან.jpg|მცირე ჯვარი ილორის ეკლესიიდან\nდიდი ჯვარი ილორის ეკლესიიდან.jpg|დიდი ჯვარი ილორის ეკლესიიდან\nჯვრები ილორის წმინდა გიორგის ეკლესიიდან. 1912.jpg|ჯვრები ილორის წმინდა გიორგის ეკლესიიდან. 1912 წ.\nილორის ეკლესიის წინამძღვრის ომოფორი.jpg|ილორის ეკლესიის წინამძღვრის ომოფორი. 1912 წ.\n</gallery>\n\n== საიუბილეო მონეტა ==\nმარცხნივ|მინი|ილორის ტაძარი, [[დონ კრისტოფორო დე კასტელი]]\nthumb|მარჯვნივ|200px|ვერცხლის [[ლარი|10 ლარიანი]], 2009 წელი. ავერსი\nthumb|right|200px|ვერცხლის [[ლარი|10 ლარიანი]], 2009 წელი. რევერსი\n2009 წლის 23 ნოემბერს, გიორგობის დღესასწაულის აღსანიშნავად საქართველოს ეროვნულმა ბანკმა გამოუშვა ილორის წმინდა გიორგის ეკლესიისადმი მიძღვნილი 10 ლარის ნომინალის ვერცხლის სამახსოვრო, საკოლექციო მონეტა.\n\nნომინალი: 10 ლარი\n\nწონა: 28,28 გრ, დიამეტრი:  38,61 მმ,\n\nშემადგენლობა: Ag.925,\n\nხარისხი: უმაღლესი – „ფრუფი“,\n\nრაოდენობა: 1500 ცალი.\n\nმონეტები მოიჭრა 2009 წელს ფინეთის ზარაფხანაში.\n\nგამოშვების ლიმიტი: 3000 ცალი\n\nმონეტის დიზაინის ავტორები არიან: მამუკა გონგაძე (რევერსი) და თემურ აფხაძე (ავერსი).\n\n'''ავერსი''': დიზაინის კომპოზიციას წარმოადგენს იტალიელი ბერის კრისტოფორო დე კასტელის მიერ XVII საუკუნეში გაკეთებული ჩანახატები – ილორის წმ. გიორგის სახელობის ეკლესია, სოფელი ილორი, მხედრები. კომპოზიციას ფონად გასდევს კავკასიონის ქედი. მონეტის დიზაინის დაბალ მარჯვენა ნაწილში განთავსებულია წარწერა „საქართველო“ და  გამოშვების წელი „2009“.\n\n'''რევერსი''': მონეტის შუაგულში გამოსახულია წმინდა გიორგის სახელობის ეკლესია დღევანდელი სახით, ხოლო მის ქვედა ცენტრალურ ნაწილში კი ეკლესიის აშენების თარიღი რომაული ციფრით „XI-ს“. მონეტის წრის მარცხენა ნაწილში მოთავსებულია ნომინალის აღმნიშვნელი ციფრი „10“ და წარწერა „ლარი“, ხოლო წრის ზედა ნაწილში გამოსახულია საქართველოს გერბი და წარწერა „ილორი“.\n\nწიბო:  გლუვი წარწერებით (საქართველოს ეროვნული ბანკი National Bank of Georgia).<ref></ref>\n\n== იხილეთ აგრეთვე ==\n* ილორი\n* ილორის წმინდა გიორგის ხატი\n* ოჩამჩირის მუნიციპალიტეტის ძეგლების სია\n\n== ლიტერატურა ==\n* ''ახალაძე ლ.'', აფხაზეთის ეპიგრაფიკა, როგორც საისტორიო წყარო: ლაპიდარული და ფრესკული წარწერები, I, თბ.,2005, გვ.96-108 \n* ''ხორავა ბ.'', ილორის წმინდა გიორგის ეკლესია, ჟურნ. „რიწა“, 2015, № 1.\n* ''მიბჩუანი თ.'', აფხაზეთი, ნაწ. I, თბ.,2003, გვ. 215-217  \n* ''მაკალათია ს.'', სამეგრელოს ისტორია და ეთნოგრაფია, თბ., 1941, გვ.348-349 \n* ''კასტელი, დონ კრისტოფორო დე'', ცნობები და ალბომი საქართველოს შესახებ, თბ., 1976, გვ.450 \n* ქართველთა უძველესი ეკლესია ილორში, სახალხო გაზეთი.-1912 (25 ივლ.), გვ. 3\n* ქართული ლაპიდარული წარწერების კორპუსი, II.: დასავლეთ საქართველოს წარწერები. ნაკვ. I (IX-XIII სს.), თბ., 1980, გვ.159-161 \n* საქართველოს კულტურული მემკვიდრეობა. აფხაზეთი, ტ. I, თბ., 2007, გვ. 16-17 \n* საქართველოს სულიერი საგანძური, თბ., 2005, გვ.182-184 \n* ''როგავა გ.'', რელიგია და ეკლესია აფხაზებში, თბ., 2007, გვ. 157-158\n* ''როგავა გ.'', აფხაზეთის ისტორიის საკითხები, თბ., 2009, გვ.158  \n* ''ქობალია ნ.'', „ყურესა მცირესა დაშთომილ ვართ...“, გაზ. „კომუნისტი“, 1990 (8 აგვ.), გვ. 4\n* კულტურული მემკვიდრეობა აფხაზეთში, თბ., 2015\n* კულტურული მემკვიდრეობა აფხაზეთში, მეორე შევსებული გამოცემა, თბ., 2020, გვ. 120\n* ხვისტანი რ., „ენგურ-მოქვისწყალის აუზის (აფხაზეთი) ქრისტიანული ხუროთმოძღვრული ძეგლები“, თბ., 2015. - გვ. 73-74.\n\n== რესურსები ინტერნეტში ==\n* საქართველო აფხაზეთში ილორის ეკლესიის მიმართ განხორციელებული ვანდალიზმის გამო საერთაშორისო ორგანიზაციებს ოფიციალურად მიმართავს // Information Agency 'PirWeli'\n* ოკუპანტები ეგზარხოსების გზას აგრძელებენ // Presa.ge\n* რუსეთის საპატრიარქო ილორის წმინდა გიორგის სახელობის ეკლესიის საკითხის შესასწავლად სპეციალურ ჯგუფს შექმნის // Information Agency 'PirWeli'\n* აფხაზური მხარე ჟენევის მოლაპარაკებებზე ილორის ტაძრის ფოტოებს წარადგენს // InterPressNews 03-03-2011\n* ილორის წმინდა გიორგის სახელობის ტაძრის შემდეგ რუსული რესტავრაცია ბედიის მონასტერსაც ემუქრება // Information Agency 'PirWeli'\n\n== სქოლიო ==\n\n\nკატეგორია:წმინდა გიორგის სახელობის ეკლესიები\nკატეგორია:ეროვნული მნიშვნელობის კატეგორიის კულტურის უძრავი ძეგლები\n \nკატეგორია:კულტურული მემკვიდრეობის ძეგლები აფხაზეთის ავტონომიურ რესპუბლიკაში", "url": "https://ka.wikipedia.org/wiki/ილორის_ეკლესია", "length": 11825}
{"id": "12750", "title": "დიდი პარასკევის შეთანხმება", "text": "'''დიდი პარასკევის ან ბელფასტის შეთანხმება''' (Good Friday Agreement) იყო ერთ-ერთი მნიშვნელოვანი წინ გადადგმული ნაბიჯი ჩრდილოეთ ირლანდიის სამშვიდობო პროცესში. შეთანხმებას ხელი მოეწერა ბელფასტში 1998 წლის 10 აპრილს (დიდ პარასკევს) ბრიტანელ და ირლანდიელ (ირლანდიის რესპუბლიკა) მთავრობებს შორის და მიღებულ იქნა ჩრდილოეთ ირლანდიის პოლიტიკურ პარტიათა უმრავლესობის მიერ. ის ასევე მიღებულ იქნა ჩრდილოეთ ირლანდიისა და ირლანდიის რესპუბლიკის ამომრჩეველთა მიერ 1998 წლის 23 მაისს გამართულ რეფერენდუმებში. დემოკრატიული იუნიონისტური (გაერთიანების) პარტია იყო ერთადერთი მსხვილი პარტია, რომელიც შეთანხმების წინააღმდეგ გამოვიდა.\n\n\nკატეგორია:ირლანდია", "url": "https://ka.wikipedia.org/wiki/დიდი_პარასკევის_შეთანხმება", "length": 633}
{"id": "12753", "title": "იმერეთის აჯანყება (1810)", "text": "მინი|[[სოლომონ II]], [[იმერეთი]]ს უკანასკნელი მეფე [[1789]]-[[1810]] წლებში, [[რუსეთი|რუსეთის იმპერიის]] წინააღმდეგ იმერეთის სამეფოს დამოუკიდებლობისათვის ბრძოლის სულისჩამდგმელი.\n'''იმერეთის აჯანყება 1810''' — ბრძოლა იმერეთის სამეფოს დამოუკიდებლობისათვის.\n\nმეფე სოლომონ II რუსეთის მთავრობას 1804 წლის ტრაქტატით გათვალისწინებული პირობების შესრულებას სთხოვდა. 20 თებერვალს ქუთაისში გამოქვეყნდა ბრძანება სოლომონ II-ის ტახტიდან გადაყენებისა და იმერეთში რუსეთის მმართველოს შემოღების შესახებ. ცარიზმის მოხელეებმა მოტყუებით ჩაიგდეს ხელში სოლომონ II და უცდიდნენ იმპერატორის ბრძანებას მისი პეტერბურგში გადასახლების შესახებ. მაგრამ მეფემ მოახერხა გაქცევა და თავი ახალციხის საფაშოს შეაფარა. აქედან მან აჯანყებისაკენ მოუწოდა იმერეთის მოსახლეობას, რომლის უკმაყოფილება თანდათან იზრდებოდა. რუსი მოხელეები, ისე როგორც აღმოსავლეთ საქართველოში, აქაც იძულებითი წესით მოითხოვდნენ გლეხებისაგან სურსათს, ტრანსპორტს და სხვა სამსახურს. უკმაყოფილო იყო თავადაზნაურობაც, რომელიც პრივილეგიებს კარგავდა. იმერეთში სახალხო-განმათავისეუფლებელი ბრძოლა გაჩაღდა. \n\nაჯანყების ცენტრი იყო ლომსიანთხევი. პირველი შეტაკება მოხდა საქარაში 22 ივნისს. ქაიოსრო აბაშიძემ 2000-იანი რაზმით დაამარცხა მაიორი კალატოზოვი. საქართველოს მთავარმართებელმა ალექსანდრ ტორმასოვმა თბილისიდან 3200 კაცისაგან შემდგარი ჯარი გაგზავნა დიმიტრი ორბელიანის ხელმძღვანელობით. ორბელიანმა რაზმი 2 ნაწილად გაყო: ერთი ალის გზით დაიძრა, მეორე კი ვახანის. ერთი ნაწილი, ტიხოვკის ბატალიონი აჯანყებულებმა ბნელათხევში გაანადგურეს. ორბელიანი იძულებული გახდა ოთხდღიანი ბრძოლების შემდეგ შეჩერებულიყო. . 16 ივლისს ტორმასოვმა ორბელიანის ნაცვლად სარდლად დანიშნა გრიგოლ როზენი. ორბელიანი როზენს არ დაელოდა, ჩხერამდე გზა გაიკვალა და ციხე დაიკავა. ჩხერში მეთაურობა გადაიბარა როზენმა. ჩხერიდან ქუთაისამდე გზაზე მან დაამარცხა 5 ათასი კაცისაგან შემდგარი იმერთა ჯარი. ბრძოლაში მოკლეს აჯანყებულთა ერთ-ერთი მეთაური დიმიტრი აბაშიძე. 26 ივლისს ცხრაწყაროსთან ბრძოლაში როზენმა დაამარცხა აჯანყებულები, ამ ბრძოლაში დაიღუპა ქაიხოსრო აბაშიძე. 27 ივლისს მდინარე ყვირილასთან როზენმა დაამარცხა იმერლების 4000-იანი რაზმი ქაიხოსრო წერეთლის მეთაურობით. 28 ივლისს როზენმაისევ დაამარცხა წერეთელი სიმონეთის ტყეში და ქუთაისს მიადგა. 4-10 აგვისტოს მიმდინარეობდა ბრძოლები რიონთან და გელთთან სოლომონ II-ის შესაპყრობად.  სოლომონ II ერთხანს ხანისწყლის ხეობაში გამაგრდა, მაგრამ ბოლოს დამარცხდა და სექტემბრის მიწურულს იძულებული გახდა ისევ ახალციხის საფაშოსათვის შეეფარებინა თავი. იმერეთში სამეფო გააუქმეს და რუსეთის მმართველობა შემოიღეს.\n\n==ლიტერატურა==\n\n*\n*''ბერძენიშვილი ნ.,'' საქართველო XIX საუკუნის პირველ მეოთხედში, მის წგნ.: საქართველოს ისტორიის ნარკვევები, ტ. 4, თბ., 1973;\n\nკატეგორია:საქართველოს აჯანყებები\nკატეგორია:აჯანყებები რუსეთის იმპერიის წინააღმდეგ", "url": "https://ka.wikipedia.org/wiki/იმერეთის_აჯანყება_(1810)", "length": 2642}
{"id": "12756", "title": "რიწა", "text": "'''რიწა''', '''დიდი რიწა''' () — ტბა საქართველოში, აფხაზეთის ავტონომიური რესპუბლიკის გუდაუთის მუნიციპალიტეტში.<ref></ref> მდებარეობს მდინარე ბზიფის აუზში, ზღვის დონიდან 884 მ სიმაღლეზე. სარკის ფართობი 1,49 კმ², აუზის ფართობი 154 კმ², მოცულობა 94 მლნ. მ³, მაქსიმალური სიღრმე 101 მ. ქვაბული წარმოიქმნა გაგრის ქედის სამხრეთ-აღმოსავლეთ კალთიდან ჩამოქცეული კლდეზვავით, მდინარე ლაშიფსეს დაგუბების შედეგად.<ref name=\"ქსე\"></ref>\n\nრიწის ტბის დონეების რეჟიმი განისაზღვრება მისი შენაკადების რეჟიმით. ერთვის 6 მდინარე, რომელთა შორის უდიდესია ლაშიფსე. ტბიდან გაედინება მდინარე იუფშარა. უდიდესი დონე მაისშია, უმცირესი — თებერვალში. სექტემბერში დონის მეორეული მინიმუმია, ოქტომბერში მეორეული მაქსიმუმი. დონეების წლიური რყევის საშუალო ამპლიტუდა 166 სმ-ია, მაქსიმალური  234 სმ, მინიმალური 108 სმ. წყლის ტემპერატურა თებერვალში — 3,8&nbsp;°C, აგვისტოში — 17,8&nbsp;°C. საშუალო წლიური ნალექი დაახლოებით 2000–2200 მმ-ია. ზამთარი დროგამოშვებით თოვლიანია.<ref name=\"ქსე\" />\n\nრიწის ტბის წყალი მეტად მტკნარია (66 მგ/ლ). გაზაფხულზე მომწვანო ფერისაა, ზამთარში — მოცისფრო-მოლურჯო. მდიდარია ფიტოპლანქტონით. თევზებიდან იცის მხოლოდ კალმახი. რიწა უღრმესი ტბაა ამიერკავკასიაში. მის გარშემო მთების სიმაღლე მერყეობს 2200-3500 მ შორის. ტბის გარშემო წიწვოვან ნაძვთა მრავალი ნაირსახეობა ხარობს, ზოგი მათგანის სიმაღლე 70 მეტრს აღწევს.\n\n1946 წელს შეიქმნა რიწის დაცული ტერიტორია (16,289 ჰა) ტბისა და მისი შემოგარენის ბუნების დასაცავად. ზღვიდან ამომავალი სატრანსპორტო გზა 1936 წელს დაიგო. ტბა მნიშვნელოვანი ტურისტული ღირსშესანიშნაობა იყო საბჭოთა პერიოდში და მის დასათვალიერებლად დღეში 1000-მდე ტურისტი ამოდიოდა.\n\nიოსებ სტალინს ტბის მიდამოებში საზაფხულო აგარაკი ჰქონდა.\n\n== რესურსები ინტერნეტში ==\n\n* საქართველოს გეოინფორმაციის ცენტრი \n\n==სქოლიო==\n\n\n\n\nკატეგორია:აფხაზეთის ავტონომიური რესპუბლიკის ტბები", "url": "https://ka.wikipedia.org/wiki/რიწა", "length": 1758}
{"id": "12757", "title": "პუტჩი", "text": "'''პუტჩი''' () — მთავრობის უეცარი გადაგდება სამხედრო ძალით, როგორც წესი, განხორციელებული მცირე, შედარებით სუსტი გაერთიანებით, რომელიც მთავარ სახელმწიფო ფიგურებს ცვლის. პუტჩი, როგორც წესი, ძალადობრივი წესით ხდება, თუმცა შეიძლება შედარებით ადვილად უსისხლოდაც განხორციელდეს. ის განსხვავდებდა რევოლუციისგან, რომელიც უფრო ვრცელი ჯგუფის მიერ ხორციელდება და რადიკალურად ცვლის პოლიტიკურ სისტემას.\n\nthumb|გენერალი [[ნაპოლეონ ბონაპარტი]] [[18 ბრიუმერის გადატრიალება|18 ბრიუმერის გადატრიალების]] დროს სენ-კლოდში, ფრანსუა ბუშოს ნახატის დეტალი, 1840\n\nგერმანული ტერმინი „პუტჩი“ პირველად გამოიყენებულ იქნა ციურიპუტჩის დროს 1839 წელს, მისი პირდაპირი გერმანული თარგმანია შთაათსშთრაიხი (Staatsstreich).\n\nტაქტიკურად პუტჩი მოიცავს ზოგიერთ აქტიურ სამხედრო ნაწილთა კონტროლის ჩაგდებას, ხოლო ქვეყნის დანარჩენი შეიარაღებული სამსახურების ნეიტრალიზებას. აქტიური ჯგუფი იპყრობს ან განდევნის ლიდერებს, ხელთ იგდებს მნიშვნელოვან სამთავრობო დაწესებულებებზე, კომუნიკაციის საშუალებებზე და ინფრასტრუქტურაზე (მაგ. გზები, ელექტროსადგურები) ფიზიკურ კონტროლს.\n\nპუტჩი ტიპურად არსებული მთავრობის ძალას იყენებს მისივე გადასაყენებლად. ედვარდ ლუტვაკის განმარტების თანახმად წიგნში „პუტჩი: პრაქტიკული სახელმძღვანელო“: „პუტჩი შედგება ინფილტრაციით სახელმწიფო აპარატის მცირე თუმცა კრიტიკული სეგმენტისა, რომელიც შემდგომში იცვლება მთავრობის დანარჩენი ნაწილის კონტროლს ქვეშ ასაყვანად“. ამ მნიშვნელობით, სამხედრო ან რაიმე სხვა ორგანიზებული ძალის გამოყენება პუტჩის გადამწყვეტი ნაწილი არ უნდა იყოს. ამგვარად, სახელმწიფო აპარატის ნებისმიერი არალეგალური ტაქტიკის სახით გადაყენება შეიძლება მოიაზროს როგორც პუტჩი, ლუტვაკის თანახმად.\n\n== მიმდინარე ლიდერები ვინც პუტჩით მოვიდნენ ხელისუფლებაში ==\n\n\n\n== იხილეთ აგრეთვე ==\n* 1991-1992 წლების სამხედრო გადატრიალება\n* დიქტატურა\n* კორუფცია\n\n== ლიტერატურა ==\n* Curzio Malaparte, ''Technique du Coup d'État'' (Published in French), Paris, 1931\n* S.E. Finer, ''The Man on Horseback: The Role of the Military in Politics'', Pall Mall Press, London, 1962. p.&nbsp;98.\n* D. J. Goodspeed, ''Six Coups d'État'', Viking Press inc., New-York, 1962\n* Edward Luttwak, ''Coup d'état: A practical handbook'', Harvard University Press, 1969, 1980. ISBN 0-674-17547-6\n* Ken Connor and David Hebditch, ''How to Stage a Military Coup: From Planning to Execution'' , Pen and Sword Books Ltd, 2008, ISBN 978-1-84832-503-6\n\n== რესურსები ინტერნეტში ==\n* McGowan, Patrick. 2005. “Coups and Conflict in West Africa, 1955–2004: Part I, Theoretical Perspectives.” ''Armed Forces & Society'', vol. 32: pp.&nbsp;5–23.\n* McGowan, Patrick. 2006. “Coups and Conflict in West Africa, 1955–2004: Part II, Empirical Findings.” ''Armed Forces & Society'', vol. 32: pp.&nbsp;234–253.\n* Beeson, Mark. 2008. “Civil-Military Relations in Indonesia and the Philippines: Will the Thai Coup Prove Contagious?” ''Armed Forces & Society'', vol. 34: pp.&nbsp;474–490.\n* N'Diaye, Boubacar. 2002. “How Not to Institutionalize Civilian Control: Kenya's Coup Prevention Strategies, 1964–1997.” ''Armed Forces & Society'', vol. 28: pp.&nbsp;619–640\n\nკატეგორია:პოლიტიკა", "url": "https://ka.wikipedia.org/wiki/პუტჩი", "length": 3000}
{"id": "12760", "title": "ხუნტა", "text": "'''ხუნტა''' (, „კავშირი“) — ესპანეთსა და ესპანურენოვან ქვეყნებში ამ სიტყვით აღინიშნება სახელმწიფო მმართველობის სხვადასხვა ორგანო, მათ შორის სამოქალაქო. არაესპანურ ქვეყნებში, მათ შორის პოსტ-საბჭოურ სივრცეში ხუნტა ძირითადად გამოიყენება პუტჩის (სამხედრო გადატრიალების) შედეგად მთავრობაში მოსული სამხედრო მმართველობის აღსანიშნავად.\n\nხუნტის მაგალითებისთვის იხილეთ:\n* პინოჩეტის რეჟიმი\n* საბერძნეთის სამხედრო ხუნტა\n* საქართველოს რესპუბლიკის სამხედრო საბჭო\n\n==ლიტერატურა==\n\n\nკატეგორია:პოლიტიკა\n\nen:Junta (Peninsular War)", "url": "https://ka.wikipedia.org/wiki/ხუნტა", "length": 512}
{"id": "12764", "title": "მატანი", "text": "'''მატანი''' — სოფელი საქართველოში, ახმეტის მუნიციპალიტეტში, მდინარე მატნისხევის (ალაზნის სისტემა) ნაპირებზე. ზღვის დონიდან 570 მ, ახმეტიდან 5 კმ.\n\n==დემოგრაფია==\n2014 წლის აღწერის მონაცემებით სოფელში ცხოვრობს 4451 ადამიანი.\n\n\n\n==ისტორია==\nსოფლის მიდამოები V-VI საუკუნეებიდან ყოფილა დასახლებული. სახელწოდება სოფელს ერწო-თიანეთიდან კახეთში მოსახლეობის ინტენსიური მიგრაციის დროს უნდა შერქმეოდა. თვით ერწოში ტოპონიმი „''მატანი''“ XII-XIII საუკუნეებშია დადასტურებული.\n\nქართულ საისტორიო წყაროებში სოფელი პირველად XVI საუკუნეში ლევან კახთა მეფის დროს (1518/1520–1574 წწ.) იხსენიება. XVII–XVIII საუკუნეებში მატანი კახეთის თავადებს ჩოლოყაშვილებს ეკუთვნოდათ.\n\n1798 წელს სოფელში დაბანაკებულმა დავით ბატონიშვილმა 100 კაცით სასტიკად დაამარცხა ლეკთა 500-კაციანი რაზმი და ალაფი დაატოვებინა.\n\n1812 წლის აჯანყების დროს მატნელებმა და ახმეტელებმა დაამარცხეს მატანში მდგარი რუსების სამხედრო ნაწილი.\n\nქართლ-კახეთის სამეფოს გაუქმების შემდეგ სოფელი თიანეთის მაზრაში შევიდა.\n\n==ისტორიული ძეგლები==\nსოფლის დასავლეთით, 3-4 კმ-ზე, დგას ქართული ხუროთმოძღვრების ძეგლი - სამონასტრო კომპლექსი „ცხრაკარა“. თვით სოფელში რიყისა და ნატეხი ქვით ნაგები წმ. ნიკოლოზის ეკლესია (XVI ს.) და შუა საუკუნეების ციხესიმაგრის ნანგრევებია. სოფლის მახლობლად შემორჩენილია ჩოლოყაშვილთა სასახლის ნანგრევები და სხვადასხვა დროის არქეოლოგიური ძეგლები. 2012 წელს სოფელთან აღმოაჩინეს „დევების ნასადგომარი“ - ციკლოპური ნაგებობების ნაშთები<ref></ref>\n\n==სახალხო დღესასწაულები==\nსოფელში ტრადიციულად ყოველწლიურად ტარდება რამდენიმე რელიგიური ხასიათის ფესტივალი, მათ შორის აღსანიშნავია დიდბატონობა (წმ. გიორგის დღის აღნიშვნა 23 ნოემბერს), ყეინობა (დიდმარხვის პირველ დღეს), ლაშარობა (შემოდგომით) და ციხეგორობა (აღდგომის სამშაბათს).\n\n==ცნობილი მატნელები==\nმატანში დაიბადა საქართველოს ეროვნული გმირი ქაქუცა ჩოლოყაშვილი (1888-1930).\n\n==გალერეა==\n<gallery>\nფაილი:Matani.jpg|სოფელი მატანი\nფაილი:Village of matani.jpg|სოფელი მატანი\nფაილი:Matnis shesasvleli Qaquca Cholokashvilis skveri.jpg|მატნის შესასვლელი\nფაილი:Village Matani.jpg\nფაილი:Village Matani 2.jpg\nფაილი:Village Matani 3.jpg|მატნის დასავლეთ ნაწილის ხედი\nფაილი:Village of Matani 4.jpg|მატნის დასავლეთ ნაწილის ხედი\n</gallery>\n\n==იხილეთ აგრეთვე==\n*ახალი ხატი\n*ბათურაანთ ეკლესია\n*ბზიანის საყდარი\n*დამასტის ეკლესია\n*დიდბატონის ეკლესია\n*ერელაანთ ეკლესია\n*კლდეთაუკანის საყდარი\n*მატნის ბერების საყდარი\n*მატნის გუმბათოვანი საყდარი\n*მატნის ეკლესიები\n*მატნის ელიას ეკლესია\n*მატნის თეთრი გიორგის ეკლესია\n*მატნის იახსრის საყდარი\n*მატნის კოშკები\n*მატნის მთავარანგელოზის ეკლესია\n*მატნის სამების ეკლესია\n*მატნის ღვთისმშობლის ეკლესია\n*მატნის ღვთისმშობლის ეკლესია\n*მატნის ციხე\n*მატნის ცხრაკარას მონასტერი\n*მატნის წმინდა ბარბარეს ეკლესია\n*მატნის წმინდა ნიკოლოზის ეკლესია\n*მერებაანთ საყდარი\n*ჟამთა საყდარი\n\n==ლიტერატურა==\n\n* ზაქარაია პ., კახეთის საფორტიფიკაციო ნაგებობანი, თბ. 1962 წ.\n* თეიმურაზ ბატონიშვილი, ახალი ისტორია, თბ. 1983 წ.\n* ქართული სამართლის ძეგლები, ტ. 4, თბ. 1972 წ.\n* ქართული სამართლის ძეგლები, ტ. 5, თბ. 1974 წ.\n\n==სქოლიო==\n\n\n\n\nკატეგორია:ახმეტის მუნიციპალიტეტის სოფლები", "url": "https://ka.wikipedia.org/wiki/მატანი", "length": 2960}
{"id": "12765", "title": "ფინანსები", "text": "thumb|250px|'''[[ნიუ-იორკის საფონდო ბირჟა]]''' (ინგ. The New York Stock Exchange - NYSE), მეტ-სახელით „დიდი დაფა“, ფინანსური სამყაროსა და კერძოდ [[აშშ]] ფინანსური სიძლიერის სიმბოლო. \nმინი|[[უოლ-სტრიტი]] ამერიკის საფინანსო ცენტრი\n'''ფინანსები''' ( — ფული, შემოსავალი) — ყველა მატერიალური რესურსის ერთობლიობა, მოქცეული ცალკეული პირის, ორგანიზაციის ან სახელმწიფოს მმართველობაში. არსებობს ასევე ამავე სახელწოდების ვრცელი მეცნიერება - ფინანსები. სიტყვა ''ფინანსები'' ყოფიერებაში ხშირად იხმარება, როგორც ფულის აღმნიშვნელი სიტყვა. ზმნა ''დაფინანსება'' ნიშნავს „ფულის მიწოდებას“. ფინანსების სფეროს უმნიშვნელოვანესი ცნებაა — ბიუჯეტი.\n\n== ფინანსები, როგორც მეცნიერება ==\n'''ფინანსები''', როგორც მეცნიერების დარგი - შეისწავლის ფულს და სოციალურ-ეკონომიკურ ურთიერთობებს, რომელებიც უკავშირდება მატერიალური რესურსების ფორმირებას, განაწილებას და მოხმარებას. ფინანსები — ეს არის ეკონომიკური, გამოყენებითი დისციპლინა.\n\nფინანსები, ტრადიციულად იყოფა - საზოგადოებრივ და კერძო კატეგორიებად.\nპირველ ჯგუფს მიეკუთვნება: სახელმწიფო ფინანსები და ადგილობრივი, მუნიციპალური ფინანსები.\nმეორე ჯგუფს მიეკუთვნება:\n# პირადი და ოჯახის ფინანსები;\n# მცირე ბიზნესის, კორპორაციული (საწარმოების და ბიზნესის ფინანსები), საბანკო (საბანკო საქმე) და არაკომერციული ორგანიზაციების ფინანსები.\n\nსაზოგადოებრივი ფინანსებში პირველადი განხილვის საგანია „გასავლები“, რამდენადაც ამ სახის ორგანიზაციის მიერ ხორციელდება მკაცრად რეგლამენტირებულ საზოგადოებრივ ამოცანათა ფინანსირება. კერძო ფინანსებისთვის პირველადია შემოსავლის მიღება და საქმიანობის სრულად წარმართვა ამ შემოსავლის მისაღებად, რომელიც განაპირობებს მოგებას და რომელიც, თავის მხრივ იხარჯება მისი მფლობელი პირის (პირების) გათვალისწინებით.\n\nფინანსების მართვას (ზოგადად) და შეიძლება ითქვას მართვის ხელოვნებას, სწავლობს მეცნიერება - '''ფინანსური მენეჯმენტი'''. საბანკო ფინანსების მართვა შეისწავლება '''საბანკო საქმის''' მეცნიერების ფარგლებში. '''ფინანსურ ბაზრებს''' სწავლობს მეცნიერება, რომელსაც ეწოდება '''ფინანსური ეკონომიკა'''. სტატისტიკის მცირე, თანამოსახელე ნაწილი შეისწავლის '''ფინანსურ სტატისტიკას'''. ფინანსური ინფორმაციის დამუშავების მეთოდებს შეისწავლის გამოყენებითი მათემატიკის მეცნიერება. ფინანსური ნაკადების კონტროლი შეისწავლება '''ფინანსური კონტროლის''' დისციპლინის ფარგლებში.\n\n== ძირითადი ფინანსური კონცეფციების მაგალითები ==\nფინანსური აქტივობა (საქმიანობა) - არის იმ მეთოდებისა (ტექნიკის) და პროცედურების გამოყენება, რომლებსაც კერძო პირები და ორგანიზაციები, საკუთარი ფინანსების სამართავად მიმართავენ. ამ დროს განსაკუთრებით მნიშვნელოვანია '''სხვაობა''' '''შემოსავლებსა''' და '''გასავლებს''' შორის, ასევე '''ინვესტიციის რისკის შეფასება'''.\n\nთუ '''შემოსავლები''' აჭარბებს '''გასავლებს''' (ანუ ადგილი აქვს '''პროფიციტს'''), მაშინ სხვაობა შეიძლება გაიცეს სესხად ან ჩაიდოს რაიმე ბიზნესში, ან მოხმარდეს საკუთრების შესყიდვას. სწორედ ამაშია ფინანსური აქტივობის არსი - თუ არსებობს თავისუფალი ფინანსური რესურსი, მაშინ ის უნდა გაეშვას საქმეში, რომ დამატებითი შემოსავალი მოიტანოს.\n\nთუ '''გასავალები''' აჭარბებს '''შემოსავლებს''' (ანუ ადგილი აქვს '''დეფიციტს'''), მაშინ, როგორც წესი, შესავსები ხდება ფინანსური რესურსის დანაკლისი. ეს შეიძლება მოხერხდეს საბანკო კრედიტის აღებით, ან ბირჟაზე აქციების გამოშვებით. თანამედროვე მსოფლიოში მსესხებელს არ სჭირდება კრედიტორის ძებნა - საჭიროა მიმართვა ბანკში, ბირჟაზე ან სხვა საკრედიტო-საფინანსო ინსტიტუტში, რომელიც განსაზღვრული საკომისიო გადასახადის საფასურად მოძებნის კრედიტორს, ან პირიქით - კრედიტორისთვის მოძებნის მსესხებელს. კერძოდ, რაც უფრო აქტიურად და კარგად მუშაობს საბანკო და საბირჟო სისტემა, მით აქტიურია და მდგრადია ქვეყნის ეკონომიკა (მთლიანობაში). ეს არის ძირითადი მაკროეკონომიკური წესი, რომელსაც გამონაკლისი არ გააჩნია.\n\nროგორც ზემოთ აღინიშნა, ბანკი, უმეტეს (ძირითად) შემთხვევაში საშუამავლო სამსახურს წევს მსესხებლებსა და კრედიტორებს შორის. პრაქტიკაში ეს თანამშრომლობის მოდელი ასე გამოიყურება: კრედიტორი (მეანაბრე) მიმართავს ბანკს და იქ, საბანკო ანგარიშზე, დებს საკუთარ თავისუფალ ფულს ანუ ახორციელებს ეგრეთ წოდებულ დეპოზიტს (ან ანაბარს), რომ შემოსავლის სახით, განსაზღვრულ ვადაში, მიიღოს პროცენტული დარიცხვა მისი ანაბრიდან. შემდეგ ბანკში მიდის მსესხებელი, იმისთვის, რომ მიიღოს კრედიტი (სესხი). ბანკი გასცემს მეანაბრის ფულს - მსესხებელს, განსაზღვრული პროცენტის გადახდის გათვალისწინებით. ეს პროცენტი გულისხმობს მოგებას, როგორც მეანაბრისთვის, ასევე თავად ბანკისთვის და ასევე, დამატებით პროცენტს, რომელიც წესდება დაუბრუნებელი ან გართულებული სესხის ზარალის მოსალოდნელი რისკისგან თავის დასაცავად.\n\nბირჟა, ასევე ემსახურება კრედიტორების და მსესხებლების დაკავშირებას, მაგრამ განსხვავებით (ერთ-ერთი განსხვვება) ბანკისგან, მას არ გააჩნი საკუთრი „ფინანსური ბუფერი“, ანუ არ შეუძლია ფულის დეპოზიტზე განთავსება, მანამდე სანამ არ გამოცნდება მსესხებელი. ბირჟა აკავშირებს მსესხებელსა და კრედიტორს, მხოლოდ რეალურ დროში. ბანკს კი შეუძლია გადაინახოს თანხები, ანუ კრედიტორი (დეპოზიტრს, მეანაბრეს) შეიძლება ბანკში მოვიდეს „დღეს“, მსესხებელმა (პირი რომელსაც სურვილი გააჩნია სესხი აიღოს მეანაბრისგან) კი შეიძლება ბანკს მიმართოს თუნდაც „ერთი თვის“ შემდეგ.\n\nგარდა აღნიშნულისა, ბირჟა ვაჭრობს შენატანებით და კრედიტებით - სახეცვლილი, უნივერსალური ფორმით. კრედიტის მიღების მსურველი, საბირჟო ვაჭრობაში უშვებს აქციებს ან ობლიგაციებს. აქცია წარმოადგენს მფლობელის წილს მსესხებლის კაპიტალში, და ამავდროულად შეიძლება შეასრულოს კრედიტის უზრუნველყოფის ფუნქცია. ობლიგაცია ასევე არის კრედიტის სახეობა, მაგრამ იგი, განსხვავებით აქციისაგან, არ იძლევა მსესხებლის საკუთრების უფლებას, თუმცა შეიძლება გულისხმობდეს რაიმე, ცალკე საგარანტიო უზრუნველყოფას. აქციებზე და ობლიგაციებზე ასევე შეიძლება დაერიცხოს პროცენტები (დივიდენდები). თუ აქციას არ დაერიცხება დივიდენდები, მაშინ საგულისხმოა, რომ იგი ვაჭრობისთვის მომხიბვლელია, მისი ფასის მოსალოდნელი ცვლილებით. მაგალითად - კრედიტორი, რომელიც შეისყიდის აქციებს, ალბათ მიიღებს მოგებას, როდესაც მათ გაყიდის გაძვირებული ფასით.\n\n== ფინანსური მომსახურება ==\nფინანსურ მომსახურებას განეკუთვნება\n* საბანკო ოპერაციები\n* დაკრედიტება\n* უძრავი ქონების დაკრედიტება (იპოთეკა)\n* დაზღვევა\n* ლიზინგი\n* საბირჟო მომსახურება (საბროკერო მომსახურება)\n* ფინანსური რესურსების მინდობილობით მართვა.\n\nასევე არსებობს მიკროდაფინანსების და მიკროდაკრედიტების მიკროსაფინანსო მომსახურების ცნება; მიკროდაზღვევა და მისი მსგავსი სხვა. ეს მომსახურებები განსაკუთრებით გავრცელებულია განვითარებად და ჩამორჩენილ ქვეყნებში, სადაც მოქალაქეებს, მათი მატერიალური მდგომარეობიდან გამომდინარე, არ გააჩნიათ საშუალება ისარგებლონ მოცულობით მნიშვნელოვანი ფინანსური მომსახურებით.\n\n== ფინანსური ბაზრები ==\nფინანსური ბაზარი - ეს არის ბაზარი, რომელიც ხშირ შემთხვევაში გულისხმობს ბირჟას, სხვადასხვა ფინანსური ინსტრუმენტებით ვაჭრობას, ვაჭრობას ფინანსური აქტივებით, ფინანსური რისკების მართვას და ინვესტიციების ხელშეწყობას. არსებობს ფინანსური ბაზრების შემდეგი და სხვა სახეობები:\n* ფასიანი ქაღალდების ბაზარი - ეს ბაზარი ემსახურება ფასიანი ქაღალდების გამოშვებას და ყიდვა-გაყიდვას.\n* საფონდო ბაზარი - ამ ბაზარზე ხდება ვაჭრობა აქციებით, პაებითა და ქვოტებით.\n* ობლიგაციბის ბაზარი - გულისხმობს მომსახურებას ობლიგაციების, დებენტურებისა და სხვა ფინანსური ვალდებულებების ყიდვა-გაყიდვის საქმეში.\n* სავალუტო ბაზარი - ვალუტის ბაზარზე მიმდინარეობს ვაჭრობა სხვადასხვა ქვეყნების ვალუტით, ასევე ჩეკებით, ვექსელებით, ფულადი გზავნილებით და სხვა გადახდის დოკუმენტებით, რომლებიც უკავშირდება უცხოურ ვალუტას.\n* ფინანსური რისკების ბაზარი - ემსახურება ფინანსური რისკების მართვას.\n* დაზღვევის ბაზარი - ემსახურება ფინანსური რისკების დაზღვევასა და გადაზღვევას.\n* სასაქონლო ბაზარი - ემსახურება მსხვილი საქონლის პარტიების ყიდვა-გაყიდვას.\n* ნედლეულის ბაზარი - ემსახურება საქარმოო ნედლეულით ვაჭრობას.\n* ფიუჩერსული ბაზარი - ემსახურება ფიუჩერსული კონტრაქტებით (ხელშეკრულებებით) ვაჭრობას.\n\nჩამონათვალის გარდა, ფინანსური ბაზრების ნაწილი იყოფა პირველად და მეორად კატეგორიებად. პირველად ბაზრებზე ხორციელდება ახლად გამოშვებული ფასიანი ქაღალდებით (ფასიანი ქაღალდების ემისია) ვაჭრობა. მეორეული ბაზრები კი ასევე ემსახურება ამ ფასიანი ქაღალდების შემდგომ გადაყიდვას და გადაყიდვას.\n\n== პირადი (კერძო) ფინანსები ==\nპირადი (კერძო) ფინანსების ცნება, ხშირ შემთხვევაში, დაიყვანება პირადი ბიუჯეტის დაგეგმვაზე. პირადი ბიუჯეტის დაგეგმვის გავრცელებული მეთოდი ითვალისწინებს:\n\n# საბიუჯეტო პერიოდის ყველა საგულისხმო შემოსავლების შეტანას შემოსავლით ნაწილში, მათ შორის:\n#*ხელფასი\n#*პენსიები და კომპენსაციები\n#*შემოსავლები საბანკო ანაბრებიდან და სხვა საბანკო შენატანებიდან\n#*შემოსავლები კუთვნილი ფასიანი ქაღალდებიდან\n#*სხვა არსებული შემოსავლები\n#შემდეგ ვადგენთ ბიუჯეტის გასავლის ნაწილს, რომელიც თავის მხრივ მოიცავს:\n#*სახლის გადასახადი და კომუნალური გადასახადები\n#*გადასახადი კვებაზე\n#*საყოველთაო სამედიცინო დაზღვევა\n#*შენატანი კრედიტებზე\n#*ხანგრძლივი სარგებლობის საქონლის შესყიდვა\n#*ცალკეული და გამორჩეული რისკების დაზღვევა (კერძო საკუთრება, ჯანმრთელობა)\n#*საპენსიო დარიცხვა\n#*ინვესტიციები\n\nჩვეულებრივ, პირად ბიუჯეტს ადგენენ 1, 3, 6 ან 12 თვით. პირადი ბიუჯეტის შედგენა რეკომენდებულია 3-5% პროფიციტის გათვალისწინებით.\n\n== შემოსავალი ==\nფინანსური გადაწყვეტები, ბიუჯეტის შემოსავლითი ნაწილში, როგორც წესი, არ არის რთული - აქ მთავარია, მხედველობიდან არ გამოგვრჩეს შემოსავლის არც ერთი, შესაძლო წყარო. მთავარი პრინციპია - კაპიტალმა უნდა შექმნას კაპიტალი. თუ არსებობს წარმოების თავისუფალი საშუალებები - ეს რესურსი უნდა მუშაობდეს. თუ არსებობს უმოქმედო საკუთრება - იგი უნდა გაიცეს იჯარით ან არენდით. თუ რომელიმე თავისუფალ რესურსს არ შეუძლია შემოსავლის მოტანა და არ წარმოადგენს მომგებიან დაბანდებას (ანუ მასზე ფასი არ იზრდება), მაშინ იგი უნდა გაიყიდოს, ფული კი უნდა გაეშვას ინვესტიციებში.\n\nფინანსები ეს არის ის, რაც რეალურად „გაგვაჩნია“, და რითიც შესაძლებელია ფინანსური ოპერირება. \nფინანსური მართვის მთავარი მიზანია - არსებული ფინანსების რაც შეიძლება ეფექტიანი (ანუ მეტი მოგებით) განკარგვა. მსოფლიოს უმეტეს ქვეყანაში, დღევანდელ პირობებში, სათანადოდ მომზადებული პროექტისთვის და მსესხებლისთვის - კრედიტის მიღება არ წარმოადგენს დიდ პრობლემას.\n\nარასასურველი „სექვესთრების“ თავიდან ასაცილებლად, შემოსავლით ნაწილში არაა აუცილებელი ჩავრთოთ ის „მოსალოდნელი“ შემოსავლები რომელთა მიღების ალბათობა 90%-ზე ნაკლებია. ამასთან ერთად, თუ დაუგეგმავი შემოსავალი მაინც გამოჩნდება, მაშინ უნდა დაიგეგმოს მისი ოპერატიული (მოკლე ვადაში) „უტილიზაცია“. კიდევ ერთი მნიშვნელოვანი მომენტი, რომელიც შემოსავლების დაგეგმვისას უნდა გვახსოვდეს, ეს არის ის, რომ პენსიები და კომპენსაციები არსებული სქემებიდან, ყველაზე მომგებიანი სქემით უნდა ვიანგარიშოთ.\n\n== გასავალი ==\nბიუჯეტის დაგეგმვისას გვიწევს უფრო რთული ფინანსური გადაწყვეტების დაგეგმვა, ეს განასაკუთრებით ეხება ბიუჯეტის გასავლის ნაწილს. ამ შემთხვევაში, ჩვენ მივმართავთ სხვადასხვა მნიშვნელოვან რჩევებს:\n* ხანგრძლივი „საბიუჯეტო პერიოდის“ (6 თვე და მეტი) დაგეგმვისას, ნუ გამოგვრჩება ინფლაცია. თუ რაიმე რესურსს, წლის დასაწყისში, ერთი ღირებულება გააჩნია, ეს არ ნიშნავს, რომ წლის ბოლოს ამ რესურსს იგივე ღირებულება ექნება. უნდა ვისარგებლოთ ავტორიტეტული წყაროების მიერ შეფასებული ინფლაციის პროგნოზით და ჩავდოთ ეს პროგნოზი გასავლების გეგმაში.\n* უნდა გავითვალისწინოთ, პროდუქტებზე და მომსახურებებზე ფასების ცვლილების წინასწარი ანონსები - ასეთების არსებობის შემთხვევაში. მაგალითად; თუ წინასწარ ცნობილია, რომ გარკვეული (ცვენთვის საბიუჯეტო) პერიოდის შემდეგ, ელექტროენერგია გაძვირდება განსაზღვრეული პროცენტით.\n* ყოველთვის გვიწევს გავითვალისწინოთ ყველაზე იაფი პროდუქტების და მომსახურების ფასები, რომლებიც კი არსებობენ ბაზარზე. წინააღმდეგ შემთხვევაში აზრს კარგავს - კონკურენცია, როგორც საბაზრო ეკონომიკის ძირითადი პრინციპი. მეორე მხრივ ეს სულაც არ ნიშნავს ხარისხის უგულებელყოფას. ნუ ჩავდებთ ბიუჯეტში უხარუსხო ან საეჭვო ხარისხის პროდუქტებსა და მომსახურებას. საჭიროა ავირჩიოთ ყველაზე იაფი, მაგრამ მისაღები ხარისხის კატეგორია. ეს განსაკუთრებით ეხება კვების პროდუქტებს, სამედიცინო და ფინანსურ მომსახურებას. \n* კრედიტები აუცილებლად უნდა დაბრუნდეს, თუნდაც იმიტომ, რომ არ გავიფუჭოთ საკუთარი საკრედიტო ისტორია და გვქონდეს საშუალება მომავალშიც ვისარგებლოთ კრედიტით; ამიტომ ბიუჯეტის მუხლი - „გადასახადები კრედიტით სარგებლობისთვის“, სარგებლობს მაღალი უპირატესობით, სხვა ხარჯებს შორის.\n* რისკების დაზღვევა - ფინანსების სწორი მართვის აუცილებელი ნაწილია. რეკომენდებულია - ყველა ხარჯების არანაკლებ 5%-ისა და კიდევ უფრო ჯობს 8-9% - გავუშვათ სხვადასხვა რისკების დაზღვევაზე. ეს საყოველთაოდ მიღებული პრაქტიკაა.\n* გადასახადების შემცირების კანონიერი ხერხების ძიება - დასავლეთში ფართოდ გავრცელებული პრაქტიკაა. თუ არსებობს, თუნდაც მცირე შესაძლებლობა - შევამციროთ საგადასახადო გადარიცხვები - ამით აუცილებლედ უნდა ვისარგებლოთ. ტუ გადასახადების მოცულობა ძალზე დიდია (და შესაძლო ეკონომიამ შეიძლება მოგვცეს საშუალება ვისარგებლოთ სპეციალისტის მომსახურებით), მაშინ აუცილებელია მივმართოთ ფინანსების კონსულტანტს (ან ვიქირავოთ პირადი ბუღალტერი).\n* საპენსიო ფონდში რეკომენდირიებულია გადავდოთ შემოსავლების 7-10%. საპენსიო ფონდი, ეს პრინციპსი არის ხანგრძლივვადიანი დეპოზიტიური შენატანი, მაგრამ მინიმალური რისკით. \n* ინვესტიციები - ეს არის ყველაზე რთული ფინანსური გადაწყვეტილებების სფერო. ხშირად ამბობენ, რომ აქ აუცილებელია გაგვაჩნდეს განსაკუთრებული „გრძნობა“, რომ მივიღოთ წარმატებული გადაყვეტილება. თუმცა, რომ დავივიწყოთ ყველა მისტიფიკაცია, შეგვიძლია დარწმუნებით ვთქვატ, რომ საინვესტიციო გადაწყვეტილება - ეს არის საინვესტიციო ბაზრის ყოველმხრივი ანალიზის საფუძველზე მიღებული ღრმად გააზრებული აქტი.\n\n== საწარმოს ფინანსები ==\nკორპორაციული ფინანსების ძირითადი ამოცანაა - ორგანიზაციის საქმიანობის ფინანსური უზრუნველყოფა. ასევე მნიშვნელოვანია ვიპოვოთ ოპტიმალური ბალანსი ბიზნესის შემოსავლიანობასა და ფინანსურ რისკებს შორის. ბიზნესის მიმდინარ ფინანსური მოთხოვნების უზრუნველყოფის მიზნით, როგორც წესი მიმართავენ მოკლევადიან საბანკო კრედიტებს. ბიზნესის გრძელვადიანი მოთხოვნების უზრუნველსაყოფად ხშირად მიმართავენ ობლიგაციების ან აქციების (არაფიქსირებული დივიდენდით) გამოშვების გზას. სწორედ ასეთი სტრატეგიული გადაწყვეტილებები, სბოლოო ჯამში განსაზღვრავენ ორგანიზაციის კაპიტალის სტრუქტურას. კორპორაციული ფინანსების სხვა მნიშვნელოვანი მხარე ითვალისწინებს საინვესტიციო გადაწყვეტილებებს, ანუ არსებული თავისუფალი რესურსების განკარგვის სახეებს და მეთოდებს. ინვესტიცია არის თავისუფალი მატერიალური რესურსის ჩადების მეთოდი, იმ იმედით, რომ ფასის მომავალი ცვლილება მოიტანს აქტივის ფასის გაზრდას. ინვესტიციების მართვა - ფინანსების უმნიშვნელოვანესი მხარეა, მის ნებისმიერ წარმოდგენასი, და მიტუმეტეს კორპორაციულ დონეზე. საინვესტიციო გადაწყვეტილების მიღებამდე უნდა გავაანალიზოთ შემდეგი ფაქტორები:\n* თანაფარდობა: მიზანს - დროის პერიოდს - ინფლაციას - რისკებს - გადასახადებს შორის\n* არჩევანი ჰეჯირების აქტიურ და პასიურ სტრატეგიებს შორის\n* საინვესტიციო პორტფელის ეფექტიანობის შეფასება.\nორგანიზაციების ფინანსური მენეჯმენტი ბევრ მუხლში ჰგავს საბუღალტრო აღრიცხვას, მაგრამ საბუღალტრო აღრიცხვა განიხილავს უკვე მომხდარ ოპერაციებს, ანუ საბუღალტრო აღრიცხვის საგანია „ისტორიული“ ფინანსური ინფორმაცია. ფინანსური მენეჯმენტი იყურება მომავალში და ითვალისწინებს მომავალი ფინანსური ოპერაციების ეფექტიანობის ანალიზს.\n\n== სახელმწიფო ფინანსები ==\n\n== გადასახადები და მოსაკრებლები ==\nსახელმწიფო გადასახადის ცნების ზუსტი განმარტება მოცემულია საქართველოს საგადასახდო კოდექსში.\n\nსაბიუჯეტო შემოსავლების უზრუნველყოფისთვის მრავალ ქვეყანაში წესდება შემდეგი ძრითადი გადასახადები: \n* გადასახადი დამატებით ღირებულებაზე ანუ დამატებით ღირებულებაზე გადასახადი \n* მოგების გადასახადი ანუ გადასახადი მოგებაზე\n* გადასახადი ფიზიკური პირის შემოსავლებზე ანუ საშემოსავლო გადასახადი\n* გადასახადი ორგანიზაციის ქონებაზე ანუ ქონების გადასახადი\n* გადასახადი აზარტული თამაშების ბიზნესზე და სხვა\n\n== სახელმწიფო ვალი ==\nცალკე განმარტებას ითხოვს სახელმწიფო ობლიგაციები, ანუ როგორც მათ უწოდებენ „სახელმწიფო ვალდებულებების ობლიგაციები“. ამ ფასიან ქაღალედებს, სახელმწიფო უშვებს და ავრცელებს როგორც ქვეყანაში, ასევე მის ფარგლებს გარეთ. ეს ერთგვარი კრედიტია, რომელსაც თავად სახელმწიფო იღებს.\n\nრაც უფრო მდიდარია და სტაბილურია სახელმწიფო, მით უფრო კრედიტის მიღების რესურსი გააჩნია მას, და შესაბამისად მისი ობლიგაციებიც უფრო იყიდება. სწოედ ამიტომაა, რომ ამერიკის შეერთებულ შტატებს, მსოფლიოს სხვა ქვეყნებთან შედარებით, ყველაზე დიდი ვალი გააჩნია.\n\nმსოფლიოს ბევრი ქვეყანა, (რუსეთის და დსთ ქვეყნების ჩათვლით), საკუთარ სახაზინო რესურსებს აბანდებენ აშშ სახელმწიფო ფასიან ქაღალდებში. რაც უფრო ეფექტიანად შეუძლია სახელმწიფოს სესხის გამოიყენება, მიტ უფრო მომგებიანია მისთვის სესხის აღება, და პირიქით - თუ სახელმწიფოს არ შესწევს უნარი გამოისყიდოს აღებული სესხის პროცენტები, მაშინ სესხი მისი ბიუჯეტის იქცევა მძიმე ტვირთად.\n\n== სახელმწიფო შემოსავლების განაწილება ==\nსახელმწიფო შემოსავლები ნაწილდება შემდეგი ხარჯვითი მუხლებით:\n* თავდაცვა\n* სამართალდაცვითი საქმიანობა\n* წარმოება\n* ენერგეტიკა\n* კაპიტალური მშენებლობა\n* საბინაო-კომუნალური მეურნეობა\n* ტრანსპორტი\n* საგზაო მეურნეობა\n* კავშირგაბმულობა\n* მეცნიერება\n* ჯანდაცვა\n* განათლება\n* სპორტი\n* კულტურა\n\nასიგნებების ფორმებს შორის გამოყოფენ სუბსიდიებს, დოტაციებს და სუბვენციებს.\n\n== საფინანსო ეკონომიკა ==\n\nსაფინანსო ეკონომიკა - ეს არის ეკონომიკური მეცნიერების დარგი, რომელიც შეისწავლის კავშირს ისეთ ფინანსურ სიდიდეებს შორის, როგორებიცაა: ფასი, დამატებითი ღირებულება, სააქციო კაპიტალი და ა.შ.\nამ დარგში განსაკუთრებით მნიშვნელოვანია - რეალური ეკონომიკური მაჩვენებლების, ფინანსურ მაჩვენებლებზე, გავლენის შესწავლა. ძირითადი კვლევების მიმართულებებია:\n* შეფასება - აქტივის რეალური რირებულების განსაზღვრა \n** რამდენად მაღალია ამ აქტივის რისკები?\n** ნაღდი ფულის რომელ მოძრაობას შეუძლია აქტივის წარმოშობა? (ფულადი ნაკადების დისკონტირება)\n** როგორია მსგავსი აქტივის საბაზრო ფასი? (ფარდობითი ფასი)\n** დამოკიდებულია თუ არა ფინანსური ნაკადები სხვა აქტივებზე ან მოვლენებზე? (წარმოებული შეფასება)\n* ფინანსური ბაზრები და ინსტრუმენტები\n** სასაქონლო\n** აქციები\n** ობლიგაციები\n** სავალუტო ბაზრის ინსტრუმენტები\n** წარმოებული ფასიანი ქაღალდები\n* ფინანსური ინსტიტუტები და წესები\n\n== იხილეთ აგრეთვე ==\n* საქართველოს გარდამავალი პერიოდის ეკონომიკური დოქტრინა\n* ეკონომიკა\n* საბაზრო ეკონომიკა\n* მაკროეკონომიკა\n* გლობალიზაცია\n* კაპიტალი\n* საბანკო სისტემა\n* ბიუჯეტი\n* მარკეტინგი\n* საბუღალტრო აღრიცხვა\n* აუდიტი\n\n<references />\n\n== რესურსები ინტერნეტში ==\n* ფინანსური პროდუქტების და სერვისების პორტალი \n* საქართველოს საინვესტიციო — საბირჟო ცენტრი \n* დიდი ოთხეულის ვებ-გვერდი \n* დიდ ოთხეულთან ინტერნეტ–ბმულების ცხრილი რატგერსის უნივერსიტეტის ვებ-გვერდიდან\n\nკატეგორია:მაკროეკონომიკა\n*", "url": "https://ka.wikipedia.org/wiki/ფინანსები", "length": 17581}
{"id": "12767", "title": "ნოქალაქევი", "text": "'''ნოქალაქევი''' (, პირდ. მნიშვ. „ნაქალაქარი“), ასევე '''არქეოპოლისი''' (, სიტყვასიტყვით „ძველი ქალაქი“), ქართული წყაროების '''ციხეგოჯი''' () — ისტორიული ციხე-ქალაქი დასავლეთ საქართველოში, სამეგრელოში, მდინარე ტეხურის მარცხენა სანაპიროზე, ამჟამინდელ სოფელ ჯიხას (სენაკის მუნიციპალიტეტი) მიმდებარედ.\n\n== ისტორია ==\nthumb|left|200px|ნოქალაქევის აღმ. გალავანი (შიდა ხედი)\nამ ადგილას უწინ მნიშვნელოვანი ქართული ქალაქი მდებარეობდა. რომაელი და ბიზანტიელი ისტორიკოსები მას მოიხსენიებდნენ როგორც ''არქეოპოლისს'', თუმცა უფრო ადრინდელ ქართულ ქრონიკებში მას ''ციხეგოჯს'' (ქუჯის ციხე) უწოდებენ. ისტორიული წყაროების თანახმად, ააგო ეგრისის ერისთავმა ქუჯიმ (ძვ. წ. III საუკუნის დასაწყისი). ციხე-ქალაქის აგება განპირობებული იყო სტრატეგიული მოსაზრებით და მოსახლეობის სიმრავლით. ციხეგოჯი დასავლეთ საქართველოს ეგრისის სამეფოს (ლაზიკა) დედაქალაქი იყო IV-VIII საუკუნეებში. ბიზანტიასა და სპარსეთის იმპერიებს შორის ლაზური ომები (542-562) სწორედ ამ ქალაქის მიდამოებში მიმდინარეობდა. აქ მოხდა არქეოპოლისის ბრძოლა. ომის დროს სპარსელებმა ციხეგოჯზე იერიში სამჯერ მიიტანეს და მხოლოდ მესამედ მოახერხეს მისი აღება (554), თუმცა ქალაქი მცირე ხანში ისევ ჩაუვარდა ბიზანტიურ-ლაზურ ძალებს. 737-738 წლებში ქალაქი არაბმა მთავარსარდალმა მურვან იბნ-მუჰამედმა (მურვან ყრუ) გაანადგურა. გამუდმებული ნგრევისა და გაპარტახების შედეგად ციხეგოჯი დაკნინდა და მცირე სოფლად გადაიქცა. სოფელმა ხელმეორე აყვავება (შედარებით) ჰპოვა XVI საუკუნეში, როდესაც აქ სამეგრელოს მთავარმა საკუთარი სასახლე ააშენა. XVI-XVIII საუკუნეებში - ოდიშის მმართველთა - დადიანთა რეზიდენცია.\n\n== არქეოლოგიური გათხრები ==\nthumb|250px|ნოქალაქევის აღმ. კარიბჭე.\nthumb|250px|ორმოც მოწამეთა ეკლესია.\nნოქალაქევის არქეოლოგიური შესწავლა დაიწყო 1930-1931 წლებში აკადემიკოს ივ. ჯავახიშვილის ინიციატივით. გათხრები მიმდინარეობს 1973-დან. ნოქალაქევის ტერიტორიაზე ცხოვრების კვალი ჩანს ძვ. წ. I ათასწლეულის დასაწყისიდან. ცხოვრება ინტენსიური გახდა ძვ. წ. V-IV საუკუნეებიდან.\n\nქალაქი 3 ნაწილისაგან შედგებოდა (საერთო ფართობი 15 ჰა) და გალავნით იყო გარშემორტყმული. მთავარი ნაწილი განლაგებული იყო მდინარის ნაპირას, გარნიზონის სამყოფელი მდებარეობდა ფერდობზე, ხოლო შიდა ციხე (ციტადელი) - მთის წვერზე. ქვედა ციხის ტერიტორიაზე გამოვლინდა ეგრისის მეფეთა IV საუკუნის სასახლისა და V საუკუნის სამნავიანი ბაზილიკის ნანგრევები. VI საუკუნის დასაწყისში მცირე ზომის სამნავიანი ბაზილიკა, რომელიც მოგვიანებით გუმბათოვან ეკლესიად გადაკეთდა, იმავე ხანის მეფეთა სასახლის, კოშკიანი ჭიშკრის, 2 აბანოსა და სხვა ნაშთები. ყველა შენობა ნაგები იყო ქვათლილებით ან მცირედ დამუშავებული ქვით. გრანდიოზულობით გამოირჩევა ეგრისის მეფეთა მეორე, სამსართულიანი სასახლე. ქალაქში 2 აბანოს არსებობა კომუნალური მეურნეობის მაღალ დონეზე მიუთითებს. ერთი მათგანი დიდი მასშტაბის და რთული კომპოზიციის კაპიტალური ნაგებობაა. საქართველოში გათხრილ ამ პერიოდის აბანოთა მსგავსად, იგი ცენტრალური გათბობის სისტემაზეა აგებული. ქალაქის სიმაგრეთა სისტემა რელიეფის შესაბამისად იყო გადაწყვეტილი. მდინარის მხარეს სამხრეთით და დასავლეთით ციცაბო კლდეებს მხოლოდ ერთი კედელი გასდევს. მტრისთვის ადვილად მისადგომ აღმოსავლეთ მხარეს კი პარალელურად განლაგებულია 3 კედელი. ციტადელს 3 ჰა-ზე მეტი ფართობი უჭირავს. გალავანში ჩართულია 2 კოშკი, რომელთაგან ერთ-ერთი (ახლა \"ჯიხად\" წოდებული) კოლხეთის დაბლობსა და ჩრდილოეთ მხარეს უწევდა კონტროლს. ციტადელის ეზოში ადრინდელი ფეოდალური ხანის მცირე ზომის დარბაზული ეკლესია დგას.\n\nგათხრებმა მნიშვნელოვანი არქეოლოგიური მასალა გამოავლინა ნოქალაქევში და მის მიმდებარე ტერიტორიაზე. კერამიკა ძირითადად ადგილობრივი წარმოშობისაა, თუმცა ბევრია იმპორტულიც (მათ შორის IV-VII საუკუნეების ამფორები). გათხრილია ძვ. წ. IV-III საუკუნეების სამაროვანი. მიცვალებულები იწვნენ ქვევრსამარხებში, ჩვეულებრივ, პირში ედოთ კოლხური თეთრი. ადგილობრივი და შემოტანილი კერამიკის გარდა აღმოჩნდა ბრინჯაოს სამაჯურები, მძივები, მონეტები და სხვა. ერთ-ერთ სამარხში ნაპოვნია ხელოვნური იშვიათი ნიმუშები: ელინისტური კანთაროსი, შავლაქიანი კერამიკული სასმისი. ცალკეულ აღმოჩენებთაგან გამოირჩევა ტყვიის დასაკიდი საბეჭდავი, რომელსაც ჯვრისებრი მონოგრამა აქვს, ისრისწვერები, შუბისპირები, სპილენძისა და ოქროს მონეტები და სხვა. აღსანიშნავია ბიზანტიის იმპერატორის მავრიკიოსის (582-622) სახელით მოჭრილი 23 ოქროს მონეტის განძი. ადგილობრივ კერამიკასთან ერთად უცხოურის აღმოჩენა ეგრისისა და ნოქალაქევის უცხო ქვეყნებთან განვითარებულ სავაჭრო-ეკონომიკურ კავშირებზე მიუთითებს.\n\nნოქალაქევის ტერიტორიაზე შედარებით მცირე რაოდენობით არის მოპოვებული XVI-XVIII საუკუნეების მასალა.\n\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref>საქართველოს პრეზიდენტის ბრძანებულება № 665, 2006 წლის 7 ნოემბერი, ქ. თბილისი, კულტურის ზოგიერთი უძრავი ძეგლისათვის ეროვნული მნიშვნელობის კატეგორიის მინიჭების შესახებ</ref>.\n\n== ფოტოგალერეა ==\n<gallery>\nსურათი:Nokalakevi4.jpg\nსურათი:Nokalakevi102.jpg\nსურათი:Nokalakevi101.jpg\nსურათი:Church of 40 martyr.jpg\nსურათი:Fence of Nokalakevi.jpg\nსურათი:Fence of Nokalakevi1.jpg\nსურათი:Nokalakevi19.jpg\nსურათი:Nokalakevi23.jpg\nსურათი:Nokalakevi12.jpg\n</gallery>\n\n==იხილეთ აგრეთვე==\n*არქეოპოლისის ბრძოლა\n\n== ლიტერატურა ==\n\n*''ზაქარაია პ., ლომოური ნ., ლიქვინაძე ს.'',  ნოქალაქევის ექსპედიციის 1973 წლის მუშაობის მოკლე ანგარიში, წიგნ.,:საქართველოს სახელმწიფო მუზეუმის არქეოლოგიური ექსპედიციები, ტ. 4, თბ., 1975\n* ''ლომოური ნ.'', ეგრისის სამეფოს ისტორია, თბ., 1968\n*\n*''ყაუხჩიშვილი ს.|'', ლექციები ბიზანტიის ისტორიიდან, ტ. 1, თბ., 1948\n*\n\n== რესურსები ინტერნეტში ==\n\n\n* 2004 წლის ინგლისურ-ქართული ექსპედიცია ნოქალაქევში\n\n==სქოლიო==\n\n\n\n\nკატეგორია:კულტურული მემკვიდრეობის ძეგლები სამეგრელო-ზემო სვანეთის მხარეში\nკატეგორია:საქართველოს ისტორიული ქალაქები\nკატეგორია:სენაკის მუნიციპალიტეტის არქეოლოგიური ძეგლები\nკატეგორია:ეროვნული მნიშვნელობის კატეგორიის კულტურის უძრავი ძეგლები\nკატეგორია:სენაკის მუნიციპალიტეტის ციხესიმაგრეები\nკატეგორია:ეგრისის ციხეები", "url": "https://ka.wikipedia.org/wiki/ნოქალაქევი", "length": 5653}
{"id": "12771", "title": "მაკროეკონომიკა", "text": "'''მაკროეკონომიკა''' (,  და ) — ეკონომიკური მეცნიერების ნაწილი, რომელიც ეკონომიკას სწავლობს როგორც ერთიან სისტემას. ტერმინი პირველად გამოიყენა რ. ფრიშმა 1934 წელს. თანამედროვე მაკროეკონომიკური თეორიის ფუძემდებლად ითვლება ინგლისელი ეკონომისტი ჯონ მეინარდ კეინსი, რომელმაც 1936 წელს გამოაქვეყნა ნაშრომი „დასაქმების, პროცენტისა და ფულის ზოგადი თეორია“.\n\nმაკროეკონომიკის კვლევის სფეროს განეკუთვნება ეკონომიკური ზრდა, ეკონომიკური ციკლები და მასზე მოქმედი ისეთი ფაქტორები, როგორიცაა ფასი, უმუშევრობა, ფულის რაოდენობა, საპროცენტო განაკვეთი, ინვესტიცია, დანაზოგი, გამოშვება და სხვა; მაკროეკონომიკა შეისწავლის სავაჭრო ბალანსს, საერთაშორისო ვაჭრობის, სავალუტო ურთიერთობებისა და კაპიტალის ნაკადების ცვლილების მიზეზებს და ეკონომიკის მონეტარულ და ფისკალურ პოლიტიკას. მთავრობა და კორპორაციები იყენებენ მაკროეკონომიკურ მოდელებს ეკონომიკური პოლიტიკისა და სტრატეგიის შესაქმნელად.\n\nXVIII საუკუნეში შოტლანდიელმა მეცნიერმა დ. იუმმა გააანალიზა დამოკიდებულება ფულის მასას, სავაჭრო ბალანსსა და ფასების დონეს შორის. XVIII–XIX საუკუნეებში უკვე ჩამოყალიბდა ფულის რაოდენობრივი თეორია, რომლის თანახმად, ფულის მიწოდება განსაზღვრავს პროდუქციის ფასს.\n\nმაკროეკონომიკის დამოუკიდებელ მეცნიერებად ჩამოყალიბებას საფუძვლად დაედო სამი მოვლენა: პირველი, რომელიც განაპირობა I მსოფლიო ომის დროს საბრძოლო მოქმედებებისა და მასთან დაკავშირებული პროცესების დაგეგმვის აუცილებლობამ, იყო აშშ-ის კერძო კვლევითი ორგანიზაციის – ეკონომიკური კვლევების ეროვნილი ბიუროს (NBER) მიერ XX საუკუნის 20-იანი წლებიდან აგრეგირებული ეკონომიკური მაჩვენებლების შეგროვება და ანალიზი (ხელმძღვ. ს. კუზნეცი). 30-იანი წლებიდან დაიწყო ეროვნული ანგარიშების შემუშავება, შემდგომ კი – სისტემატიზაცია (ხელმძღვანელი რ. სტოუნი). დღეისათვის მსოფლიოს მრავალ ქვეყანაში მაკროეკონომიკურ ანალიზს სწორედ ეს სისტემა უდევს საფუძვლად.\n\nმეორე იყო იმის დასაბუთება, რომ საქმიანი ციკლი, ისე როგორც საერთო ეკონომიკური აქტივობის აღმავლობა და ვარდნა, განმეორებადი ეკონომიკური მოვლენაა. ამ დასკვნის დასაბუთებაზე მუშაობდა როგორც NBER-ი, ისე კ. მიტჩელი. საქმიან ციკლთა მიზეზების კვლევაში უდიდესი წვლილი შეიტანეს მაკროეკონომიკა ტუგან-ბარანოვსკიმ, ა. შპიტგოფმა, ი. შუმპეტერმა, ტ. ვებლენმა, ჯ. კლარკმა, ჯ. მ. კეინსმა, ნ. კონდრატიევმა, კ. ჟუგლარმა, ჯ. კიტჩინმა, ჯ. ჰიკსმა, პ. სამუელსონმა და სხვ.\n\nმესამე იყო 1929-1933 წლების „დიდი დეპრესია“, მსოფლიო მასშტაბის უმნიშვნელოვანესი მოვლენა. ამ პერიოდში მთელი მსოფლიო წარმოების მნიშვნელოვან ვარდნასა და ტოტალურ უმუშევრობას განიცდიდა. სწორედ ამის გამო დადგა პირველად ეჭვქვეშ კლასიკოს ეკონომისტთა შეხედულება, რომ საბაზრო ეკონომიკა თვითრეგულირებადი სისტემაა.\n\nჯ. მ. კეინსის ნაშრომებში, რომლებიც საერთაშორისო სავალუტო ფონდისა და II მსოფლიო ომის შემდგომი საერთაშორისო საფინანსო სისტემის ჩამოყალიბებას ეხებოდა, განმარტებულია, რომ გარკვეული პერიოდის განმავლობაში მეწარმის მთელი შემოსავალი არ იხარჯება პროდუქციის წარმოებაზე, მათი ნაწილი იზოგება, რაც წარმოების მასშტაბების შემცირებას, უმუშევრობის ზრდას, ფასების ვარდნას, ინვესტიციებზე მოთხოვნისა და საპროცენტო განაკვეთის შემცირებას იწვევს. კეინსის ღვაწლზე ისიც მეტყველებს, რომ ეკონომისტები დღემდე პრაქტიკულად თავს ან კეინსიანელებად, ან არაკეინსიანელებად თვლიან.\n\nII მსოფლიო ომის შემდგომი 25 წლის განმავლობაში გაბატონებული იყო კეინსის პოლიტიკუეი რეკომენდაციები. განმტკიცდა მოსაზრება, რომ მონეტარული და ფისკალური ბერკეტების მეშვეობით სახელმწიფოს შეუძლია თავიდან აიცილოს ეკონომიკის ვარდნა.\n\nXX საუკუნის 70-იანი წლებიდან ეკონომიკაში ახალი პრობლემა გაჩნდა. მრავალ ქვეყანაში განვითარდა სტაგფლაცია (სტაგნაციის და ინფლაციის ერთობლივი არსებობა). კეინსის მიმდევრებისათვის რთული აღმოჩნდა ისეთი მაკროეკონომიკური ბერკეტების გამოძებნა, რომელიც ეკონომიკის სტაბილურად განვითარებას უზრუნველყოფდა.\n\nკეინსისგან განსხვავავებით მ. ფრიდმენი და ა. შვარცი დეპრესიის უმთავრეს მიზეზად ამერიკის ფედერალური სარეზერვო სისტემის მიერ ფულის მიწოდების მკვეთრ შემცირებას ასახელებდნენ.\n\nევროპული ქვეყნების უმეტესობა უმძიმეს ფინანსურ მდგომარეობაში აღმოჩნდა, რასაც აღრმავებდა ის გარემოება, რომ „ოქროს სტანდარტის“ პირობებში, როდესაც საერთაშორისო საგადასახდელო საშუალება იყო ოქროს მონეტები და ფიქსირებულ ფასად ოქროზე გადაცვლადი ფულადი ნიშნები, პრაქტიკულად გამორიცხული იყო ქვეყნების დამოუკიდებელი მონეტარული პოლიტიკის გატარების შესაძლებლობა. იგი გაუქმდა 1971 წელს და მას ჩაენაცვლა ქაღალდის ფულის თავისუფალი გაცვლა. როგორც შემდგომში ჯ. საქსმა და ბ. ეიჰენგრინმა დაადგინეს, ქვეყნებმა, რომლებმაც პირველებმა თქვეს უარი ოქროს სტანდარტზე, სხვებზე ადრე დააღწიეს თავი დეპრესიის მარწუხებს.\n\nსაქართველოში მაკროეკონომიკური საკითხების შესწავლა დაიწყო XX საუკუნის 80-იანი წლების ბოლოდან. მანამდე ქვეყნის მართვა, რომელიც საბჭოთა ცენტრალიზებულ დაგეგმვაზე იყო დაფუძნებული, უარყოფდა საბჭოთა ეკონომიკის ციკლურ განვითარებას და ხდებოდა განუხრელი ეკონომიკური ზრდის იდეოლოგიის პროპაგანდა. 1989 წელს თსუ-ის ეკონომიკური ფაკულტეტის სტუდენტთა, სახალხო მეურნეობის დაგეგმვის კათედრისა და საქართველოს ახალგაზრდა ეკონომისტთა ასოციაციის ინიციატივით სსრკ-ში პირველად კათედრის ბაზაზე დაიწყო მაკროეკონომისტთა მომზადება.\n\n1992 წლიდან სახალხო მეურნეობის დაგეგმვის კათედრა გადაკეთდა მაკროეკონომიკის კათედრად, მოგვიანებით, მას შეუერთდა მრეწველობის, სოფლის მეურნეობისა და შრომის ეკონომიკის კათედრები. 2006 წლიდან ის აერთიანებს მაკროეკონომიკისა და შრომის ეკონომიკის მიმართულებებს. კათედრას 2004-2005 წლებში ხელმძღვანელობდა ვ. პაპავა, 2006-2019 წლებში – ნ. ხადური, 2019 სექტემბრიდან დღემდე კათედრას უძღვება – მ. ტუხაშვილი.\n\nიმის გათვალისწინებით, რომ მაკროეკონომიკა შედარებით ახალგაზრდა მეცნიერებაა, იგი დინამიკურად ვითარდება. ამავე დროს, ეკონომიკაში მიმდინარე პროცესები (აღმავლობა, რეცესია, კრიზისი) გავლენას ახდენს მაკროეკონომიკური თეორიის განვითარებაზე. სამწუხაროდ, მეცნიერება ყოველთვის არ არის მზად უპასუხოს კითხვას და წინასწარ განსაზღვროს ეკონომიკური პროცესები, მაგრამ თუ გავითვალისწინებთ მსოფლიოს გამოცდილებას, ძირითადი ტენდენციების განსაზღვრა უკვე შესაძლებელია.\n\nსაქართველოში დამოუკიდებლობის აღდგენის შემდეგ მაკროეკონომიკის განვითარება ეკონომიკის აღმავლობის დაცემისა და კრიზისების გზით წარიმართა. 90-იან წლებში საქართველომ ყველაზე დიდი ეკონომიკური ვარდნა განიცადა პოსტსაბჭოთა ქვეყნებს შორის ეთნოპოლიტიკური კონფლიქტების, მოშლილი მრეწველობის, ტრადიციულ ბაზრებთან კომუნიკაციების შეწყვეტისა და ინსტიტუციური და პოლიტიკური მოუწყობლობის გამო.\n\n1994-1998 წლებში მთავრობამ საბაზრო ეკონომიკაზე გადასასვლელად გაატარა პოსტკომუნისტური ტრანსფორმაციული ეკონომიკური და ინსტიტუციური რეფორმები. „ვაშინგტონის კონსენსუსის“ სახელით ცნობილი კონცეფციის შესაბამისად განხორციელდა სახელმწიფო საკუთრების პრივატიზება, ფასებისა და ვაჭრობის ლიბერალიზაცია, ჩამოყალიბდა კომერციული ბანკები და შეიქმნა საბაზრო ეკონომიკისათვის დამახასიათებელი ეკონომიკის მონეტარული და ფისკალური რეგულირების კანონმდებლობა, რომლებმაც უზრუნველყვეს საქართველოს მთლიანი შიდა პროდუქტის (მშპ) სწრაფი გაზრდა.\n\n2004-2006 წლებში გატარებულმა ფართომასშტაბიანმა პრივატიზაციამ, საბაჟო და საგადასახადო ლიბერალიზაციამ, ფისკალური დისციპლინის დამყარებამ, ჩრდილოვანი ეკონომიკის მასშტაბების შემცირებამ და სახელმწიფო რეგულაციების გამარტივებამ გაზარდა უცხოური ინვესტიციები საქართველოში, სახელმწიფოს საბიუჯეტო შემოსავლები და დააჩქარა ეკონომიკის განვითარება, რაც შეაფერხა, 2008 წელს აგვისტოში რუსეთ-საქართველოს ომმა და 2008-2009 წლების საერთაშორისო ფინანსურმა კრიზისმა. შემდგომში ეკონომიკა გამოვიდა კრიზისული მდგომარეობიდან, მაგრამ კერძო საკუთრების უფლებების ტოტალურად დარღვევამ, მმართველ ელიტაში კორუფციის საგანგაშო ზრდამ და სახელმწიფოს გადაჭარბებულმა კონტროლმა მსხვილი ბიზნესის განვითარებაზე უარყოფითად იმოქმედა.\n\n2014-2016 წლებში მსოფლიოში დოლარის გამყარებით გამოწვეულმა საერთაშორისო სავალუტო შოკმა და ლარის კურსის გაუფასურებამ განაპირობა საქართველოში ზომიერი ეკონომიკური ზრდა (3.4%), 2016 წლიდან ფისკალურმა რეფორმებმა, საშემოსავლო გადასახადის ლიბერალიზაციამ, გადასახადის გადამხდელთა დაცვის ინსტიტუციურმა რეფორმებმა და სხვადასხვა საგადასახადო შეღავათმა დააჩქარა ეკონომიკის განვითარება, რომლის შემდგომი შეფერხება განაპირობა კოვიდ-19 პანდემიით გამოწვეულმა ქვეყნების იზოლაციამ და სამეწარმეო აქტივობების შეჩერებამაკროეკონომიკა რეალურმა ზრდამ ნეგატიური ხასიათი მიიღო, საქსტატის მონაცემებით, 2020 წელს ეკონომიკა შემცირდა — 6.8%-მდე; გაიზარდა უმუშევრობა, ხოლო საქართველოს ეროვნული ბანკის მონაცემების თანახმად, საერთო საგარეო ვალმა მიაღწია მშპ-ის 130.2%-ს, ფისკალურმა დეფიციტმა კი შეადგინა მშპ-ის 9.6%. მართალია შემდგომ 2021 წელს ეკონომიკა მნიშვნელოვნად გაიზარდა – 10.5%-ით; ზრდის ეს ტემპი შენარჩუნდა 2022 წელსაც; მთლიანი საგარეო ვალი 20%-ზე მეტად შემცირდა, ხოლო ფისკალურმა დეფიციტმა მშპ-ის 6%-ზე ნაკლები შეადგინა, მაგრამ 2021-2022 წლების მაღალი ინფლაცია საქართველოში (9.6–11.9%), ისევე როგორც მთელ მსოფლიოში, იქცა მაკროეკონომიკური სტაბილიზაციის ერთ-ერთ დიდ გამოწვევად.\n\nსაქართველოს საგადასახდელო ბალანსი ქრონიკულად დეფიციტურია, თუმცა ექსპორტის უპირატეს ზრდასთან ერთად დეფიციტი მცირდება. 2021 წლის ბოლოს და განსაკუთრებით 2022 წელს, ექსპორტი წინა წელთან შედარებით მნიშვნელოვნად გაიზარდა (31.8%), შესაბამისად შემცირდა მიმდინარე ანგარიშის დეფიციტი 12.4%-იდან (2020) 9.8%-მდე (2021). ეს ტენდენცია გაგრძელდა 2022 წელსაც. საგადასახდელო ბალანსის დეფიციტის შემცირების მნიშვნელოვანი წყაროა უცხოეთიდან მიღებული ფულადი გზავნილები, პირდაპირი უცხოური ინვესტიციები და საგარეო ვალი. პერიოდულად საგადასახდელო ბალანსის აღდგენა ხდება ეროვნული ვალუტის კურსის ცვლილებებით.\n\nთავისუფალი სავალუტო კურსის ხელშეწყობა, მიზნობრივ ინფლაციაზე ორიენტირებული მონეტარული პოლიტიკა და ლიბერალური ფისკალური პოლიტიკა საქართველოს მაკროეკონომიკური მართვის ძირითადი მიმართულებებია. საქართველოს ეკონომიკის ზრდის მნიშვნელოვან მამოძრავებელ ძალას, ეკონომიკურ რეფორმებთან ერთად, შეადგენდა ფინანსური სექტორის, ტურიზმის, მშენებლობის, მრეწველობისა და ვაჭრობის განვითარება.\n\n==ლიტერატურა==\n*Blanchard O., Macroeconomics, Prentice Hall, 2011;  Blaug M.,  Great Economists before Keynes, Brighton: Wheatsheaf, 1986; \n*Levi M., The Macroeconomic Environment of Business, New Jersey, 2014;  Snowdon B., Vane H. R., Modern Macroeconomics: Its Origins, Development and Current State, Northampton, Massachusetts, 2005.\n\n==რესურსები ინტერნეტში==\n*მაკროეკონომიკა ჩიქობავა, ენციკლოპედია „საქართველო“\n\n*", "url": "https://ka.wikipedia.org/wiki/მაკროეკონომიკა", "length": 9769}
