{"id": "7295", "title": "ვარაზვარდი", "text": "ვარაზვარდი — კამბეჩოვანის მთავარი VI საუკუნის II ნახევარში. სუმბატ დავითის ძის თხზულების მიხედვით, ბაგრატიონთა საგვარეულოს ერთ-ერთი შტოს წარმომადგენელი. ვარაზვარდმა და მისმა ძმამ ასამმა ისარგებლეს ირანელთა ბატონობით გამოწვეული უკმაყოფილებით, შაჰის ირანელ მოხელეს ვეზან ხორნაბუჯელს აუჯანყეს კამბეჩოვანის მოსახლეობა, დაიპყრეს კამბეჩოვანი და თვით გამთავრდნენ.", "url": "https://ka.wikipedia.org/wiki/ვარაზვარდი", "len": 356}
{"id": "7296", "title": "ავთო ვარაზი", "text": "ავთო (ავთანდილ) ვასილის ძე ვარაზი (ვარაზაშვილი) (დ. 25 ოქტომბერი, 1926, თბილისი ― გ. 3 მარტი, 1977, იქვე) — ქართველი ფერმწერი. საქართველოს სსრ-ის დამსახურებული მხატვარი (1967). იგი ქართულ მხატვრობაში პირველი იყო, ვინც კოლაჟის ტექნიკა გამოიყენა. ავთო ვარაზი დაიბადა 1926 წლის 25 ოქტომბერს თბილისში, ბიოქიმიკოსის ვასილ ვარაზისა და ელისაბედ გასპარიანის ოჯახში. 1943-1948 წლებში ავთო ვარაზი სწავლობდა თბილისის პოლიტექნიკური ინსტიტუტის არქიტექტურის ფაკულტეტზე. 1948 წელს ხელოვნების ისტორიის ინსტიტუტის ასპირანტი გახდა. ავთო ვარაზის ტილოები მსოფლიოს მუზეუმებშია წარმოდგენილი, მაგრამ ზოგიერთი ნამუშევრის ბედი დღემდე უცნობია. ავთო ვარაზის ნამუშევრებიდან „ხარის თავის“ ადგილსამყოფელია თანამედროვე ხელოვნების მუზეუმი (ნიუ-იორკი), მეორე, კვლავ „ხარის თავის“ სახელწოდებით, თუმცა სინამდვილეში „კრავის თავს“ წარმოადგენს, აშშ-ის ზიმერლის ნონკომფორმისტულ მუზეუმში ინახება; მესამე, „ხარის თავი“ - ალექსანდრე გლეზერთან, პარიზში ხოლო „რვაფეხა“ კი კოსტაკისის კერძო კოლექციაში საბერძნეთში. მისი 15 ნამუშევარი ინახება საქართველოს ეროვნული მუზეუმის, ასევე, ქუთაისის, ცაგერის, ამბროლაურის სახვითი ხელოვნების მუზეუმის და სენაკის სახვითი ხელოვნების მუზეუმების ფონდებში. ავთო ვარაზი ქართულ მხატვრობაში პირველი იყო ვინც კოლაჟის ტექნიკა გამოიყენა. მის შემოქმედებაში ყოველთვის მნიშვნელოვანი ადგილი ეკავა რელიგიურ მოტივებს. ავთო ვარაზი, როგორც ფერმწერი, უმთავრესად პორტრეტისა და ნატურმორტის ჟანრში მუშაობდა. ავთო ვარაზი წლების განმავლობაში მუშაობდა სამუზეუმო ექსპოზიციის გაფორმებაზე. მან მხატვრულ გაფორმებაში მთავარ მაორგანიზებელ ელემენტად ფერი აქცია, სადაც მნიშვნელოვანი ობიექტები ფერადოვანი აქცენტების მეშვეობით იყო გამოყოფილი: 1961 წელს სიმონ ჯანაშიას სახელობის საქართველოს მუზეუმის არქეოლოგიური განყოფილების გამოფენა, ფეოდალიზმის ეპოქის განყოფილების გამოფენა; რუსთაველისადმი მიძღვნილი გამოფენა სურათების გალერეაში; საქართველოს გიორგი ლეონიძის სახელობის ქართული ლიტერატურის სახელმწიფო მუზეუმი; იოსებ გრიშაშვილის და გიორგი ლეონიძის სახლ-მუზეუმები. მან მხატვრულად გააფორმა აგრეთვე რეჟისორ გიორგი შენგელაიას კინოფილმი „ფიროსმანი“ (სცენარის ავტორი – ერლომ ახვლედიანი), სადაც ფიროსმანის როლი მანვე შეასრულა (1969). ავთო ვარაზი 1977 წელს მარტში გარდაიცვალა, ამავე წლის მაისში შედგა მისი ნამუშევრების პირველი პერსონალური გამოფენა - თანამედროვე ხელოვნების მუზეუმი (ნიუ-იორკი), საიდანაც მის ოჯახს გამოფენაზე მოწვევა მოუვიდა. საქართველოს ეროვნული მუზეუმი; თანამედროვე ხელოვნების მუზეუმი (ნიუ-იორკი); ზიმერლის ხელოვნების მუზეუმი, ნიუ-ჯერსი, აშშ, ასევე კერძო კოლექციებში. პირველი პერსონალური გამოფენა გარდაცვალების შემდეგ, თბილისი, საქართველო - 1977 შოთა რუსთაველის საზოგადოება, თბილისი, საქართველო - 1997 TBC გალერეა, თბილისი, საქართველო - 2011 ზურაბ წერეთელის თანამედროვე ხელოვნების მუზეუმი, თბილისი, საქართველო - 2013 ფიროსმანი – რეჟისორი გიორგი შენგელაია, მხატვარი – ავთო ვარაზი, ნიკო ფიროსმანის როლი – ავთო ვარაზი, 1969 როცა ტილოს უჯდება, თავად არ იცის მხატვარმა, რა გამოვა მისი ნამუშევრისგან, რადგან მხატვარი მხოლოდ მუშაობის დროს ცხოვრობს. მთავარია ნახატი გესაუბრებოდეს და სუნთქავდეს. მართალია, ნახატის ბოლო ლურსმანია, რომელზდაც იგი უნდა ეკიდოს მუდმივად თუ დროებით, მაგრამ მხატვარს არ უნდა ავიწყდებოდეს, რომ იგივე ლურსმანზე მისი ცხოვრების ნაწილი ჰკიდია. ჰგავდეს შენი მუშაობა ფრინველთა ფრენას. როგორც კი იფიქრებ, როგორ უნდა გააკეთო, აღარაფერი გამოვა. ფერწერა უნდა იყოს სიცოცხლის დამამკვიდრებელი, ხოლო თუ დეკორატიულია, მაშინ სიხარულით სავსე – მანჭვის, ძალდატანების, აგიტაციის გარეშე. არ მჯერა იმ ცუდად მოწყობილი სათბურებისა, სადაც უცოდინრობასა და დილეტანტებს დრესირებული მხატვრების ახალი სახეობის გამოყვანა უნდა. რაც უფრო დიდია მხატვარი, მით უფრო მეტად „ტყუის“ იგი ფერწერაში და გვაჯერებს. ძველი ოსტატები „გვკარნახობენ“. თავისი საქმის დიდოსტატი მისთვის უცხო სფეროში შეჭრის მცდელობის დროს გარდაისახება. გონებაჩლუნგად. ნატურმორტის წერისას გახსოვდეს საგნებს შორის სივრცე, – ეს ისევე მნიშვნელოვანია, როგორც თვით საგანი. ნუ დაიხმარ ნურავის ბუნების გარდა. ბოლომდე გამოხატე შენი დამოკიდებულება გარემოსადმი. ენდე შენ შინაგან გრძნობას. არავითარი ეჭვი და რიდი. ავთო ვარაზი — Burusi", "url": "https://ka.wikipedia.org/wiki/ავთო_ვარაზი", "len": 3934}
{"id": "7303", "title": "ლევ იაშინი", "text": "ლევ იაშინი (; დ. 22 ოქტომბერი, 1929, მოსკოვი, რსფსრ, სსრ კავშირი ― გ. 20 მარტი, 1990, იქვე) ― რუსი და საბჭოთა ფეხბურთელი, მეკარე. იცავდა მოსკოვის „დინამოსა“ და საბჭოთა კავშირის ეროვნული ნაკრების ღირსებას. საბჭოთა კავშირის ხუთგზის ჩემპიონი, ხუთგზის ვიცე-ჩემპიონი და საბჭოთა კავშირის თასის სამგზის მფლობელი მოსკოვის „დინამოს“ შემადგენლობაში. 1956 წლის ოლიმპიური ჩემპიონი, 1960 წლის ევროპის ჩემპიონი და 1964 წლის ევროპის ვიცე-ჩემპიონი საბჭოთა კავშირის ეროვნული ნაკრების შემადგენლობაში. 1958 წლის შვედეთის, 1962 წლის ჩილეს, 1966 წლის ინგლისის და 1970 წლის მექსიკის მსოფლიო ჩემპიონატების მონაწილე. საბჭოთა კავშირის სპორტის დამსახურებული ოსტატი (1957). ლენინის ორდენის კავალერი, სოციალისტური შრომის გმირი (1990). ერთადერთი მეკარე ფეხბურთის ისტორიაში, რომელსაც ოქროს ბურთი გადაეცა, როგორც ევროპის წლის საუკეთესო ფეხბურთელს (1963). XX საუკუნის საუკეთესო მეკარე ფეხბურთის ისტორიისა და სტატისტიკის საერთაშორისო ფედერაციისWorld - Keeper of the Century. Prepared and maintained by Karel Stokkermans for the Rec.Sport.Soccer Statistics Foundation. წაკითხვის თარიღი: 21 დეკემბერი, 2019.The World’s best Goalkeeper of the Century., World Soccer-ის, France Football-ისაFrance Football’s Football Player of the Century. და სხვათა ვერსიებით. 16-ჯერ იყო დასახელებული საბჭოთა კავშირის წლის 33 საუკეთესო ფეხბურთელის სიაში. აქედან 13-ჯერ პირველ ნომრად.საბჭოთა კავშირის წლის 33 საუკეთესო ფეხბურთელის სია — საბჭოთა კავშირის წლის 33 საუკეთესო ფეხბურთელის სიის შედგენა ხდებოდა საბჭოთა კავშირის საფეხბურთო ჩემპიონატის სეზონის შედეგების მიხედვით 1926 წლიდან არარეგულარულად, ხოლო 1948 წლიდან — ყოველწლიურად (1954 წლის გარდა). dic.academic.ru. წაკითხვის თარიღი: 21 დეკემბერი, 2018.Список 33 лучших футболистов сезона в СССР — Список лучших футболистов сезона в СССР составлялся по итогам футбольного сезона (чемпионата) в СССР с 1926 года нерегулярно, а с 1948 года — ежегодно (кроме 1954 года). წაკითხვის თარიღი: 21 დეკემბერი, 2018. ლევ იაშინი დაიბადა ქალაქ მოსკოვის ბოგოროდსკის რაიონში, ივან პეტროვიჩისა და ანა პეტროვნას ოჯახში. ბავშვობა სწორედ ამ რაიონში გაატარა. მეორე მსოფლიო ომის დროს, 12 წლის ასაკში, ოჯახთან ერთად ევაკუირებულ იქნა ულიანოვსკში, სადაც 1943 წლის გაზაფხულზე ქარხანაში დაიწყო მუშაობა. მოსკოვში 1944 წელს დაბრუნდა და ქარხანაში განაგრძო მუშაობა, მთელ თავისუფალ დროს კი საყვარელ თამაშს უთმობდა; ტუშინის ნაკრებ გუნდში მეკარედ თამაშობდა. 1949 წელს ლევ იაშინი მოსკოვის „დინამოს“ ახალგაზრდულ გუნდში ჩაირიცხა, მალე კი ალექსეი ხომიჩის შემცვლელი გახდა. ის კარიერის დასრულებამდე ამ კლუბში გამოდიოდა. თავისი სპორტული კარიერის დასაწყისში ლევი ყინულის ჰოკეისაც თამაშობდა (1950—1953 წლებში). 1953 წელს საბჭოთა კავშირის თასის გამარჯვებული და ჩემპიონატის ბრინჯაოს პრიზიორი გახდა ჰოკეიში. 1954 წელს ყინულის ჰოკეიში მსოფლიო ჩემპიონატის წინ ის ნაკრების წევრობის კანდიდატიც იყო, თუმცა კონცენტრაციის ფეხბურთზე გადატანა ამჯობინა. მოსკოვის „დინამოს“ ძირითად შემადგენლობაში თავის დამკვიდრება რთული იყო. გუნდის ძირითად მეკარედ ცნობილი ალეკსეი ხომიჩი ითვლებოდა, რომელსაც გულშემატკივრებმა მეტსახელად „ვეფხვი“ შეარქვეს. ლევ იაშინი გუნდის ძირითადი მეკარე 1953 წელს გახდა. კლუბთან ერთად ლევ იაშინი 5-ჯერ გახდა ქვეყნის ჩემპიონი (1954, 1955, 1957, 1959, 1963), ხოლო 3-ჯერ — ქვეყნის თასის მფლობელი (1953, 1967, 1970). 1954 წლიდან ლევ იაშინი საბჭოთა კავშირის ნაკრების მეკარე გახდა. მის შემადგენლობაში სულ 78-ჯერ ითამაშა. ნაკრებთან ერთად მოიგო 1956 წლის მელბურნის ოლიმპიური თამაშები და 1960 წლის ევროპის ჩემპიონატი. ნაკრების შემადგენლობაში ლევმა 3-ჯერ ითამაშა მსოფლიო ჩემპიონატის ფინალურ ეტაპზე: 1958 წელს შვედეთში, 1962 წელს ჩილეში და 1966 წელს ინგლისში. საუკეთესო შედეგს 1966 წელს მიაღწია, როდესაც ნაკრები მე-4 ადგილზე გავიდა. ასევე გამოცხადებული იყო მესამე მეკარედ 1970 წლის მექსიკის ჩემპიონატზე, თუმცა არ უთამაშია. ლევ იაშინმა 1963 წელს, ლონდონში, „უემბლის“ სტადიონზე, მსოფლიო ნაკრების შემადგენლობაში მონაწილეობა მიიღო მატჩში, რომელიც ინგლისური ფეხბურთის 100 წლის იუბილეს აღნიშნავდა. მთელ მსოფლიოში ლევს შერქმეული ჰქონდა მეტსახელები: „შავი პანტერა“ — შავი სათამაშო ფორმისა და აკრობატული ნახტომებისათვის; ასევე „შავი ობობა“ და „შავი რვაფეხა“ — გრძელი ხელების გამო. 1963 წელს ჟურნალ „France Football-სგან“ მიიღო „ოქროს ბურთი“. ის დღემდე ერთადერთი მეკარეა, რომელსაც ეს პატივი ხვდა წილად. 1971 წლის 27 მაისს შედგა ლევ იაშინის გამოსამშვიდობებელი მატჩი, რომელსაც 103,000 მაყურებელი დაესწრო. ერთმანეთს შეხვდნენ საბჭოთა კავშირის სპორტსაზოგადოება „დინამოს“ ნაკრები გუნდი (მოსკოვის, კიევისა და თბილისის წარმომადგენლები) და მსოფლიოს ვარსკვლავთა ნაკრები, რომლის რიგებში ითამაშეს ეუსებიომ, ბობი ჩარლტონმა, გერდ მიულერმა და სხვებმა. მოედნის დატოვებისას ლევმა თავისი ხელთათმანები სიმბოლურად გადასცა „დინამოს“ 23 წლის მეკარეს, ვლადიმერ პილგუის. მატჩი ფრედ, 2–2 დასრულდა. ; დინამო მოსკოვი ; საბჭოთა კავშირის ჩემპიონატი ჩემპიონი: 1954, 1955, 1957, 1959, 1963 ვიცე-ჩემპიონი: 1950, 1956, 1958, 1962, 1967, 1970 ბრინჯაოს პრიზიორი: 1960 ; საბჭოთა კავშირის თასი თასის მფლობელი: 1953, 1967, 1970 ; სსრ კავშირი ; ზაფხულის ოლიმპიური თამაშები ჩემპიონი: 1956 ; ევროპის ჩემპიონატი ჩემპიონი: 1960 ვიცე-ჩემპიონი: 1964 საბჭოთა კავშირის წლის საუკეთესო მეკარე: 1960, 1963, 1966 ოქროს ბურთის მფლობელი: 1963 ევროპის ჩემპიონატის სიმბოლური ნაკრების წევრი: 19601960 UEFA European Championship· Team of the Tournament: Lev Yashin, Igor Netto, Valentin Ivanov, Slava Metreveli, Viktor Ponedelnik (All Soviet Union), Vladimir Djurković, Milan Galić, Dragoslav Šekularac, Borivoje Kostić (All Yugoslavia), Ladislav Novák, Josef Masopust (Both Czechoslovakia) · დაარქივებულია ორიგინალიდან. დაარქივების თარიღი: 30 ივნისი, 2013. წყარო: UEFA.com. წაკითხვის თარიღი: 17 დეკემბერი, 2019. საბჭოთა კავშირის ორმოცდაათწლეულის სიმბოლური ნაკრების წევრი: 1967 XX საუკუნის 100 საუკეთესო ფეხბურთელი Placar-ის ვერსიით: 1999 Placar's 100 Craques do Século · In November 1999, Placar (Brazil) published a list of the best 100 players of all time, ranked from 1 to 100 · 23 დეკემბერი, 2015. Karel Stokkermans for the Rec.Sport.Soccer Statistics Foundation. წაკითხვის თარიღი: 1 სექტემბერი, 2019. ყველა დროის 100 უდიდესი ფეხბურთელი World Soccer-ის ვერსიით: 1999 ; №1: 1955, 1956, 1957, 1958, 1959, 1960, 1961, 1962, 1963, 1964, 1965, 1966, 1968 №2: 1953 №3: 1967, 1969 იაშინის პროფილი Goalkeeping Greats-ზე", "url": "https://ka.wikipedia.org/wiki/ლევ_იაშინი", "len": 6099}
{"id": "7304", "title": "1724", "text": "14 იანვარი : ფილიპე V-მ ესპანეთის სამეფო ტახტი დატოვა. 23 ივნისი : ხელი მოეწერა კონსტანტინოპოლის ხელშეკრულებას. რუსეთმა და ოსმალეთმა გაყვეს ახლანდელი აზერბაიჯანის ტერიტორია. ჩინეთში დაიწყო უცხოელი მისიონერების განდევნა. დაარსდა სანქტ-პეტერბურგის სახელმწიფო უნივერსიტეტი. 22 აპრილი : კანტი, იმანუელ - გერმანელი ფილოსოფოსი (გ.1804) 7 მარტი : ინოკენტი XIII - რომის პაპი (დ.1655)", "url": "https://ka.wikipedia.org/wiki/1724", "len": 375}
{"id": "7306", "title": "1655", "text": "25 მარტი : ჰოლანდიელმა ასტრონომმა კ. ჰუიგენსმა აღმოაჩინა სატურნის უდიდესი მთვარე ტიტანი. 7 აპრილი : იტალიელი ფაბიო ჩიგი გახდა რომის პაპი ალექსანდრე VII. 10 მაისი : ბრიტანეთის ჯარმა დაიპყრო იამაიკა. 13 მაისი : ინოკენტი XIII - რომის პაპი (გ.1724) 5 იანვარი : ინოკენტი X - რომის პაპი (დ.1574)", "url": "https://ka.wikipedia.org/wiki/1655", "len": 289}
{"id": "7311", "title": "ვასილ ვარაზი", "text": "ვასილ სოფრომის ძე ვარაზი (ვარაზაშვილი),(დ. 14 იანვარი/ ძვ. სტ. 1 იანვარი, 1888, თბილისი — გ. 9 სექტემბერი, 1969, იქვე) — ქართველი ბიოქიმიკოსი და პათოლოგფიზიოლოგი. მედიცინის მეცნიერებათა დოქტორი (1925), პროფესორი (1930), საქართველოს მეცნიერების დამსახურებული მოღვაწე (1944). ივანე, ისიდორე და გიორგი ვარაზაშვილების ძმა. 1918 წელს დაამთავრა ხარკოვის უნივერსიტეტის სამედიცინო ფაკულტეტი. 1924–1952 განაგებდა საქართველოს სამედიცინო პარაზიტოლოგიისა და ტროპიკული მედიცინის სამეცნიერო-კვლევითი ინსტიტუტის პათოლოგიურ ფიზიოლოგიის განყოფილებას, 1931–1969 — თბილისის სახელმწიფო სამედიცინო ინსტიტუტის ბიოქიმიის კათედრას. იკვლევდა ნახშირწყლებისა და აზოტის ცვლის ბიოქიმიის ძირითად საკითხებს, მეტაბოლიტების როლს ნივთიერებათა ცვლაში, მიკროელემენტების მნიშვნელობას ფარისებრი ჯირკვლის პათოლოგიაში, ასაკობრივი და კვების ბიოქიმიმიის საკითხებს; დაამუშავა ფსიქონევროზისა და ეპილეფსიის ბიოქიმიის და მალარიის პათოფიზიოლოგიის მნიშვნელოვანი საკითხები, დაადგინა, რომ ქოლერით დაავადებისას სიკვდილს იწვევს ორგანიზმში ელექტროლიტებისა და წყლის ურთიერთშეფარდების დარღვევა. 1936 წელს იყო მედიცინის დარგში ნობელის პრემიის ოფიციალური ნომინანტი. ლენინის ორდენი", "url": "https://ka.wikipedia.org/wiki/ვასილ_ვარაზი", "len": 1123}
{"id": "7313", "title": "საბჭოთა კავშირის მარშალი", "text": "საბჭოთა კავშირის მარშალი (), სამხედრო წოდება საბჭოთა კავშირის შეიარაღებულ ძალებში. შემოღებულია სსრკ ცაკისა და სახკომსაბჭოს 1935 წლის 22 სექტემბრის დადგენილებით. პერსონალურად ანიჭებდა სსრკ უმაღლესი საბჭოს პრეზიდიუმი ჯარების ხელმძღვანელობის საქმეში დიდი დამსახურებისათვის. 1945 წლამდე ითვლებოდა უმაღლეს სამხედრო წოდებად, სანამ შემოღებულ არ იქნა საბჭოთა კავშირის გენერალსიმუსის სამხედრო წოდება. 1953 წლიდან, ერთადერთი გენერალსიმუსის იოსებ სტალინის სიკვდილის შემდეგ, დე-ფაქტო უმაღლესი სამხედრო წოდება იყო. 1935-1991 წლებში „საბჭოთა კავშირის მარშალის“ წოდება მიენიჭა სულ 41 პიროვნებას. აქედან 36 – პროფესიული სამხედრო პირი, 4 – ცნობილი პოლიტიკური მოღვაწე, რომელთაც ეკავათ სამხედრო პოსტები (სტალინი, ბერია, ბულგანინი და ბრეჟნევი), „პოლიტიკურ მარშალად“ შეითლება ჩაითვალოს დ.ფ. უსტინოვიც. სამხედრო-საზღვაო ფლოტში საბჭოთა კავშირის მარშალის წოდებას შეესაბამებოდა საბჭოთა კავშირის ფლოტის ადმირალი. 1993 წლიდან რუსეთის ფედერაციაში შემოღებულია რუსეთის ფედერაციის მარშალის სამხედრო წოდება. ვოროშილოვი, კლიმენტ ტუხაჩევსკი, მიხაილ ბუდიონი, სემიონ ეგოროვი, ალექსანდრე ბლიუხერი, ვასილი ტიმოშენკო, სემიონ კულიკი, გრიგორი შაპოშნიკოვი, ბორის ჟუკოვი, გეორგი ვასილევსკი, ალექსანდრე სტალინი, იოსებ კონევი, ივან გოვოროვი, ლეონიდ როკოსოვსკი, კონსტანტინ მალინოვსკი, როდიონ ტოლბუხინი, ფიოდორ მერეცკოვი, კირილ ბერია, ლავრენტი სოკოლოვსკი, ვასილი ბულგანინი, ნიკოლაი ბაგრამიანი, ივანე ბირიუზოვი, სერგეი გრეჩკო, ანდრეი ერიომენკო, ანდრეი მოსკალენკო, კირილ ჩუიკოვი, ვასილი ზახაროვი, მატვეი ფილიპ გოლიკოვი კრილოვი, ნიკოლაი იაკუბოვსკი, ივან ბატიცკი, პაველ კოშევოი, პეტრე ბრეჟნევი, ლეონიდ უსტინოვი, დმიტრი კულიკოვი, ვიკტორ ოგარკოვი, ნიკოლაი სოკოლოვი, სერგეი ახრომეევი, სერგეი კუროტკინი, სემიონ პეტროვი, ვასილი იაზოვი, დიმიტრი", "url": "https://ka.wikipedia.org/wiki/საბჭოთა_კავშირის_მარშალი", "len": 1687}
{"id": "7314", "title": "რუსეთის ფედერაციის მარშალი", "text": "რუსეთის ფედერაციის მარშალი () — რუსეთის შეიარაღებული ძალების უმაღლესი სამხედრო წოდება. დაარსდა 1993 წლის 11 თებერვალს რუსეთის ფედერაციის კანონით \"სამხედრო მოვალეობის და სამხედრო სამსახურის შესახებ\". 1997 წლის 11 ნოემბერს მიენიჭა რუსეთის ფედერაციის თავდაცვის მინისტრს იგორ სერგეევს. მარშალი", "url": "https://ka.wikipedia.org/wiki/რუსეთის_ფედერაციის_მარშალი", "len": 289}
{"id": "7316", "title": "ბორის შაპოშნიკოვი", "text": "ბორის მიხაილის ძე შაპოშნიკოვი (; დ. 2 ოქტომბერი, 1882, ზლატოუსტი, რუსეთის იმპერია — გ. 26 მარტი 1945, მოსკოვი, სსრკ) — რუსი საბჭოთა სამხედრო მოღვაწე და თეორეტიკოსი, საბჭოთა კავშირის მარშალი. 1901–1903 წლებში სწავლობდა მოსკოვის ალექსეის სამხედრო სასწავლებელში. 1903–1907 წლებში მსახურობდა თურქესტანის მსროლელ ბატალიონში, ნახევარასეულის მეთაურის თანამდებობაზე. 1907–1910 წლებში სწავლობდა გენერალური შტაბის აკადემიაში. მისი დასრულების შემდეგ იღებს შტაბს კაპიტნის წოდებას. 1912 წელს ინიშნება მე-14 საკავალერიო დივიზიის შტაბის უფროს ადიუტანტად. პირველი მსოფლიო ომის დაწყებისას იბრძვის დასავლეთის ფრონტზე. 1915 წლის იანვარ-ნოემბერში მე-12 არმიის შტაბის დაზვერვის განყოფილების უფროსი ადიუტანტის თანაშემწეა, შემდეგ ცალკეული შერეული კაზაკთა ბრიგადის შტაბის უფროსი. 1917 წლიდან ინიშნება მეგრული გრენადერთა პოლკის მეთაურად და ენიჭება პოლკოვნიკის სამხედრო წოდება. იმავე წლის ნოემბრიდან სამხედრო-რევოლუციური კომიტეტის დელეგატთა ყრილობის გადაწყვეტილებით ინიშნება კავკასიის გრენადერთა დივიზიის მეთაურად. 1918 წლის 22 მაისიდან წითელი არიმიის რიგებშია, მსახურობს სხვადასხვა სამეთაურო და საშტაბო თანამდებობებზე. რუსეთის სამოქალაქო ომის მსვლელობისას ძირითადად საშტაბო სამუშაოზეა. ამუშავებდა ფრონტებისა და არმიებისადმი დაგზავნილ დირექტივებს. სამოქალაქო ომის დასრულების შემდეგ, 1925–1927 წლებში ლენინგრადის სამხედრო ოლქის სარდალია, შემდეგ მოსკოვის ოლქისა. 1928–1931 წლებში წითელი არმიის შტაბის უფროსია. 1930 წლიდან კომუნისტური პარტიის წევრია. 1932–1935 წლებში ფრუნზეს სახელობის სამხედრო აკადემიის უფროსია. 1937 წლის 10 მაისს ინიშნება წითელი არმიის გენშტაბის უფროსად. 1940 წლის 7 მაისს ენიჭება საბჭოთა კავშირის მარშლის წოდება. 1939 წლის 10 მაისიდან 1941 წლის 9 აპრილამდე საბჭოთა კავშირის თავდაცვის კომიტეტის წევრია. 1941 წლის 29 ივლისს ისევ ინიშნება წითელი არმიის გენშტაბის უფროსად. თანამდებობიდან მოხსნეს გერმანელების მიერ ყირიმის ფრონტის განადგურების გამო 1942 წლის 11 მაისს. 1942 წლის მაისიდან 1943 წლის ივნისამდე საბჭოთა კავშირის სამხედრო საქმეთა სახალხო კომისრის მოადგილეა, შემდეგ ინიშნება გენშტაბის სამხედრო აკადემიის უფროსად. გარდაიცვალა მძიმე ავადმყოფობის შემდეგ.", "url": "https://ka.wikipedia.org/wiki/ბორის_შაპოშნიკოვი", "len": 2049}
{"id": "7318", "title": "ალექსანდრე ვასილევსკი", "text": "ალექსანდრე ვასილევსკი () (დ. 30 სექტემბერი, 1895, ნოვაია გოლშიკა (კოსტრომა), რუსეთი — გ. 5 დეკემბერი 1977, მოსკოვი, სსრკ) — რუსი საბჭოთა სამხედრო და პოლიტიკური მოღვაწე, საბჭოთა კავშირის მარშალი, ორგზის საბჭოთა კავშირის გმირი, სსრკ-ის შეიარაღებული ძალების მინისტრი და სამხედრო მინისტრი 1949-1953 წლებში. 1914 - 1918 - პირველი მსოფლიო ომის მონაწილე 1919 - წითელ არმიაში . 1918 – 1922 რუსეთის სამოქალაქო ომში პოლკის მეთაურის დამხმარე. 1937 - დაამთავრა გენშტაბის სამხედრო აკადემია 1938- სკკპ -ის წევრი. 1940,- მაისი – გენშტაბის ოპერატიული სამმართველოს უფროსის მოადგილე. 1941,- ივნისი- მიენიჭა გენერალ -მაიორის წოდება 1941,- აგვისტო - გენშტაბის უფროსის მოადგილე და გენშტაბის ოპერატიული სამმართველოს უფროსი. 1942,- ივნისი - გენშტაბის უფროსი. 1942,- ოქტომბერი - სსრკ თავდაცვის სახალხო კომისრის უფროსის მოადგილე. უშუალოდ მონაწილეობდა წითელი არმიის მიერ უმნიშვნელოვანესი ოპერაციების დაგეგმვასა და შემუშავებაში, მთავარი საკითხების გადაწყვეტაში, ფრონტების ადამიანური რესურსებით, მატერიალურ-ტექნიკური საშუალებების უზრუნველყოფით. ყველა სახის რეზერვის მომზადებაში მოქმედი არმიებისათვის. 1942 – 1943 სტალინგრადის ბრძოლის დროს იყო შეტევითი ოპერაციების დაგეგმვის ერთ-ერთი ავტორი და შემსრულებელი. კორდინაციას უწევდა ფრონტების მოქმედებას ალყაში მოქცეული მოწინააღმდეგის დაჯგუფების ლიკვიდაციისას. 1943 - კურსკის ბრძოლაში როგორც უმაღლესი მთავარსარდლობის ბანაკის წარმომადგენელი ახორციელებდა ვორონეჟის ფრონტი|ვორონეჟის ფრონტის და სტეპის ფრონტის ფრონტებს შორის ერთობლივ მოქმედებას. ხელმძღვანელობდა სამხრეთ და სამხრეთ-დასავლეთ ფრონტების ოპერაციების დაგეგმვასა და ჩატარებას, დონბასის გასანთაფისუფლებლად. 1944-იანვარი თებერვალი, კორდინაციას უწევდა მე-3 და მე-4 უკრაინული ფრონტების მოქმედებას კრივოროჟ - ნიკოპოლის ოპერაციაში,აპრილში საბჭოთა ჯარების მოქმედებას ყირიმის განთაფისუფლებისას, ივნისიდან, მოქმედებას მე-3 ბელორუსიის, 1-ლი და 2-ე ბალტიისპირეთის ფრონტებისა ბელორუსიის ოპერაციაში. 1945-თებერვალი შეყვანილ იქნა უმაღლესი მთავარსარდლობის ბანაკში და დაინიშნა მე-3 ბელორუსიის ფრონტის სარდლად. 1945-ივნისი საბჭოთა ჯარების მთავარსარდალი შორეულ აღმოსავლეთში. ვასილევსკის ხელმძღვანელობით განხორციელდა საბჭოთა ჯარების მსხვილი გადაჯგუფება, დაიგეგმა, მომზადა და ჩატარდა მანჯურიის სტრატეგიული შეტევითი ოპერაცია კვანტუნის არმიის გასანადგურებლად.1945- ( 9 აგვ.- 2 სექტ.)ომის შემდგომ გეშტაბის უფროსი, სსრკ შეიარაღებული ძალების მინისტრის მოადგილე, და 1-ლი მოადგილე. 1949- 1953 სსრკ შეიარაღებული ძალების მინისტრი (სამხედრო მინისტრი). 1953- 1956 სსრკ თავდაცვის მინისტრის 1-ლი მოადგილე. 1956- 1957 სსრკ თავდაცვის მინისტრის მოადგილე. 1959- სსრკ თავდაცვის სამინისტროს გენერალური ინსპექტორების ჯგუფში. 1952- 1961 სკკპ ცკ-ის წევრი. 1946- 1958 სსრკ უმაღლესი საბჭოს დეპუტატი. დასაფლავებულია წითელ მოედანზე კრემლის კედელში. საბჭოთა კავშირის გმირი ორგზის ლენინის ორდენით 8-ჯერ ოქტომბრის რევოლუციის ორდენით წითელი დროშის ორდენით 2-ჯერ სუვოროვის ორდენი I ხარისხის 1-ჯერ წითელი ვარსკვლავის ორდენი III ხარისხის 1-ჯერ ორდენი „გამარჯვება“ 2-ჯერ მრავალი საბჭოთა და უცხოური მედალითა და ორდენით. Nikita Khrushchev (1999), Time. People. Power. (Memoirs), vol. 1. Moscow: IIK Moscow News. Otto von Lasch (1991), So fell Königsberg (). Moscow. P.Ya. Mezhiritzky (2002), Reading Marshal Zhukov'. Philadelphia: Libas Consulting. Marshal K. Rokossovsky (1988), Soldier's duty. Moscow: Politizdat. A.P. Shikman (1997), Actors of our History (biographical dictionary). Moscow. S.M. Shtemenko (1989), The General Staff during the war. 2nd ed., Moscow: Voenizdat. Viktor Suvorov (2002), Shadow of Victory. Moscow: ACT. Marshal A.M. Vasilevsky (1978), The matter of my whole life. Moscow: Politizdat. K.A. Zalessky (2000), Stalin's empire (biographical dictionary). Moscow: Veche. Marshal G.K. Zhukov (2002), Memoirs. Moscow: Olma-Press. (1969–1978) Great Soviet Encyclopedia. Moscow. (1976–1979) Soviet Military Encyclopedia. Moscow.", "url": "https://ka.wikipedia.org/wiki/ალექსანდრე_ვასილევსკი", "len": 3763}
{"id": "7320", "title": "ივანე კონევი", "text": "ივანე სტეპანოვიჩ კონევი () (დ. 28 დეკემბერი, 1897, ლოდეინო (ვოლოგდა), რუსეთი — გ. 21 მაისი, 1973, მოსკოვი, სსრკ) — რუსი საბჭოთა სამხედრო მოღვაწე, საბჭოთა კავშირის მარშალი, ორგზის საბჭოთა კავშირის გმირი, ჩეხოსლოვაკიის და მონღოლეთის გმირი. 1914-1918- პირველი მსოფლიო ომის მონაწილე. 1918- წითელ არმიაში. 1918- სკკპ- ის წევრი. რუსეთის სამოქალაქო ომში მსროლელი ბრიგადის, დივიზიის, შორეული აღმოსავლეთის რესპუბლიკის სახალხო-რევოლუციური არმიის შტაბის კომისარი. 1934- დაამთავრა მ,ფრუნზეს სახელობის სამხედრო აკადემია. 1940-1941- სარდლობდა იმიერბაიკალეთის და ჩრდ.კავკასიის სამხედრო ოლქის ჯარებს. 1941- ივნისი- გენერალ-ლეიტენანტი. ომის დასაწყისში მე-19 არმიის სარდალი 1941-(სექტ.-ოქტ.).1942-(აგვ.)- 1943-(თებ.) დასავლეთის ფრონტის სარდალი. 1941-ოქტომბერი კალინინის ფრონტის სარდალი. 1943-მარტი ჩრდილოეთ-დასავლეთ ფრონტის სარდალი. 1943-ივნისი -1943-ივლისი სტეპის სამხედრო ოლქის ჯარების, სტეპის ფრონტის სარდალი. 1943-ოქტომბერი.- მე-2 უკრაინული ფრონტის სარდალი. 1944- მაისი. 1945-მაისი. 1-ლი უკრაინული ფრონტის სარდალი. კონევის სარდლობის ქვეშ მყოფი ჯარები წარმატებით მოქმედებდნენ სმოლენსკის ბრძოლაში, მოსკოვის და კურსკის ბრძოლებში, დნეპრისთვის ბრძოლაში, კიროვოგრადის, კორსუნ- შევჩენკოს, უმანი-ბოტოშანის, ლვოვი-სანდომირის, ვისლა-ოდერის, ბერლინის და პრაღის ოპერაციებში. ომის შემდეგ ცენტრალური ჯგუფის ჯარების მთავარსარდალი და ავსტრიის უმაღლესი კომისარი 1945-1946. 1946-1950- სსრკ შეიარაღებული ძალების მინისტრის მოადგილე და სახმელეთო ჯარების მთავარსარდალი. 1950-1951- სსრკ სანხედრო მინისტრის მოადგილე, საბჭოთა არმიის მთავარი ინსპექტორი. 1951-1955- კარპატიისპირეთის სამხედრო ოლქის ჯარების სარდალი. 1955-1956- სსრკ თავდაცვის მინისტრის 1-ლი მოადგილე და სახმელეთო ჯარების მთავარსარდალი. 1956-1960- სსრკ თავდაცვის მინისტრის 1-ლი მოადგილე და ერთდროულად 1955-1960 ვარშავის ხელშეკრულების მონაწილე სახელმწიფოების გაერთიანებული შეიარაღებული ძალების მთავარსარდალი. 1960-1961 და 1962 (აპრილი). სსრკ თავდაცვის სამინისტროს განერალური ინსპექტორების ჯგუფში. 1961-1962- გერმანიაში საბჭოთა ჯარების ჯგუფის მთავარსარდალი. სკკპ ცკ-ის წევრი 1952. (კანდ).1939-1952. სსრკ უმაღლესი საბჭოს დეპუტატი 1937. დასაფლავებულია წითელ მოედანზე კრენლის კედელში. ”ლენინის ორდენით” 7-ჯერ ”ოქტომბრის რევოლუციის ორდენით” ”წითელი დროშის ორდენით” 3-ჯერ ”სუვოროვის ორდენით” I ხარისხის- 2-ჯერ ”კუტუზოვის ორდენით” I ხარისხის- 2-ჯერ ”წითელი ვარსკვლავის ორდენით” ორდენი ”გამარჯვება”", "url": "https://ka.wikipedia.org/wiki/ივანე_კონევი", "len": 2312}
{"id": "7324", "title": "ლეონიდ გოვოროვი", "text": "ლეონიდ ალექსანდრეს ძე გოვოროვი (რუს. Леонид Александрович Говоров) (დ. 22 თებერვალი 1897, ბუტირკი (კიროვი), რუსეთი — გ. 19 მარტი 1955, მოსკოვი, სსრკ) — რუსი საბჭოთა სამხედრო მოღვაწე, საბჭოთა კავშირის მარშალი, საბჭოთა კავშირის გმირი.", "url": "https://ka.wikipedia.org/wiki/ლეონიდ_გოვოროვი", "len": 232}
{"id": "7326", "title": "კონსტანტინე როკოსოვსკი", "text": "კონსტანტინე როკოსოვსკი (რუს. Константин Константинович Рокоссовский; პოლონ. Konstanty Rokossowski) (დ. 21 დეკემბერი, 1896, ველიკიე ლუკი, რუსეთი — გ. 3 აგვისტო, 1968, მოსკოვი, სსრკ) — პოლონელი საბჭოთა სამხედრო და პოლიტიკური მოღვაწე, პოლონეთის და საბჭოთა კავშირის მარშალი, ორგზის საბჭოთა კავშირის გმირი, პოლონეთის თავდაცვის მინისტრი 1949–1953 წლებში. პირველი მსოფლიო ომის მონაწილე. 1918- წითელ არმიაში. 1919- სკკპ წევრი. რუსეთის სამოქალაქო ომში კავალერიის პოლკის მეთაური. 1929- დაამთავრა მ.ფრუნზეს სახ. სამხედრო აკადემიასთან არსებული უმაღლეს უფროსთა შემადგენლობის კურსები. 1940- ნოემბერი მე-9 მოტომსროლელი კორპუსის მეთაური. 1941- ივნისი გენერალ-მაიორი. ომის დასაწყისში მეთაურობდა მე-9 მოტომსროლელ კორპუს. 1941-აგვისტო მე-16 არმიის სარდალი. 1942-ივლისი ბრიანსკის ფრონტის სარდალი. 1942-სექტემბერი დონის ფრონტის სარდალი. 1943-თებერვალი ცენტრალური ფრონტის სარდალი. 1943-ოქტომბერი ბელორუსიის ფრონტის სარდალი. 1944-თებერვალი 1-ლი ბელორუსიის ფრონტის სარდალი. 1944-ნოემბერი 1945-ივნისი მე-2 ბელორუსიის ფრონტის სარდალი. როკოსოვსკის სარდლობის ქვეშ მყოფი ჯარები წარმატებით მოქმედებდნენ სმოლენსკის ბრძოლაში, მოსკოვის, სტალინგრადის, კურსკის ბრძოლებში. ბელორუსიის, აღმოსავლეთ პრუსიის, აღმოსავლეთ პომერანიის, ბერლინის ოპერაციებში. სტალინგრადის ბრძოლის დროს დონის ფრონტის ჯარებმა როკოსოვსკის სარდლობით კონტრშეტევის დროს სტალინგრადის და სამხრეთ-დასავლეთის ფრონტებთან ერთად გაარღვიეს მოწინააღმდეგის დაცვის ხაზი და მდინარეების დონსა და ვოლგას შორის ალყაში მოაქციეს გერმანელთა დაჯგუფება საერთო ოდენობით 330ათასი სამხედრო,ხოლო1943- ის დასაწყისში ალყაშემორტყმულ დაჯგუფებას ლიკვიდაცია გაუკეთეს. კურსკის ბრძოლაში როკოსოვსკიმ, რომელიც სარდლობდა ცენტრალურ ფრონტს გამოიჩინა თავი როგორც სამხედრო ხელოვნების მცოდნემ, გერმანული ჯარების შეტევის მოგერიებისას, ხოლო შემდეგ მოწინააღმდეგის განადგურებისას კონტრშეტევის დროს. 1945- 24-ივნისს როკოსოვსკი სარდლობდა გამარჯვების აღლუმს მოსკოვში, წითელ მოედანზე. 1945-1949- ომის შემდეგ ჩრდ. ჯგუფის ჯარების მთავარსარდალი. 1949-ოქტომბერი- პოლონეთის მთავრობის თხოვნით და საბჭოთა მთავრობის ნებართვით როკოსოვსკი დაინიშნა პოლონეთის ეროვნული თავდაცვის მინისტრად და პოლონეთის მინისტრთა საბჭოს თავმჯდომარის მოადგილედ. მას მიენიჭა პოლონეთის მარშლის წოდება. არჩეულ იქნაპოლონეთის ცკ-ის პოლიტბიუროს წევრად და სეიმის დეპუტატად. 1956- სსრკ -ში დაბრუნების შემდეგ სსრკ თავდაცვის მინისტრის მოადგილე. 1957- ივლისი მთავარი ინსპექტორი,სსრკ თავდაცვის მინისტრის მოადგილე. 1957-ოქტომბერი ამიერკავკასიის სამხედრო ოლქის ჯარების სარდალი. 1958-1962 სსრკ თავდაცვის მინისტრის მოადგილე და სსრკ თავდაცვის სამინისტროს მთავარი ინსპექტორი. 1962- აპრილი სსრკ თავდაცვის სამინისტროს გენერალური ინსპექტორების ჯგუფში. სკკპ ცკ-ის წევრობის კანდიდატი (1961)-დან. სსრკ უმაღლესი საბჭოს დეპუტატი (1946-49) და (1958)-ან. დასაფლავებულია წითელ მოედანზე კრემლის კედელში. ”ლენინის ორდენით 7-ჯერ ”ოქტომბრის რევოლუციის ორდენით” ”წითელი დროშის ორდენით” 6-ჯერ ”სუვოროვის ორდენით” I- ხარისხის ”კუტუზოვის ორდენით” I-ხარისხის ორდენი ”გამარჯვება” მრავალი საბჭოთა და უცხოური მედალითა და ორდენით", "url": "https://ka.wikipedia.org/wiki/კონსტანტინე_როკოსოვსკი", "len": 2940}
{"id": "7328", "title": "როდიონ მალინოვსკი", "text": "როდიონ მალინოვსკი (რუს. Родион Яковлевич Малиновский) (დ. 23 ნოემბერი, 1898, ოდესა, უკრაინა — გ. 31 მარტი, 1967, მოსკოვი, სსრკ) — საბჭოთა სამხედრო და პოლიტიკური მოღვაწე, საბჭოთა კავშირის მარშალი, ორგზის საბჭოთა კავშირის გმირი, სსრკ-ის თავდაცვის მინისტრი 1957–1967 წლებში. 1914-1918 - პირველი მსოფლიო ომისა და რუსეთის სამოქალაქო ომის მონაწილე. 1919 - წითელ არმიაში. 1926 - სკკპ წევრი. 1930 - დაამთავრა მ. ფრუნზეს სახელობის სამხედრო აკადემია. 1941, მარტი - 48-ე მსროლელი კორპუსის სარდალი. 1941, ივნისი - გენერალ-მაიორი. 1941, აგვისტო - მე-6 არმიის სარდალი. 1941, დეკემბერი - სამხრეთის ფრონტის სარდალი. 1942, აგვისტო - 66-არმიის სარდალი. 1942, ოქტ.-ნოემბ. - ვორონეჟის ფრონტის ჯარების სარდლის მოადგილე. 1942, ნოემბერი - სარდლობდა მე-2 გვარდიულ არმიას. 1943, თებერვალი - სამხრეთის ფრონტის სარდალი. 1943, მარტი - სამხრეთ-დასავლეთის ფრონტის (20 ოქტ. 1943-დან გარდაიქმნა მე-3 უკრაინულ ფრონტად) სარდალი. 1944, მაისი - მე-2უკრაინული ფრონტის სარდალი. მალინოვსკის სარდლობის ქვეშ მყოფი ჯარები წარმატებით მოქმედებდნენ საზღვრისპირა ბრძოლებში,ბარვენკოვო- ლოზოვის ოპერაციაში, ხარკოვის ბრძოლაში (1942), დონბასის ოპერაციაში (1942), სტალინგრადის ბრძოლაში, ზაპოროჟიეს, ნიკოპოლ-კრივოროჟის, ოდესის, იასსი-კიშინიოვის, დებრეცენის, ბუდაპეშტის და ვენის ოპერაციებში. 1945, ივლისი - იმიერბაიკალეთის ფრონტის სარდალი, რომლის ჯარებიც მონაცილეობდნენ იაპონიის კვანტუნის არმიის განადგურებაში. 1945-1947 - იმიერბაიკალეთ-ამურის სამხედრო ოლქის სარდალი. 1947-1953 - შორეული აღმოსავლეთის ჯარების მთავარსარდალი. 1953-1956 - შორეული აღმოსავლეთის სამხედრო ოლქის სარდალი. 1956, მარტი - სსრკ-ის თავდაცვის მინისტრის 1-ლი მოადგილე და სახმელეთო ჯარების მთავარსარდალი. 1957-1967 - სსრკ-ის თავდაცვის მინისტრი. 1956 - სკკპ ცკ-ის წევრი (კანდიდატი 1952-56). 1946 - სსრკ უმაღლესი საბჭოს დეპუტატი. დასაფლავებულია წითელ მოედანზე კრემლის კედელში. „ლენინის ორდენით“ 5-ჯერ „წითელი დროშის ორდენით“ 3-ჯერ „სუვოროვის ორდენით“ I ხარისხის 2-ჯერ „კუტუზოვის ორდენით“ I ხარისხის ორდენი „გამარჯვება“ მრავალი საბჭოთა და უცხოური მედალითა და ორდენით. ენციკლოპედია „ბრიტანიკა“", "url": "https://ka.wikipedia.org/wiki/როდიონ_მალინოვსკი", "len": 2004}
{"id": "7334", "title": "სოტერი (პაპი)", "text": "სოტერი (); დ. უცნობია, ფონდი, იტალია — გ. 174 ან 175, რომი, იტალია) — რომის პაპი 166-174/175 წლებში. პაპ სოტერის დროს დაკანონდა ქორწინების მღვდლის მიერ კურთხევის ტრადიცია. იგი მოწამეობრივი სიკვდილით აღესრულა ქრისტიანთა დევნისას მარკუს ავრელიუსის იპერატორობის დროს. დასაფლავებულია რომში, „კალიქსტის კატაკომბაში“. კათოლიკურმა ეკლესიამ პაპი სოტერი წმინდანად შერაცხა. Ekkart Sauser: SOTER. In: Biographisch-Bibliographisches Kirchenlexikon (BBKL). Band 14, Bautz, Herzberg 1998, ISBN 3-88309-073-5, Sp. 1492–1493. John Chapman: Caius and Soter, Saints and Popes. In: Catholic Encyclopedia, Band 3, Robert Appleton Company, New York 1908.", "url": "https://ka.wikipedia.org/wiki/სოტერი_(პაპი)", "len": 633}
{"id": "7356", "title": "ვიდკუნ კვისლინგი", "text": "ვიდკუნ აბრაამ ლაურიც იონსონ კვისლინგი ( დ 18 ივლისი, 1887, ფირესდალი, ნორვეგია — გ. 24 ოქტომბერი, 1945, ოსლო, ნორვეგია) — ნორვეგიელი პოლიტიკური მოღვაწე, ნორვეგიის მინისტრ-პრეზიდენტი 1942–1945 წლებში. პოლიტიკური კარიერა დაიწყო 1922 წელს ფრიტიოფ ნანსენთან თანამშრომლობით. 1927–1929 წლებში მუშაობდა ნორვეგიის დიპოლატიურ მისიაში მოსკოვში. XX საუკუნის 30-იან წლებში დაუახლოვდა ფაშისტურ იდეოლოგიას. 1931 წელს დაინიშნა ნორვეგიის თავდაცვის მინისტის პოსტზე, რომელიც 1933 წელს დატოვა. იმავე წელს ჩამოაყალიბა ანტისემიტური და ანტიდემიკრატიული პარტია „ნაციონალური კრება“ (ნორვ. Nasjonal Samling) „NSDAP“-ის მაგალითზე. 1936 წლის არჩევნებში პარტიამ ამომრჩეველთა 50.000-მდე ხმა მოაგროვა. მეორე მსოფლიო ომის დასაწყისისთანავე გერმანიის ჯარების მიერ ნორვეგიის დაკავების მომხრე იყო. 1940 წლის 9 აპრილის ვერმახტის ინვაზიის შემდეგ იყო ნორვეგიის ფორმალური მმართველი. 1942 წლის 1 თებერვლიდან ნორვეგიის პრემიერ-მინისტრის პოსტი ეკავა, თუმცა აბსოლუტურად დამოკიდებული იყო რაიხსკომისარ იოზეფ ტერბოფენზე. გერმანიის კაპუტალაციის შემდეგ 1945 წლის 9 მაისს კვისლინგი დააპატიმრეს. იგი გაასამართლეს და სიკვდილი მიუსაჯეს. იმავე წლის 24 ოქტომბერს კვისლინგი დახვრიტეს. სასიკვდილო განაჩენი ნორვეგიის მოსახლეობაში დღესაც სადავო თემაა. Vidkun Quisling: \"Russland und Wir\", 1942, (A German book written by Vidkun Quisling about Russia)", "url": "https://ka.wikipedia.org/wiki/ვიდკუნ_კვისლინგი", "len": 1292}
{"id": "7358", "title": "გელა ბეჟუაშვილი", "text": "გელა ბეჟუაშვილი (დ. 1 მარტი, 1967, მანგლისი) — ქართველი პოლიტიკოსი, სხვადასხვა დროს საქართველოს საგარეო საქმეთა და თავდაცვის მინისტრი, უშიშროების საბჭოს მდივანი და საქართველოს სადაზვერვო სამსახურის უფროსი. 1991 წელს დაამთავრა კიევის სახელმწიფო უნივერსიტეტის საერთაშორისო ურთიერთობებისა და საერთაშორისო სამართლის საერთაშორისო სამართლის ფაკულტეტი და მიენიჭა საერთაშორისო სამართლის იურისტის კვალიფიკაცია. 1997 წელს დაამთავრა ტეხასის უნივერსიტეტის სამართლის სკოლა (აშშ), რის შემდგომაც მიენიჭა სამართლის მაგისტრის აკადემიური ხარისხი. 2003 წელს სწავლობდა ჰარვარდის უნივერსიტეტის კენედის სახელობის სახელმწიფო მოხელეთა სკოლაში (აშშ). სხვადასხვა დროს გავლილი აქვს სპეციალური კურსები სამართლისა და სახელმწიფო მართვის საკითხებში აშშ-სა და ევროპის წამყვან უნივერსიტეტებში. 1996 – დაჯილდოებულია აშშ-ს მთავრობის სტიპენდიით. 1998 წელს დაჯილდოებულია გაერო-ს სტიპენდიით. 1991-1993 - მუშაობდა საქართველოს საგარეო საქმეთა სამინისტროს საერთაშორისო სამართლებრივ სამმართველოში სხვადასხვა თანამდებობებზე. 1993-1996 - საქართველოს საგანგებო და სრულუფლებიანი დესპანი ყაზახეთის რესპუბლიკაში. 1997-2000 - საქართველოს საგარეო საქმეთა სამინისტროს საერთაშორისო-სამართლებრივი დეპარტამენტის დირექტორი. 2000-2004 - საქართველოს თავდაცვის მინისტრის მოადგილე 2004 - საქართველოს პირველი სამოქალაქო თავდაცვის მინისტრი. 2004-2005 - საქართველოს პრეზიდენტის თანაშემწე ეროვნული უშიშროების საკითხებში – ეროვნული უშიშროების საბჭოს მდივნი. 2005 - 2008 საქართველოს საგარეო საქმეთა მინისტრი. 1998-2000 - აქტიურად თანამშრომლობდა ევროპულ სტრუქტურებთან:იყო ევროპის საბჭოს სახელმწიფო მრჩეველთა კომოტეტის ექსპერტი საერთაშორისო სამართლის სფეროში (CAHDI); ევროპის საბჭოს კორუფციის წინააღმდეგ მებრძოლი ჯგუფის ექსპერტი (GMS); ევროპის საბჭოს ეროვნული უმცირესობათა დაცვის კომიტეტის ექსპერტი (DH-MIN); ევროპის საბჭოს ვენეციის კომისიის ექსპერტი (საკონსტიტუციო სამართალი). 1999 - იყო საქართველოს დელეგაციის ხელმძღვანელი BSEC-ის მაღალი დონის ოფიციალურ მოლაპარაკებებსა და შეხვედრებზე, ქ. სტამბოლში, ქ. სალონიკსა და ქ. კიშინიოვში. აგრეთვე, საქართველოს დელეგაციის ხელმძღვანელი იუსტიციის მინისტრთა კონფერენციებზე ქ. კიშინიოვში. 1997-1999 - იყო საქართველოს საგარეო საქმეთა სამინისტროს სამუშაო ჯგუფის ხელმძღვანელი საქართველოს ევროპის საბჭოში გაწევრიანებასთან დაკავშირებით. 2000 - ძირითად საქმიანობასთან პარალელურად ეწევა სამეცნიერო მოღვაწეობას საერთაშორისო სამართლის საკითხებზე. გამოქვეყნებული აქვს რამდენიმე ნაშრომი და წიგნი. მინიჭებული აქვს საგანგებო და სრულუფლებიანი ელჩის დიპლომატიური რანგი და ნამდვილი სახელმწიფო მრჩევლის საკლასო ჩინი. გელა ბეჟუაშვილი დასახელებულ იქნა 2004 წლის ადამიანად აშშ-ის ბიოგრაფიული კვლევების ინსტიტუტის მიერ. გელა ბეჟუაშვილი გელა", "url": "https://ka.wikipedia.org/wiki/გელა_ბეჟუაშვილი", "len": 2591}
{"id": "7372", "title": "ჯოხარ დუდაევი", "text": "ჯოხარ დუდაევი (, ; დ. 15 თებერვალი, 1944, იალხოროი, ჩეჩნეთ-ინგუშეთის ასსრ ― გ. 21 აპრილი, 1996, გეხი-ჩუ, ჩეჩნეთი) — ჩეჩნეთის პირველი პრეზიდენტი 1991 წლის 27 ოქტომბრიდან სიკვდილამდე. დაიბადა იალხოროიში, ჩეჩნეთ-ინგუშეთის ასსრ 1944 წლის 15 თებერვალს. ცხოვრების პირველი 13 წელი გადასახლებაში გაატარა. ოჯახთან ერთად ჩეჩნეთში მხოლოდ 1957 წელს დაბრუნდა. 1974 წელს დაამთავრა იური გაგარინის სახელობის სამხედრო-საჰაერო აკადემია და უმაღლესი პოლიტიკური სასწავლებელი. დუდაევის სამხედრო კარიერა დაიწყო 1966 წელს. 1990 წელს, სსრკ-ის ხელისუფალთა ბრძანებით ესტონეთში, სტრატეგიული ბომბდამშენების დივიზიის მეთაურმა გენერალ–მაიორმა დუდაევმა უარი განაცხადა მოეხდინა ესტონეთის ტელევიზიისა და პარლამენტის შენობის ბლოკირება. ამის შემდეგ, ავიაციის გენერალმა დატოვა თავისი თანამდებობა და ჩეჩნეთის ეროვნულ მოძრაობას ჩაუდგა სათავეში. 1990 წლის ნოემბერში ჩეჩენი ხალხის საერთო ეროვნულ კონგრესზე აირჩიეს აღმასრულებელი კომიტეტი, რომელსაც სათავეში ჩაუდგა გენერალი დუდაევი. 1991 წლის 27 ოქტომბერს გამართულ არჩევნებში სახელმწიფოს მეთაურად აირჩიეს ჯოხარ დუდაევი. ჩეჩნეთის ამ ნაბიჯმა აღაშფოთა კრემლის მესვეურნი და 1991 წლის 8 ნოემბერს რუსეთის პრეზიდენტმა ბორის ელცინმა გამოსცა ბრძანება რესპუბლიკის ტერიტორიაზე საგანგებო მდგომარეობის შემოღების შესახებ. საპასუხოდ დუდაევმა საკუთარ ქვეყანაში საომარი მდგომარეობა გამოაცხადა და გასცა ბრძანება თავდაცვის შეიარაღებული რაზმების გაშლის თაობაზე. 1991 წლის 9 ნოემბრის, გამთენიისას ხანკალას აეროდრომზე დაფრინდა რუსეთის რვა სამხედრო-სატრანსპორტო თვითმფრინავი შეიარაღებული რუსი ჯარისკაცებით, მაგრამ ეროვნული გვარდიის და მილიციის ნაწილების მიერ აეროდრომი ალყაში იქნა მოქცეული. პარალელურად, დაცვის ქვეშ იქნა აყვანილი დედაქალაქისკენ მიმავალი ყველა გზა; ათიათასობით ადამიანმა იწყო თავმოყრა გროზნოს ცენტრში, რომლებიც მზად იყვნენ დაეცვათ ქვეყნის სუვერენიტეტი. 1991 წლის 9 ნოემბერს ჩეჩნეთის ისტორიაში მოხდა მეტად მნიშვნელოვანი ფაქტი-შუადღისას, რესპუბლიკის პარლამენტში ფიცი წარმოთქვა პრეზიდენტმა ჯოხარ დუდაევმა. ამრიგად ელცინის ნაბიჯებმა უკუშედეგი გამოიღო და ჩეჩნეთის დამორჩილების ნაცვლად, მან პრაქტიკულად მთელი ჩრდილოეთი კავკასია კრემლის წინააღმდეგ აამხედრა. იმავე დღის საღამოს, რუსეთის წარმომადგენლებთან მიღწეული იქნა მოლაპარაკება ხანკალაში ბლოკირებული რუსული ჯარის დაუყოვნებლივ გაყვანაზე ჩეჩნეთის რესპუბლიკიდან. 1991 წლის 10 ნოემბერს პრეზიდენტმა დუდაევმა მსოფლიო საზოგადოებას ამცნო ჩეჩენი ერის ნება - შექმნან დამოუკიდებელი სახელმწიფო და ამასთან ერთად დასძინა, რომ რუსეთის იმპერიული ძალების აგრესიის შემთხვევაში, ისინი მედგარ წინააღმდეგობას გაუწევდნენ მათ. დაუძლურებული საბჭოთა რუსეთის იმპერია იძულებული გახდა დაჰყოლოდა თავისუფლებისმოყვარე ხალხის ნებას. თუმცა, კრემლი საგულდაგულოდ ემზადებოდა რევანშისთვის და 1994 წლის დეკემბერში,რუსეთი ომის გამოუცხადებლად შეიჭრა ჩეჩნეთის რესპუბლიკა — იჩქერიაში, სადაც შეიყვანა 30 ათასი ჯარისკაცი, 230 ტანკი, 450 ჯავშანტრანსპორტიორი. ამ მომენტიდან იწყება რუსეთ-ჩეჩნეთის პირველი ომი. აქტიურად იბომბება დედაქალაქი - გროზნო, რომელიც რუსებმა პრაქტიკულად აღგავეს პირისაგან მიწისა; პარალელურად რუსეთის სპეცსამსახურები სულმოუთქმელად ნადირობენ პრეზიდენტ დუდაევზე. 1996 წელს, ულტრათანამედროვე აპარატურის მეშვეობით მოხდა პრეზიდენტის მობილური სატელეფონო საუბრის გადატაცვა და მის მისამართით გაგზავნილ იქნა ზესიზუსტის მქონე რაკეტა. ჯოხარ დუდაევი ვერაგულად მოკლეს სოფელ გეხი-ჩუს სიახლოვეს. მის პატივსაცემად დედაქალაქ გროზნოს ეწოდა ჯოხარ-ღალა. ჯოხარ დუდაევის ბიოგრაფია", "url": "https://ka.wikipedia.org/wiki/ჯოხარ_დუდაევი", "len": 3279}
{"id": "7374", "title": "საბრძოლო თვითმფრინავები", "text": "საბრძოლო თვითმფრინავები წარმოადგენს იმ სახეობის საფრენ აპარატებს, რომლებიც განკუთვნილია ობიექტების (მიზნების) გასანადგურებლად საარტილერიო, სარაკეტო და ბომბდამშენი შეიარაღებით, აგრეთვე საჰაერო დაზვერვის და რადიოელექტრონული ბრძოლის საწარმოებლად. საბრძოლო თვითმფრინავებს განეკუთვნება გამანადგურებელი, გამანადგურებელ-ბომბდამშენი, გამანადგურებელ-გადამტაცი, ბომბდამშენი, ნავსაწინააღმდეგო თვითმფრინავები, მოიერიშე, მზვერავი თვითმფრინავი და რადიოელექტრონული ბრძოლის თვითმფრინავები.", "url": "https://ka.wikipedia.org/wiki/საბრძოლო_თვითმფრინავები", "len": 473}
{"id": "7375", "title": "თვითმფრინავი", "text": "თვითმფრინავი, აეროპლანი — ჰაერზე მძიმე საფრენი აპარატი, რომელიც ფრინავს ძრავებისა და უძრავი ფრთების მეშვეობით. დიდი სიჩქარის, ტვირთამწეობისა და მოქმედების რადიუსის, ექსპლუატაციაში საიმედოობისა და მაღალი მანევრულობის გამო თვითმფრინავი სხვა საფრენ აპარატებთან შედარებით ფართოდ გავრცელდა. მას იყენებენ მგზავრებისა და ტვირთის ტრანსპორტირებისათვის, აგრეთვე, სამხედრო და სპეციალური მიზნებისათვის. დანიშნულების მიხედვით ასხვავებენ სამოქალაქო და სამხედრო თვითმფრინავებს. სამოქალაქო თვითმფრინავებია: სატრანსპორტო (სამგზავრო, სატვირთოსამგზავრო, სატვირთო), სპორტული, სარეკორდო (აფრენისა და ფრენის სიჩქარეთა, სიმაღლის, სიშორის რეკორდების დასამყარებლად), ტურისტული, ადმინისტრაციული, სასწავლო-სატრანსპორტო, სასოფლო-სამეურნეო, სპეციალური დანიშნულების (მაგალითად, სამაშველო სამუშაოებისათვის, ტელემართული) და ექსპერიმენტული თვითმფრინავები. სამხედრო თვითმფრინავების დანიშნულებაა საჰაერო სამიზნეების, მიწისზედა (საზღვაო) ობიექტების განადგურება ან სხვა საბრძოლო დავალებათა შესრულება. სამხ თვითმფრინავებს განასხვავებენ დანიშნულების მიხედვით (გამანადგურებელ-ბომბდამშენი, ბომბდამშენი, მზვერავი: სატრანსპორტო, კავშირგაბმულობისა და სანიტარული). კონსტრუქციის მიხედვით თვითმფრინავის კლასიფიკაციას საფუძვლად დაედო მისი გარეგანი ნიშნები: ფრთებისა და ძრავების რიცხვი და მდებარეობა, ფრთასხმულობის ფორმა და მდებარეობა და ა. შ. ფრთების რაოდენობის მიხედვით განასხვავებენ: მონოპლანი; *ფრთები ფიუზელაჟის ქვემოთაა; *ფრთები ფიუზელაჟის შუაშია; *ფრთები ფიუზელაჟის ზემოთაა; ბიპლანი; *ფრთანახევრიანი ბიპლანი; *ბიპლანი-ტანდემი; ტრიპლანი; კვადროპლანი; მულტიპლანი. ბიპლანი მონოპლანზე უფრო მანევრულია, მაგრამ აქვს დიდი შუბლური წინაღობა. რაც ამცირებს ფრენის სიჩქარეს, ამიტომ თანამედროვე თვითმფრინავებს მონოპლანის სქემით აგებენ. ფრთასხმულობის მიხედვით განასხვავებენ: თვითმფრინავის წინ „იხვის“ ტიპის თვითმფრინავი, „უკუდო“ ტიპის, „კუდიანი“ ტიპის, *ერთკილიკიანი ფრთასხმულობა, *მრავალკილიკიანი ფრთასხმულობა, *V-ებრი ფრთასხმულობა. ძრავის განლაგების მიხედვით: ფრთაზე, ფრთის ქვეშ, ფრთის ქვეშ პილონებზე, ფრთაში, ფიუზელაჟში, ფიუზელაჟზე. ფიუზელაჟის ტიპის მიხედვით: ერთფიუზელაჟიანი, ორ-კოჭოვანი. შასის ტიპის მიხედვით: ამფიბია, ჰიდროთვითმფრინავი, *ნავისებრი, *ტივტივიანი. სახმელეთო, *თხილამურებიანი, *მუხლუხა, *თვლებიანი, **კუდის საყრდენით, **წინა საყრდენით, **ველოსიპედური ტიპის. ძრავის ტიპის მიხედვით: ხრახნმოტორული, ტურბოხრახნიანი, ტურბორეაქტიული. ფრენის სიჩქარის მიხედვით: ბგერამდელი (მახის რიცხვი M<1), ზებგერითი (5>M>1), ჰიპერბგერითი (M>5). ფრთაზე ჰაერის ნაკადის ზემოქმედებისას წარმოიქმნება აეროდინამიკული ძალა. ნაკადის მიმართ ამ ძალის ვერტიკალურ მდგენელს ამწევი ძალა ეწოდება, ჰორიზონტალურ მდგენელს კი — შუბლური წინაღობის ძალა. შუბლური წინაღობა წარმოადგენს ფრთის ზედაპირზე ჰაერის ხახუნის ძალების, ჰაერის ნაკადის წნევის (პროფილის წინაღობის სახელწოდებით ცნობილი) და ფრთაზე ამწევი ძალის არსებობის დროს წარმოქმნილი ინდუქციური წინაღობის ჯამს. როდესაც თვითმფრინავის ფრენის სიჩქარე ბგერის გავრცელების სიჩქარეს უახლოვდება, შეიძლება წარმოიქმნას ტალღური წინაღობა. თვითმფრინავის ამწევი ძალა ტოლია ფრთის ამწევი ძალისა, შუბლური წინაღობა — ფრთის, ფიუზელაჟის ფრთასხმულობის და თვითმფრინავის იმ ნაწილების წინაღობისა, რომელთაც ჰაერი გარსშემოედინება, აგრეთვე ინტერფერენციის წინაღობის (ამ ნაწილების ურთიერთქმედების) ჯამისა. ამწევი ძალის ფარდობას შუბლურ წინაღობასთან აეროდინამიკური ხარისხი ეწოდება. თანამედროვე თვითმფრინავების აეროდინამიკური ხარისხი 10-20-ს აღწევს. თვითმფრინავის ძალური დანადგარი შედგება საავიაციო ძრავასა და სხვადასხვა სისტემებისა და მოწყობილობებისაგან (საჰაერო ხრახნი, სახახძრო მოწყობილობა, ჰაერის შემწოვი, ამამუშავებელი, შეზეთვის, წევის მიმართულების შემცვლელი და სხვა სისტემები). ძრავას დასაყენებელი ადგილის, მათი რაოდენობისა და ტიპის შერჩევისას ითვალისწინებენ ძრავებით შექმნილ აეროდინამიკულ წინაღობას, ძრავას მომსახურებისა და შეცვლის შესაძლებლობას, სალონში ხმაურის დონეს და სხვა. თვითმფრინავის ძირითადი ნაწილებია: ფრთა, ფიუზელაჟი, შასი და ფრთასხმულობა. ფრთა თვითმფრინავის მოძრაობისას ამწევ ძალას ქმნის. იგი ფიუზელაჟზე უძრავადაა დამაგრებული, მაგრამ ხანდახან შეუძლია შემობრუნება თვითმფრინავის განივი ღერძის მიმართ (მაგალითად, ვერტიკალურად ასაფრენ-დასაჯდომ თვითმფრინავებში) ან კონფიგურაციის შეცვლა (ისრისებრობა, ფრთათაშორისი განი). ფრთაზე აყენებენ ელერონებსა და ფრთის მექანიზაციის ელემენტებს. ფი უხზხელაჟი განკუთვნილია ეკიპაჟის, მგზავრების, ტვირთის, მოწყობილობების მოსათავსებლად. იგი კონსტრუქციულად ერთმანეთთან აკავშირებს ფრთას, ფრთასხმულობას, ზოგჯაერ შასსა და ძალურ დანადგარს. შასი განკუთვნილია ასაფრენ-დასაფრენად, აგრეთეე აეროდრომზე თვითმფრინავის გადასაადგილებლად. თვითმფრინავს შეიძლება ჰქონდეს თვლიანი შასი, ტივტივა (ჰიდროთვითმფრინავს), თხილამურები, მუხლუხები (გადიდებული გამავლობის თვითმფრინავს). შასი ორგვარია, ერთი ფრენის დროს იკეცება, მეორე კი — არა. ასაკეცშასიან თვითმფრინავს აქვს შედარებით მცირე შუბლური წინაღობა, მაგრამ უფრო რთული კონსტრუქცთისაა და მძიმე. ფრითასხმულობა უზრუნველყოფს თვითმფრინავის მდგრადობას, მართვადობასა და ბალანსირებას. თვითმფრინავს აქვს ძირითადი და დამხმარე მართვის სისტემა. საჰაერო საჭეების მართვის სისტემა ძირითადია. დამხმარე სისტემით მართავენ ძრავებს, საჭეების ტრიმერებს, შასის, მუხრუჭებს, ლიუკებს, კარებს და სხვა. თვითმფრინავს მართავენ ეკიპაჟის კაბინაში მოთავსებული საჭევრის სვეტით ან სამართავი სახელურის, სატერფულებისა და სხვათა მეშვეობით. პილოტირების შემსუბუქებისა და ფრენის უსაფრთხოების გაზრდის მიზნით მართვის სისტემაში შეიძლება ჩართული იყოს ავტოპილოტი და ბორტული გამომთვლელი. საჭეების გადახრისას მართვის ბერკეტებზე მოქმედ დატვირთვებს ამცირებენ ჰიდრავლიკურ, პნევმატური ან ელექტრული მაძლიერებლებით — სერვოკომპენსაციის მოწყობილობებით. როდესაც თვითმფრინავის მართვა საჰაერო საჭით არაეფექტურია (გაიშვიათებულ ატმოსფეროში, ვერტიკალურად ასაფრენი თვითმფრინავის ფრენისას), იყენებენ აირის საჭეს. თვითმფრინავის მოწყობილობაში შედის რადიო და ელექტრომოწყობილობები, ანტიშემომყინავი მაღლივი საყოფაცხოვრებო და სპეციალური მოწყობილობები, სამხედრო თვითმფრინავში კი ამათთან ერთად შეჭურვილობა (ზარბაზნები, რაკეტები, საავიაციო ბომბები: და ჯავშანი. დანიშნულების მიხედვით ხელსაწყოები არის: საპილოტაჟო-სანავიგაციო (ვარიომეტრი, ავიაჰორიზონტი, კომპასი, ავტოპილოტი და სხვა), ძრავას მუშაობის საკონტროლო (მანომეტრი, ხარჯსაზომი და სხვ.) და დამხმარე (ამპერმეტრი, ვოლტმეტრი და სხვა). თვითმფრინავის ელექტრომოწყობილობა უზრუნველყოფს ხელსაწყოების მართვის საშუალებების, რადიოს, ძრავას ასამუშავებელ, განათების სისტემების მუშაობას. რადიომოწყობილობაში შედის რადიოკავშირისა და რადიონავიგაციის საშუალებანი რადიოლოკაციური მოწყობილობა, ავტომატური აფრენა-დაფრენის სისტემები. დიდ სიმაღლეზე ფრენისას ადამიანის უსაფრთხოებას თვითმფრინავის მაღლივი მოწყობილობა (ჰაერის საკონდიციო, ჟანგბადით საკვები და სხვა სისტემები) ემსახურება. მგზავრებისა და ეკიპაჟის კომფორტი უზრუნველყოფილია საყრფაცხოვრებო მოწყობილობით. სპეციალურ მოწყობილობებს განეკუთვნება ავტოკონტროლის, აეროფოტოგადაღების სისტემები, ავადმყოფებისა და დაჯრილების გადასაყვანი მოწყობილობა და სხვა. თვითმფრინავის ფრენის სიჩქარის ზრდის გამო ასაფრენ-დასაჯდომი ზოლის სიგრძე რამდენიმე კმ-მდე იზრდება. ამასთან დაკავშირებით იქმნება ვერტიკალურად ასაფრენ-დასაჯდომი და მოკლე გარბენის თვითმფრინავები. მაღალი კრეისერული სიჩქარისას (600-800 კმ/სთ) დასაჯდომი დისტანცია ვერტიკალურად თვითმფრინავის ასაფრენ-დასაჯდომი დისტანცია 600-650 მ არ აღემატება. თანამედროვე თვითმფრინავები საწყისს იღებენ ძმები რაიტების გამოგონებიდან, რომლებიც ავიაციის საერთაშორისო ფედერაციის მიერ აღიარებულნი არიან სტანდარტების დამდგენებად და რეკორდების დამმყარებელნად ავიაციაში, ხოლო თავად გამოგონება — „პირველ სტაბილურ და კონტროლირებად ჰაერზე მძიმე კვებით აღჭურვილ ფრენად.“ 1905 წელს მათმა შექმნილმა Wright Flyer III-მა შეძლო სრულად კონტროლირებადი, სტაბილური ფრენა დროის მნიშვნელოვანი ხანგრძლივობით. 1906 წელს უკვე აეროპლანის წარმოება ლეგალური გახადეს აშშ-ის პატენტით ნომერი 821,393. მფრინავი ობიექტების პირველი დასახელება IXX საუკუნეში გაჩნდა. სიტყვა აეროპლანს აქვს ბერძნული წარმომავლობა ἀήρ (აერ), „ჰაერი“ἀήρ, Henry George Liddell, Robert Scott, A Greek-English Lexicon, on Perseus და πλάνος (პლანოს), „ხეტიალი“.πλάνος, Henry George Liddell, Robert Scott, A Greek-English Lexicon, on Perseusaeroplane , Oxford Dictionaries ამ ორი ანტიკური ბერძნული სიტყვის შეერთებით გამოდის ἀερόπλανος (აეროპლანოს), რაც „ჰაერში (ცაში) ხეტიალს“ ნიშნავს.ἀερόπλανος, Henry George Liddell, Robert Scott, A Greek-English Lexicon, on Perseus ინგლისში, ამერიკის შეერთებულ შტატებში, კანადაში და ასევე მსოფლიოს უმეტეს ქვეყანაში საფრენი აპარატების აღსანიშნავად გამოიყენება ტერმინი „airplane“.ლაურენს ჰარგრეივი was one of the aviators to use the term \"aeroplane\" from an early date. \"Is the air ship found?\" New York Times, 3 January 1892. ჩანაწერი „airplane“ პირველად 1907 წელს გამოიყენეს.Merriam-Webster's Online Dictionary Airplane word origin მზის ენერგიაზე მოუშავე თვითმფრინავები ენერგიას იღებენ ფოტოელემენტისაგან. 2010 წლის 8 ივლისს სოლარ იმპულსის ეკიპაჟი იყო პირველი, ვინც მზის ენერგიაზე მომუშვე თვითმფრინავით ღამით იფრინეს. მზის ენერგიაზე მომუშვე თვითმფრინავმა ღამით იფრინა energymatters.com.au. აეროპლანის ცენტრი Airliners.net Aerospaceweb.org როგორ მუშობენ აირპლამები – Howstuffworks.com", "url": "https://ka.wikipedia.org/wiki/თვითმფრინავი", "len": 8807}
{"id": "7378", "title": "საბრძოლო მანქანები", "text": "საბრძოლო მანქანები – შეჯავშნული, მუხლუხიანი ან თვლიანი მაღალი გასავლიანობის მქონე თვითმავალი მანქანები მათზე დამონტაჟებული შეიარაღებით. საბრძოლო მანქანებს განეკუთვნება ტანკი, საბრძოლო სადესანტო მანქანა, ფეხოსანთა საბრძოლო მანქანა, საბრძოლო სადაზვერვო მანქანა, ჯავშანტრანსპორტიორი, თვითმავალი საარტილერიო დანადგარი, თვითმავლი საარტილერიო ქვემეხი, აგრეთვე ზალპური ცეცხლის რეაქტიული სისტემის და ტანკსაწინააღმდეგო სარაკეტო კომპლექსის საბრძოლო მანქანები, საზენიტო სარაკეტო კომპლექსის და სახმელეთო სარაკეტო კომპლექსის გამშვები დანადგარები. Armoured fighting vehicles website US Wheeled armoured fighting vehicles Armoured fighting vehicles", "url": "https://ka.wikipedia.org/wiki/საბრძოლო_მანქანები", "len": 633}
{"id": "7379", "title": "ჯავშანტრანსპორტიორი", "text": "ჯავშანტრანსპორტიორი (ჯტრ) — საბრძოლო მანქანა, რომლის მიზანია ფრონტამდე უსაფრთხოდ მიიყვანოს ქვეითები და საჭიროების შემთხვევაში ბრძოლაში ჩაერთოს კიდეც. ჯავშანტრანსპორტიორი აგრეთვე შეიძლება მოხმარებულ იქნას როგორც სადაზვერვოდ, საპატრულოდ და დაცვითი საქმიანობისთვის. ჯავშანტრანსპორტიორები უმეტესად შეიარაღებული არიან მხოლოდ ტყვიამფრქვევებით თუმცა მას ხანდახან უყენებ ტანკსაწინააღმდეგო რაკეტებს ასევე ნაღმტყორცნებს და უკუგორებითი ქვემეხები მისი ჯავშანი კი გამიზნულია მცირე კალიბრის ტყვიების შესაჩერებლად, ჯავშანტრანპორტიორს აქვს ან მუხლუხებიანი შასი ან ბრობლებიანი, მუხლუხებიანია: ამერიკული M113, FV 432 და სხვა. ხოლო ბორბლებიანი საბჭოთა BTR-ის ყველა მოდელი (BTR-50-ის გარდა). პირველ მსოფლიო ომში როდესაც გამოჩნდნენ პირველი ტანკები ინგლისური Mark V რომელსაც მიჰყავდა არა მხოლოდ ეკიპაჟი არამედ დამატებითი სამხედროები და სწორედ ამის შემდეგ შეიქმნა მსოფლიოში პირველი ჯავშანტრანსპორტიორი Mark IX 1918 წელს. მეორე მსოფლიო ომში ჯავშანტრანსპორტიორებმა შეასრულეს დიდი როლი ბლითსკრიკის დროს როდესაც სწრაფად მიმავალ ტანკებს უკან მოჰყვებოდნენ ჯავშანტრანსპორტიორები ქვეითებით დატვირთული რომელსაც SdKfz 251 ერქვა, გერმანელები გარდა ჯავშანტრანპორტიორებს იყენებდნენ ამერიკელები რომელსაც საკუთარი ჰყავდათ M3 ხოლო ინგლისელებს კი თავიანთი უნივერსალური ჯავშანტრანსპორტიორი, მხოლოდ საბჭოელები იყვნენ უჯავშანტრანსპორტიოროდ რის გამოც ქვეითებს უხდებოდათ ტანკებზე ასვლა რა დროსაც ორჯერ მეტი სამხედრო იღუპებოდა თუმცა ტანკებს მოწინააღმდეგის ჭურვებისგან საკმაოდ ეფექტურად იცავდა თუმცა მეორე მსოფლიო ომის შემდეგ გამოუშვეს SdKfz 251 მსგავსი BTR-152. მეორე მსოფლიო ომის-ის შემდეგ ამერიკამ და საბჭოთა კავშირმა გამოუშვა თავიანთი ჯავშანტრანსპორტიორები: ამერიკელებმა უნივერსალური M113 რომელსაც მთელი ცივი ომის დროს იყენებდნენ ხოლო საბჭოთა კავშირმა კი BTR-40, BTR-152, BTR-60, BTR-70, BTR-80. ამ ჩამოთვლილ BTR-ებს თავ-თავიანთი პრობლები ჰქონდათ: BTR-40, BTR-152 - ეს ჯავშანტრანსპორტიორები არ იყო გადახურული რის გამოც პრაღის გაზაფხულის დროს არაერთი განადგურდა რადგან ქალაქში ბრძოლის დროს მოლოტოვის კოკტეილებს პირდაპირ სადესანტო ნაკვეთურში უგდებდნენ,ასევე ცივი ომის დროს დიდი საშიშროება იყო ატომური ომის ხოლო ეს ჯავშანტრანსპორტიორები კი რადგან გადახურული არ იყო ეკიპაჟი განწირული იყო დასხივებისგან. BTR-60: ავღანეთის ომში ნათლად გამოჩნდა რომ ჯავშანტრანსპორტიორს გამოსასვლელი უნდა ჰქონდეს არა მარტო ზემოდან არამედ გვერდებიდანაც რაც ამ ბტრს არ ჰქონდა ასევე მისი პრობლემა ძრავა იყო რადგან მას ბენზინის ჰქონდა როდესაც ბენზინი ადვილად აალებადია რის გამოც არაერთი სამხედრო დაღუპულა BTR-70: BTR-60-სგან განსხვავებით მისი ყველა პრობლემა აღმოფრქვილი იყო მას ჰქონდა დამატებითი კარები გვერდიდან და დიზელის ძრავა თუმცა გვერდიდან გამოსასვლელის სივიწროვის გამო ხშირად სამხედროები ბრობლებში ვარდებოდნენ. შედარებით კარგი ჰქონდათ ამერიკელებს თუმცა მისი პრობლემა ნელა მოძრაობა იყო და წონა. ცივი ომის შემდეგ ორივე ქვეყანამ გამოუშვა თანამედროვე ჯავშანტრანსპორტიორები, ამერიკელებმა STRYKER, ხოლო რუსებმა BTR-90. ჯავშანტრანსპორტიორის ბაზაზე შეიქმნა ქვეითთა საბრძოლო მანქანა. სურათი:Pandur II (1).jpg|PANDUR II სურათი:Georgian BTR-80s.jpg|ქართული BTR-80 სურათი:ASLAV-PC 2007.jpg|ASLAV-PC სურათი:Skot.JPG|ჩეხური Skot სურათი:EE-11 Urutu.JPG|EE-11 Urutu სურათი:Panser un 2.JPG|Pindad Panser ინდონეზია - ANOA 6X6 APS UN სურათი:Panser side left.JPG| ინდენეზიის Pindad Panser - ANOA 6X6 APS www.military-today.com თანამედროვე ჯავშანტრანსპორტიორების არასრული სია", "url": "https://ka.wikipedia.org/wiki/ჯავშანტრანსპორტიორი", "len": 3289}
{"id": "7381", "title": "ქვეითთა საბრძოლო მანქანა", "text": "ქვეითთა საბრძოლო მანქანა (ასევე ფეხოსანთა საბრძოლო მანქანა) – შეჯავშნული მუხლუხიანი და მცურავი მანქანა, რომელიც განკუთვნილია მოტოფეხოსნების მიერ საბრძოლო მოქმედებათა საწარმოებლად და პირადი შემადგენლობის გადასაადგილებლად. ჯავშანტრანსპორტიორთან შედარებით ქვეითთა მანქანას გააჩნია გაცილებით მძლავრი შეიარაღება და ჯავშანი; ბრძოლის ველზე გამოირჩევა მაღალი მანევრირებით.", "url": "https://ka.wikipedia.org/wiki/ქვეითთა_საბრძოლო_მანქანა", "len": 364}
{"id": "7382", "title": "უკანონო შეიარაღებული ფორმირებები", "text": "უკანონო შეიარაღებული ფორმირებები — სახელმწიფოს ტერიტორიაზე არსებული თუ მოქმედი ნებისმიერი სახის ორგანიზებულ პირთა შეიარაღებული გაერთიანება, განურჩევლად იმისა, თუ რა მიზნებს ისახავს ამგვარი გაერთიანება; ინდივიდთა გაერთიანება, რომელიც არ ირიცხება შეიარაღებულ ძალებში. გარკვეულ ეტაპზე ხელისუფლებამ შეიძლება შექმნას გასამხედროებული ფორმირებები, მაგრამ ისინი, ისევე როგორც პარტიზანული მოძრაობები, არ შეიძლება ჩაითვალოს უკანონო შეიარაღებულ ფორმირებებად.", "url": "https://ka.wikipedia.org/wiki/უკანონო_შეიარაღებული_ფორმირებები", "len": 447}
{"id": "7383", "title": "იენს ფინკ-იენსენი", "text": "იენს ფინკ-იენსენი (Jens Fink-Jensen, დ. 19 დეკემბერი, 1956, კოპენჰაგენი) — დანიელი პოეტი, მწერალი, ფოტოგრაფი, კომპოზიტორი, არქიტექტორი. იენს ფინკ-იენსენის დებიუტი, როგორც მხატვრული ნაწარმოების ავტორის, შედგა 1975 წლის 4 ივნისს, როდესაც მისი მოკლე მოთხრობა \" Juni 1995 \" (\"1995 წლის ივნისი\") გამოქვეყნდა ყოველდღიურ გაზეთში \"Information\" (ინფორმაცია), ხოლო როგორც პოეტის - 1976 წლის მაისში, როდესაც მისი ოთხი ლექსი გამოქვეყნდა ლიტერატურული ჟურნალის - \"Hvedekorn\" 76/1 ნომერში. მისი პირველი წიგნი, ლექსების კრებული სახელწოდებით \"Verden i et øje \"(სამყარო თვალის ერთი შევლებით) გამოქვეყნდა 1981 წლის 19 ოქტომბერს, ხოლო მისი პირველი პროზაული ნაწარმოებები მოკლე მოთხრობების კრებული, სახელწოდებით \"Bæsterne\" (მხეცები) გამოქვეყნდა 1986 წლის 5 ივნისს. 1994 წლის 18 მარტს მან გამოაქვეყნა საბავშვო წიგნი \"Jonas og konkylien \"(იონასი და ლოკოკინას ნიჟარა). იენს ფინკ-იენსენმა სკოლის დამამთავრებელი გამოცდა 1976 წელს ჩააბარა თანამედროვე ენებში ჰერლუფშოლმის სკოლა-ინტერნატში, შემდეგ გაიარა სავალდებულო სამხედრო სამსახური და სამეფო ლეიბ-გვარდიაში სათანადო მომზადებისთანავე მიიღო სერჟანტის წოდება. 1986 წელს, კოპენჰაგენში დანიის სახვითი ხელოვნების სამეფო აკადემიის დამთავრების შემდეგ, იგი გახდა არქიტექტორი, ხოლო 1997 წელს კი მულტიმედიური დიზაინერი, იგივე აკადემიიდან. როგორც ჰვედეკორნის რედაქტორის ფილ ბორუმის ჯგუფის 1980-იანი წლების პოეტების ორიგინალური წრის ერთ-ერთმა წევრმა, იენს ფინკ-იენსენმა, თავის კოლეგასთან, მაიქლ სტრუნგთან თანამშრომლობით (1958-1986) და სხვებთან ერთად, კოპენჰაგენში, 1980 წელს მოაწყო მანიფესტაცია \"NÅ!!80\". 1999 წელს მისი ლექსების კოლექცია \"Nær afstanden\" (დისტანციასთან ახლოს), რომელიც გადათარგმნილი იქნა ჯამალ ჯუმას მიერ (Alwah publishers, madridi) გამოქვეყნდა არაბულ ენაზე. რამდენიმე ამ ლექსთაგანი მანამდე იქნა გამოქვეყნებული \"Al-Quds Al-Arabi\" -ში (ლონდონი, 1996) და \"Nizwa\" პერიოდულ გამოცემაში (ომანის სულთანატი, 1999). იენს ფინკ-იენსენი სხვადასხვა მუსიკალურ თუ ლიტერატურულ ფესტივალებში, სკოლებსა და ბიბლიოთეკებში იღებს მონაწილეობას თავისი მულტიმედიური წარმოდგენებით, რომლებშიც ლექსების კითხვა შერწყმულია მუსიკასა (სინთეზატორი და საქსოფონი) და სლაიდების ჩვენებასთან. Verden i et øje (სამყარო თვალის ერთი შევლებით), ლექსები, 1981 Sorgrejser (მოწყენილი მოგზაურობა), ლექსები, 1982 Dans under galgen (ცეკვა სახრჩობელის ქვეშ), ლექსები, 1983 Bæsterne (მხეცები), მოკლე მოთხრობები, 1986 Nær afstanden (დისტანციასთან ახლოს), ლექსები, 1988 (გამოქვეყნებულია 1999 წელს, არაბულ ენაზე) Jonas og konkylien (იონასი და ლოკოკინას ნიჟარა), საბავშვო წიგნი, 1994 (მედს სთეიჯის ილუსტრაციებით) Forvandlingshavet (ცვლილებების ზღვა), ლექსები, 1995 Jonas og himmelteltet (იონასი და ცის ტენტი), საბავშვო წიგნი, 1998 (მედს სთეიჯის ილუსტრაციებით) Alt er en åbning (ყველაფერი აღმოჩენაა), ლექსები, 2002 Syd for mit hjerte. 100 udvalgte kærlighedsdigte (ჩემი გულის სამხრეთით. 100 რჩეული სასიყვარულო ლექსი), 2005 დანიის ხელოვნების საზოგადოება, 1982 ილუსტრირებული დანიური წიგნის კულტურის კომიტეტის სამინისტრო, 1992 დანიის ლიტერატურული საბჭო, 1997 და 1998. იენს ფინკ-იენსენის რამდენიმე ლექსი და მოკლე მოთხრობა ამჟამად ინგლისურ ენაზე ითარგმნება. მისი საბავშვო წიგნები უკვე გადათარგმნილია ინგლისურ ენაზე, მაგრამ ჯერ არ გამოქვეყნებულა. იენს ფინკ-იენსენმა შემდეგი ფოტოგამოფენები მოაწყო დანიაში, ნორვეგიასა და შვედეთში: Images of Beijing (პეკინის გამოსახულებები), ჩინეთის დედაქალაქის ადგილებისა და ხალხის პორტრეტებით (დისტრიბუტერი: Amnesty International). Ships of the South, (სამხრეთის გემები), უმეტესწილად მომცრო სათევზაო ნავების, შესაბამისი ადამიანებისა და ხმელთაშუა ზღვის, ატლანტის ოკეანის ევროპის სანაპიროსა და მოროკოს შემოგარენის ჩვენებით. Jens Fink-Jensen Online", "url": "https://ka.wikipedia.org/wiki/იენს_ფინკ-იენსენი", "len": 3543}
{"id": "7390", "title": "ზურაბ ურუშაძე", "text": "ზურაბ დავითის ძე ურუშაძე (დ. 22 აგვისტო, 1930, თბილისი - დაახ. 2018) — ქართველი ბიოფიზიკოსი და პედაგოგი. კვანტური ბიოფიზიკის და ბიოელექტროქიმიის ერთ-ერთი ფუძემდებელი საქართველოში. ფიზიკა-მათემატიკის მეცნიერებათა კანდიდატი (აკადემიური დოქტორი, 1972), პროფესორი (1991). 1955 წელს დაამთავრა მოსკოვის სახელმწიფო უნივერსიტეტი (ფიზიკის ფაკულტეტი) და 1955-1958 წლებში იქვე მუშაობდა ერთ-ერთი სამეცნიერო-კვლევითი ინსტიტუტის მეცნიერ თანამშრომლად. 1958-1969 წლებში მოღვაწეობდა საქართველოს მეცნიერებათა აკადემიის მცენარეთა ბიოქიმიის ლაბორატორიაში. 1969-1972 წლებში მუშაობდა მოსკოვში, ელექტროქიმიის ინსტიტუტის თეორიულ კვლევათა განყოფილებაში, პროფ. რევაზ დოღონაძის (1931-1985) ხელმძღვანელობით. 1972-1978 წლებში ურუშაძე იყო საქართველოს მეცნიერებათა აკადემიის მცენარეთა ბიოქიმიის ინსტიტუტის (ამჟამად საქართველოს აგრარული უნივერსიტეტის ს. დურმიშიძის სახელობის ბიოქიმიისა და ბიოტექნოლოგიის ინსტიტუტი) უფროსი მეცნიერ თანამშრომელი და ბიოფიზიკის ჯგუფის ხელმძღვანელი. 1972 წელს მიენიჭა ფიზიკა-მათემატიკის მეცნიერებათა კანდიდატის სამეცნიერო ხარისხი თეორიული ფიზიკის დარგში (დისერტაციის დაცვა შედგა მოსკოვის საინჟინრო ფიზიკის ინსტიტუტში), 1978 წელს კი უფროსი მეცნიერ თანამშრომლის სამეცნიერო წოდება ბიოფიზიკის სპეციალობით. 1978-1981 და 1983-1999 წლებში მოღვაწეობდა საქართველოს აგრარული უნივერსიტეტის ფიზიკის კათედრის დოცენტად, ამავე კათედრის გამგედ (1983-1993) და პროფესორად. 1981-1983 წლებში ურუშაძე იყო საქართველოს მეცნიერებათა აკადემიის არაორგანული ქიმიისა და ელექტროქიმიის ინსტიტუტის უფროსი მეცნიერ თანამშრომელი და თეორიულ გამოკვლევათა განყოფილების გამგის (პროფ. რ. დოღონაძის) მოადგილე. 1981 წელს მას მიენიჭა დოცენტის, ხოლო 1991 წელს პროფესორის სამეცნიერო წოდებები. 1999-2006 წლებში, პენსიაზე გასვლამდე, იგი იყო საქართველოს აგრარული უნივერსიტეტის სახელმწიფო მართვის ინსტიტუტის (მარნეული) საბუნებისმეტყველო დისციპლინების პროფესორი. პროფ. რევაზ დოღონაძესთან ერთად ურუშაძე არის ბიოქიმიურ რეაქციათა ელემენტარული აქტის კვანტურ-მექანიკური თეორიის თანაავტორი (1971-1973). 1973 წელს პროფ. დოღონაძესთან და თანაავტორებთან ერთად მან შექმნა ფერმენტული კატალიზის მსოფლიოში პირველი კვანტურ-მექანიკური მოდელი. ბიოფიზიკაში შეტანილი წვლილისათვის რ. დოღონაძესთან ერთად შეყვანილია მსოფლიოს თვალსაჩინო ბიოფიზიკოსთა სიაში (იხ.: ინტერნეტის „ვორდიქ ენციკლოპედია“, ტერმინ-სტატია „ბიოფიზიკა“). ურუშაძეს გამოქვეყნებული აქვს 50-ზე მეტი სამეცნიერო შრომა (მათ შორის 2 მონოგრაფია) კვანტური ბიოფიზიკის, ბიონიკისა და ნიადაგის ფიზიკის საკითხებზე. 1990 წელს გამომცემლობამ „განათლება“ გამოსცა მისი ფუნდამენტური სახელმძღვანელო მოლეკულურ ფიზიკაში აგრარული უნივერსიტეტის სტუდენტებისათვის. 1991 წელს თბილისის სახელმწიფო უნივერსიტეტის გამომცემლობამ რუსულ ენაზე გამოსცა მის მიერ შედგენილი, პროფ. დოღონაძის ხსოვნისადმი მიძღვნილი მემორიალური კრებული. მნიშვნელოვანია მისი წვლილი სამეცნიერო-პოპულარული ლიტერატურის ქართულ ენაზე თარგმნა-გამოცემისა და მეცნიერების პოპულარიზაციის დარგში. ზურაბ ურუშაძე არჩეულია: მეცნიერების, საინჟინრო საქმისა და ტექნოლოგიების მსოფლიო აკადემიის (აშშ – მალაიზია), ამერიკის ფიზიკური საზოგადოების მეცნიერთა უფლებების დაცვის კომიტეტის(აშშ), ელექტროქიმიკოსთა საერთაშორისო საზოგადოების (შვეიცარია), ევროპის მეცნიერებისა და ტექნოლოგიების ხელშემწყობი ასოციაციის, - ევრომეცნიერების (საფრანგეთი) წევრად . მისი მეუღლე გურანდა ღვალაძე — პროფესორი, ბიოლოგიის მეცნიერებათა დოქტორი, მცენარეთა ემბრიოლოგიის ქართული სამეცნიერო სკოლის ერთ-ერთი ფუძემდებელი. შვილი ლევან ურუშაძე — ისტორიკოსი, ისტორიის მეცნიერებათა დოქტორი, ხელოვნებისა და მეცნიერების მსოფლიო აკადემიის (WAAS, აშშ) აკადემიკოსი, საქართველოს ეროვნული მუზეუმის უფროსი მეცნიერ თანამშრომელი - საბჭოთა ოკუპაციის მუზეუმის სამეცნიერო ხელმძღვანელი. ზ", "url": "https://ka.wikipedia.org/wiki/ზურაბ_ურუშაძე", "len": 3550}
{"id": "7392", "title": "კემბრიჯის უნივერსიტეტი", "text": "კემბრიჯის უნივერსიტეტი სიძველით მეორე უნივერსიტეტია ინგლისურენოვან მსოფლიოში და ჩარიცხვის კრიტერიუმებით ერთ-ერთი ყველაზე მომთხოვნი გაერთიანებულ სამეფოში. ადრეული წყაროები აღარ არსებობს, თუმცა მიიჩნევენ, რომ უნივერსიტეტი ქალაქ კემბრიჯში (ინგლისი) არსებულ პროფესორთა ასოციაციისგან წარმოიშვა და სავარაუდოდ შეიქმნა 1209 წელს ოქსფორდიდან გამოქცეულ მეცნიერ-მასწავლებელთა მიერ, რომელთაც ადგილობრივ მოქალაქეებთან კონფლიქტი შეექმნათ. ოქსფორდისა და კემბრიჯის უნივერსიტეტებს (ერთობლივად მოიხსენიებენ, როგორც ოქსბრიჯს) მას შემდეგ ურთიერთ ჯიბრის დიდი ისტორია აქვთ და მოიხსენიებიან გაერთიანებული სამეფოს ყველაზე ელიტურ და პრესტიჟულ უნივერსიტეტებად. ისტორიულად, მათ გამოშვებას ეკუთვნის ბრიტანეთის გამოჩენილ მეცნიერთა, მწერალთა და პოლიტიკოსთა უდიდესი ნაწილი. კემბრიჯის უნივერსიტეტიდან გამოსულთა შორის 81 ნობელის პრემიის ლაურეატია, რაც მსოფლიოს ნებისმიერ უნივერსიტეტზე მეტია. მათგან 70 კემბრიჯის ბაკალავრიატზე ან მაგისტრატურაზე სწავლობდა, ანუ ისინი ამ უნივერსიტეტის მასწავლებლები ან მკვლევრები არ ყოფილან. (ჩიკაგოს უნივერსიტეტი მეორე ადგილზეა ნობელის პრემიის ლაურეატთა რიცხვით - 78 - თუმცა მხოლოდ 30 მათგანი იყო ამ უნივერსიტეტის სტუდენტი). კემბრიჯის უნივერსიტეტის კურსდამთავრებულები არიან: ისააკ ნიუტონი, ფრენსის ბეკონი, სტივენ ჰოკინგი, ჩარლზ დარვინი, ფრენსის კრიკი, ჯეიმზ უოტსონი, მორის უილკინსი. რანგით კემბრიჯი ბრიტანეთის უნივერსიტეტთა ლიგის სიის თავში იმყოფება ბოლო 8 წლის განმავლობაში, ხოლო ბოლო დროს კი უმაღლეს სასწავლებელთა საერთაშორისო ლიგის მე-3 რანგზე თაიმზის უმაღლეს სასწავლებელთა დამატების (ინგ. შემოკლებით THES) მიხედვით, ხოლო შანხაი ჟიაო ტონგის უნივერსიტეტის რეიტინგით მსოფლიოში მე-4 უნივერსიტეტია. (უნივერსიტეტთა რეიტინგები სუბიექტურ კრიტერიუმებს ეყრდნობა, თუმცა დღეისთვის მსოფლიო უნივერსიტეტთა მხოლოდ ზემოთ მოყვანილი ორი რეიტინგ-ლისტი არსებობს). კემბრიჯი არის რასსელის ჯგუფის (ბრიტანეთის კვლევითი უნივერსიტეტების ქსელი, ინგ. Russel Group), კოიმბრას ჯგუფის (ევროპის წამყვან უნივერსიტეტთა ასოციაცია, ლათ. Coimbra Group) და ასევე ევროპის კვლევითი უნივერსიტეტების ლიგის (LERU) წევრი. უნივერსიტეტის 31 კოლეჯი ტექნიკურად უნივერსიტეტისგან დამოუკიდებელი ინსტიტუტებია და მნიშვნელოვანი ავტონომიით სარგებლობენ. მაგ. ისინი თავად წყვეტენ სტუდენტთა მიღების საკითხს და ასევე თავად ნიშნავენ საბჭოს უფროს წევრებს. უნივერსიტეტის ამჟამინდელი კანცლერი მსუ ედინბურგის დუკია, ვიცე-კანცლერი კი პროფ. ალისონ რიჩარდი. კანცლერის თანამდებობა მუდმივია და უმეტესწილად სიმბოლური, ხოლო ვიცე-კანცლერი კი აღმასრულებელ მმართველად ითვლება. უნივერსიტეტის ხელმძღვანელობაში მხოლოდ საკუთარი წევრები არიან, გარე წარმომადგენლების გარეშე. მთავარი ავტორიტეტი ე.წ. მმართველი პალატაა (Regent House), რომლის წევრებიც კემბრიჯის აკადემიური თანამშრობლები არიან, თუმცა ძირითადი საქმიანობა საკონსულოს მიერ ხორცილედება. სენატი შედგება ყველა მაგისტრანტისა და უფრო მაღალი ხარისხის მფლობელთაგან. ის ირჩევს კანცლერს და 1926 წლიდან მისი როლი ძირითად ამით შემოიფარგლება. კოლეჯთა სისტემა უნივერსიტეტისთვის შემთხვევითია და მოგვიანებით გაჩნდა. პირველი კოლეჯი სახელად პიტერჰაუზი დაფუძნდა 1284 წელს ჰიუ ბალშემის, ელის ბიშოპის მიერ. დანარჩენ კოლეჯთა უმრავლესობა დაფუძნდა მე-14, მე-15 საუკუნეებში, თუმცა ახალი კოლეჯები იქმნებოდა მას შემდეგაც, მოყოლებული დღემდე. ყველაზე ახალგაზრდა კოლეჯია რობინსონი (1970). შუა საუკუნეებში კოლეჯები იქმნებოდა რათა მათ სტუდენტებს ამ კოლეჯთა დამფუძნებლების სულებისთვის ელოცათ. ამ მიზეზით ისინი ხშირად სააბატოებთან ასოცირდებოდნენ. თუმცა 1536 წელს მონასტერთა გაუქმებასთან დაკავშირებით, მეფე ჰენრი VIII-მ ბრძანა გაეუქმებინათ უნივერსიტეტში კანონიკის სწავლების ფაკულტეტი და შეეწყვიტათ სქოლასტიკური ფილოსოფიის სწავლება. ამას შედეგად კოლეჯთა კურიკულუმის ფოკუსის შეცვლა მოჰყვა - კანონიკის ნაცვლად შემოიღეს კლასიკური მეცნიერებანი, ბიბლია და მათემატიკა. კემბრიჯის გამოცდა ბაკალავრიატის ხარისხისთვის (მთავარი დაწყებითი ხარისხი კემბრიჯში ხელოვნებასა და მეცნიერების შემსწავლელ საგნებში) ცნობილია როგორც „ტრიპოსი“. მიუხედავად იმისა, რომ უნივერსიტეტს კურსები მრავალ საგანში გააჩნია, ისააკ ნიუტონის დროიდან მე-19 საუკუნის შუა წლებამდე ძირითადი ყურადღება მათემატიკაზე ხდებოდა, და ამ საგნის შესწავლა დიპლომის მისაღებად აუცილებელი იყო. მათემატიკის კურსის წარჩინებით დასრულებისას სტუდენტებს ვრანგლერის წოდებას ანიჭებდნენ. მათემატიკის ტრიპოსი განსაკუთრებული სირთულით გამოირჩეოდა და მის კურსდამთავრებულად ისეთი გამოჩენილი ბრიტანელი მეცნიერები იყვნენ, როგორცაა ჯეიმზ კლერკ მაქსველი, ლორდ კელვინი და ლორდ რალეი. მიუხედავად საგანთა სიმრავლისა კემბრიჯი მათემატიკას დღემდე განსაკუთრებულ ყურადღებას უთმობს. ისააკ ნიუტონის ინსტიტუტი, უნივერსიტეტის ნაწილი, ბრიტანეთის ეროვნულ კვლევით ინსტიტუტად ითვლება მათემატიკასა და თეორიულ ფიზიკაში. დასაწყისში ყველა სტუდენტი მამაკაცი იყო. პირველი ქალთა კოლეჯები იყო გირტონის კოლეჯი (1869) და ნიუნჰამის კოლეჯი (1872). პირველი გამოცდები ქალი-სტუდენტებისთვის 1882 წელს ჩატარდა, თუმცა ქალთა უნივერსიტეტის სრულ წევრებად გახდომა 1947 წლამდე ვერ მოხერხდა, 20 წლით გვიან ვინემ ოქსფორდში. მიუხედავად იმისა, რომ როგორც ითვლება კემბრიჯს ქალთათვის ხარისხი ამ დრომდე არ გაუცია, ფაქტობრივად მოყოლებული მე-19 საუკუნიდან ქალები დაშვებულ იყვნენ კურსებზე, აბარებდნენ გამოცდებს და ნიშნების ფურცელს ოფიციალურად იღებდნენ, რაც სხვა ინსტიტუტების მიერ ხარისხად ითვლებოდა. უკვე მე-20 საუკუნიდან ქალებს შეეძლოთ ე.წ. ტიტულარული ხარისხის მიღება. განსხვავება ის იყო, რომ სრული ხარისხის გარეშე ქალებს არ შეეძლოთ უნივერსიტეტის მმართველთა საბჭოს წევრები გამხდარიყვნენ. უნივერსიტეტის სტუდენტები კოლეჯის ტერიტორიაზე ცხოვრობდნენ და ქალთა კოლეჯების სიმცირის გამო ისინი შევიწროებულნი იყვნენ 1960 წლამდე, როცა კოლეჯებში სქესთა შერევა დაშვებულ იქნა. ამჟამად 31 კოლეჯიდან 28 შერეულია, დანარჩენი სამი კი ექსკლუზიურად ქალთათვის არის (ლუსი კავენდიში, ნიუ-ჰოლი და ნიუნჰამი). მაგდალენი ბოლო მამაკაცთა კოლეჯი იყო, რომელიც მხოლოდ 1988 წელს გახდა შერეული. Garrett, Martin (2004), 'Cambridge: a Cultural and Literary History', Signal Books. ISBN 1-902669-79-7 A history of the University of Cambridge, by Christopher N.L. Brooke, Cambridge University Press, 4 volumes, 1988–2004, ISBN 0-521-32882-9, ISBN 0-521-35059-X, ISBN 0-521-35060-3, ISBN 0-521-34350-X , by Noboru Koyama, translated by Ian Ruxton, This book includes information about the wooden spoon and the university in the 19th century as well as the Japanese students. ოფიციალური საიტი კემბრიჯის უნივერსიტეტის სტუდენტების კავშირი კემბრიჯის უნივერსიტეტის კურს დამთავრებულთა კავშირი ინტერაქტიული რუკა კემბრიჯის უნივერსიტეტის ნობელის ლაურიანტები", "url": "https://ka.wikipedia.org/wiki/კემბრიჯის_უნივერსიტეტი", "len": 6229}
{"id": "7400", "title": "ლენინის ორდენი", "text": "ლენინის ორდენი () — უმაღლესი ჯილდო სსრკ-ში. დააწესა სსრკ-ის ცენტრალურმა აღმასრულებელმა კომიტეტმა (ცაკი) 1930 წლის 6 აპრილს. ლენინის ორდენით სსრკ უმაღლესი საბჭოს პრეზიდიუმი აჯილდოებს სსრკ ცალკეულ მოქალაქეებს, კოლექტივებს, დაწესებულებებს, საწარმოებსა და საბჭოთა ორგანიზაციებს სოციალისტურ მშენებლობაში განსაკუთრებული დამსახურებისათვის. ლენინის ორდენს აძლევენ იმ პირებსაც, რომელთაც მიენიჭათ სსრკ გმირისა და სოციალისტური შრომის გმირის წოდება. ლენინის ორდენით აჯილდოებენ აგრეთვე საბჭოთა არმიასა და სამხედრო საზღვაო ფლოტში ან მრეწველობაში, სოფლის მეურნეობასა თუ სახელმწიფო მმართველობის მთელ რიგ დარგებში ნამსახურობისათვის. 1953 წლამდე ლენინის ორდენი დამზადებული იყო ოქროსაგან, ხოლო შუაგულში ლენინის გამოსახულება — პლატინისაგან. ატარებენ მკერდის მარცხენა მხარეს. სსრკ-ის დაშლამდე ლენინის ორდენი თითქმის 460.000-ჯერ იქნა გადაცემული. ლენინის ორდენით დაჯილდოვებულნი არიან: გაგარინი, იური — რუსი კოსმონავტი მფრინავი. ვარაზი, ვასილ — ქართველი ბიოქიმიკოსი და პათოლოგფიზიოლოგი. მერეცკოვი, კირილ — რუსი სამხედრო და სახელმწიფო მოღვაწე. ლენინის ორდენით დაჯილდოებული საქართველოს სსრ კოლექტივები არიან: 1936 — შოთა რუსთაველის სახელობის ქართული დრამატული სახელმწიფო თეატრი. 1937 — თბილისის ოპერისა და ბალეტის სახელმწიფო თეატრი. 1944 — თბილისის მხატვრული ფილმების კინოსტუდია. 1948 — ტრესტი „ხრამჰესმშენი“. 1949 — წინანდლის მევენახეობის საბჭოთა მეურნეობა. 1966 — ტრესტი „ჭიათურმარგანეცი“; „თბილგვირაბმშენი“; „ამიერკავკასიის მეტალურგმშენებლობის“ ტრესტი №1. 1967 — კოლმეურნეობა „დურიფში“, გუდაუთის რაიონი, აფხაზეთის ასსრ, ინგირის ჩაის საბჭოთა მეურნეობა, ზუგდიდის რაიონი; სოფ. ხუცუბნის კოლმეურნეობა, ქობულეთის რაიონი, აჭარის ასსრ; სოფ. ზემო მაჩხაანის კოლმეურნეობა, წითელწყაროს რაიონი. 1971 — ვარკეთილის მევენახეობის საბჭოთა მეურნეობა, გარდაბნის რაიონი; სოფ. ხაბუმეს ლენინის სახელობის კოლმეურნეობა, ჩხოროწყუს რაიონი. 1972 — ვ. ი. ლენინის სახელობის საქართველოს პოლიტექნიკური ინსტიტუტი. 1979 — საქართველოს ალკკ.", "url": "https://ka.wikipedia.org/wiki/ლენინის_ორდენი", "len": 1882}
{"id": "7404", "title": "პეტრე ოცხელი", "text": "პეტრე გრიგოლის ძე ოცხელი (დ. 25 სექტემბერი/8 ოქტომბერი, 1907, ქუთაისი — გ. 2 დეკემბერი, 1937) — ქართველი თეატრის მხატვარი. დაიბადა ცნობილი ქუთაისელი კათოლიკეების ოჯახში. იოსებ ოცხელი იყო პეტრეს ბიძა. 1914 წელს ოჯახი გადასახლდა მოსკოვში, სადაც პეტრეს მამამ კავკასიური მაუდის ფაბრიკა გახსნა. ბავშვები ფრანგულ სასწავლებელში მიაბარეს. პეტრე ოცხელის მამა შეძლებული ადამიანი იყო, იგი ხშირად უწევდა დახმარებას საქართველოდან ჩამოსულ ახალგაზრდებს. ოცხელების ოჯახში, რომელიც სტუმართმოყვარებით გამოირჩეოდა, თავს იყრიდა საინტერესო საზოგადოება, სრულდებოდა მუსიკალური ნაწარმოებები, ნაწყვეტები ოპერებიდან, იდგმებოდა სპექტაკლები.1907 წლის 8 ოქტომბერს დაიბადა პეტრე ოცხელი, საქართველოს კულტურისა და ძეგლთა დაცვის სამინისტრო, 7 ოქტომბერი 2014 პეტრე მხოლოდ შვიდი წლის იყო, როდესაც ოჯახი მოსკოვში დამკვიდრდა, მაგრამ ბავშვზე ამგვარი გარემო გარკვეულ კვალს ტოვებდა. მხატვრის დედას ხშირად დაჰყავდა შვილები თეატრში, სადაც ბავშვები მთელ ლოჟას იკავებდნენ და დიდი გულისყურით ადევნებდნენ თვალს სპექტაკლს. მხატვრის და ნინო იგონებდა დედის სიტყვებს, რომ პატარა პეტრე ნანახი სპექტაკლების ჩანახატებს ასრულებდა. ხშირად ძმები ერთმანეთს ეხმარებოდნენ - უმცროსი ძმა, ლეო მუყაოსგან ფიგურებს ჭრიდა, ხოლო პეტრე აფერადებდა მათ, შემდეგ კი ნაწილების ერთმანეთზე დამაგრების შედეგად მოძრავ ფიგურებს ქმნიდნენ. საბავშვო სპექტაკლებს პეტრე აფორმებდა, დეკორაციების მოხატვაში სხვები ეხმარებოდნენ. ბავშვების ძალებით დადგმული სპექტაკლებია „კურდღლის საცოლე“ და „ღამე ტყეში“ (1916-1917წ.). 1920 წელს მთელი ოჯახი საქართველოში დაბრუნდა და თბილისში დასახლდა. მატერიალური მდგომარეობის გამო, მამამ გადაწყვიტა გადაეყვანა ოჯახი ქუთაისში, სადაც მას ახლო ნათესავები ჰყავდა და საკუთარი სახლი ჰქონდა. ამაზე მცირე ხნით ადრე მეუღლე გარდაეცვალა და ბავშვებზე ზრუნვის მთელი სიმძიმე უფროს დას ნინოს დააწვა. 1920-იდან ქუთაისის რეალურ სასწავლებელში სწავლის პარალელურად მეცადინეობდა სასწავლებელთან არსებულ მცირე სახელოსნო-სტუდიაში. 1927-1928 წლებში სწავლობდა თბილისის სამხატვრო აკადემიაში. 1927 ოცხელმა თბილისის მუშათა თეატრში გააფორმა ანატოლი ლუნაჩარსკის „ცეცხლის გამჩაღებლები“. 1928 წლის კოტე მარჯანიშვილმა იგი ქუთაისის ქართული დრამის სახელმწიფო თეატრში მიიწვია, სადაც ოცხელმა გააფორმა შალვა დადიანის „კაკალ გულში“ (1928) და კარლ გუცკოვის „ურიელ აკოსტა“ (1929). 1930-იან წლებში ოცხელმა ქუთაისის დრამის ტეატრში გააფორმა პერსი ბიშ შელის „ბეატრიჩე ჩენჩი“ (1930), ნიკოლოზ პოგოდინის „ფოლადის პოემა“ (1931), კარლო კალაძის „ხატიჯე“ (1930), გერცელ ბააზოვის „მუნჯები ალაპარაკდნენ“ (1932), უილიამ შექსპირის „ოტელო“ (1933). 1931 წელს კოტე მარჯანიშვილმა მოსკოვის კორშის თეატრში დადგა ჰენრიკ იბსენის „მშენებელი სოლნესი“. სპექტაკლის გასაფორმებლად რეჟისორმა ოცხელი მიიწვია. სპექტაკლის მხატვრობას უდიდესი წარმატება ხვდა. 1936-1937 ოცხელმა მოსკოვის მცირე თეატრში გააფორმა ფრიდრიხ შილერის „ვერაგობა და სიყვარული“ და ვიქტორ გუსევის „დიდება“, ამავე თეატრის ფილიალში — ლოპე დე ვეგას „ცხვრის წყარო“. 1939 წელს ლონდონში, თეატრის მხატვართა გამოფენაზე, ოცხელის ესკიზები ოქროს დიდი მედლით დააჯილდოვეს. 1937 კონსტანტინე სტანისლავსკის მიერ მოწყობილ ჯუზეპე ვერდის „რიგოლეტოს“ დადგმის კონკურსზე ოცხელის ესკიზებმა პირველი პრემია დაიმსახურა. მხატვარმა თეატრში მხოლოდ ცხრა სეზონის განმავლობაში იმუშავა, მაგრამ მოკლე დროში შექმნა ნაწარმოებები, რომელთაც არსებითი როლი შეასრულეს ქართული თეატრის მკაფიოდ თავისებური სახის შექმნაში. 1937 წლის 21 სექტემბერს პეტრე ოცხელი დააპატიმრეს, დახვრეტა მიუსაჯეს, როგორც „კონტრრევოლუციური, ტროცკისტული, ნაციონალისტური ორგანიზაციის წევრს“ და ამავე წლის 2 დეკემბერს დახვრიტესWells (2002), Shakespeare Survey: Volume 48, Shakespeare and Cultural Exchange, p. 189. Cambridge University Press, ISBN 0-521-52387-7Rubin, Don et al. (1994), The World Encyclopedia of Contemporary Theatre, p. 335. Taylor & Francis, ISBN 0-415-05928-3.. ქართველი ხელოვნებათმცოდნე, სცენოგრაფიის სპეციალისტი, პროფესორი ქეთევან კინწურაშვილი თვლის, რომ ოცხელი „არ ძველდება იმიტომ, რომ ხარისხი ძალიან მაღალია. თანაც, ამ დარგში საუკეთესოა ქართულ ხელოვნებაში: პეტრე ოცხელი დამაარსებელია ქართული სცენოგრაფიული სკოლისა, რომელსაც მარჯანიშვილმა ჩაუყარა საფუძველი. იგი კონსტრუქტივიზმის წარმომადგენელია, მიმდინარეობისა, რომელიც რევოლუციის შემდეგ ერთადერთი მნიშვნელოვანი მიმდინარეობაა, რომელიც რუსეთმა მისცა მსოფლიოს.“პეტრე ოცხელი - 100, რადიო თავისუფლება, 10 სექტემბერი 2007 ფაილი:Ocxeli design Othello.jpg|„ოტელო“, ესკიზი ფაილი:Petre Otskheli Aviator for the Leo Eskaia movie 'Winged Painter' 1936.jpg|მფრინავი მღებავი ფაილი:Petre Otskheli. Sketch of Costume. Gouache on Paper. 25x20 cm.1934.jpg|კოსტიუმი, ესკიზი გ. კალანდია, „ქართველი მხატვრები და თბილისი“, თბ., 2014, გვ. 82 ალიბეგაშვილი გ., პეტრე ოცხელი, თბ., 1964; პეტრე ოცხელი, (ალბომი), შემდგ. ლ. ლომთათიძე, თბ., 1973; პეტრე ოცხელი ბიოგრაფია", "url": "https://ka.wikipedia.org/wiki/პეტრე_ოცხელი", "len": 4582}
{"id": "7405", "title": "ბეშქენ I ჯაყელი", "text": "ბეშქენ I ჯაყელი — სამხრეთ საქართველოს წარჩინებული ფეოდალი XI საუკუნის შუა წლებში. წყაროებში მოხსენებული პირველი ჯაყელი. თუხარისის (ციხე-ქალაქი ტაოში) ერისთავი, ჯაყის (ციხე სამცხეში) მემამულე. სავარაუდოა, რომ მასვე ეკუთვნოდა სამცხის უძველესი ადმინისტრაციული ცენტრი - ციხე-ქალაქი ოძრხე. ჯაყელმა ფარსმან თმოგველთან ერთად მხარი დაუჭირა ლიპარიტ IV ბაღვაშს საქართველოს მეფის ბაგრატ IV-ის (1027-1072) წინააღმდეგ ბრძოლაში. სამცხის მეორე დიდმა ფეოდალმა სულა კალმახის ერისთავმა კი (სამხრეთ საქართველოს სხვა ფეოდალებთან ერთად) მეფეს უერთგულა და შეპყრობილი ლიპარიტი მიჰგვარა. ჯილდოდ ბაგრატ IV-მ მას უწყალობა ოძრხე და ციხისჯვარი. ამის შემდეგ ციხისჯვარელთა საგვარეულო ეცილება ჯაყელებს პირველობას სამცხეში. მიუხედავად ამისა, ჯაყელებმა, როგორც ჩანს, ამის შემდეგაც შეინარჩუნეს თავიანთი წარჩინებული მდგომარეობა და ჯაყის მფლობელობა XII საუკუნის 80-იან წლებამდე. ბეშქენ I", "url": "https://ka.wikipedia.org/wiki/ბეშქენ_I_ჯაყელი", "len": 851}
{"id": "7408", "title": "ბეშქენ II ჯაყელი", "text": "ბეშქენ II ჯაყელი (გ. 1118) — სამხრეთ საქართველოს წარჩინებული ფეოდალი XI საუკუნის ბოლოს და XII საუკუნის დასაწყისში. ჯაყის (სამცხის ციხე) მემამულე, დავით აღმაშენებლის (1089-1125)მოხელე, ჯავახეთის გამგებელი. სავარაუდოა, რომ თუხარისის ერისთავის ბეშქენ I ჯაყელის შვილიშვილი და ყველის ერისთავის მურვან ჯაყელის შვილი იყო. დაიღუპა ჯავახეთში შემოჭრილ თურქებთან ბრძოლაში. ბეშქენ II", "url": "https://ka.wikipedia.org/wiki/ბეშქენ_II_ჯაყელი", "len": 371}
{"id": "7411", "title": "ბოცო ჯაყელი", "text": "ბოცო ჯაყელი — სამხრეთ საქართველოს წარჩინებული ფეოდალი XII საუკუნის 80-იან წლებში. თამარ მეფემ (1184-1213) მას სამცხის ერისთავისა და სპასალარის ხელი უწყალობა. ჯაყელი სამხრეთ-დასავლეთ საქართველოს ერთ-ერთი მონაპირე ერისთავი იყო. გუზან აბულასანისძე ტაოელთან ერთად მან უკუაქცია კარნუ-ქალაქიდან და შამიდან (სირია) შემოჭრილი თურქები. 80-იან წლებში ჯაყელი მიემხრო თამარ მეფის პირველი ქმრის გიორგი რუსის (იური ანდრიას ძის) გასამეფებლად აჯანყებულ დასავლეთ საქართველოს ფეოდალებს, რის გამოც თამარმა ჩამოართვა სამცხის ერისთავობა და სპასალარობა, აგრეთვე ჯაყის ციხე. ამის შემდეგ როგორც ჯაყელები (ე. ი. სამცხის ციხის ჯაყის მემამულეები), ისე სამცხის ერისთავები და სპასალარები ხდებიან ციხისჯვრელები, ბოცოს შთამომავლობა ამიერიდან იწოდება ბოცოსძეებად. ბოცო", "url": "https://ka.wikipedia.org/wiki/ბოცო_ჯაყელი", "len": 736}
{"id": "7412", "title": "სამოქალაქო სამართალი", "text": "სამოქალაქო სამართალი — სამართლის დარგი, რომელიც არეგულირებს სამართლებრივად თანასწორი სუბიექტების (ფიზიკური და იურიდიული პირების) ურთიერთობებს. სამოქალაქო სამართალი სამართლის ერთ-ერთი დარგია და განსხვავდება საჯარო სამართალისა და სისხლის სამართლისაგან. სამოქალაქო სამართლის ერთ-ერთი ძირითადი ცნებაა გარიგება საქართველოში სამოქალაქო სამართლებრივ ნორმებს შეიცავს საქართველოს სამოქალაქო კოდექსი, რომელიც \"არეგულირებს კერძო სამართლებრივი ხასიათის ქონებრივ და არაქონებრივ ურთიერთობებს\" ko:민법", "url": "https://ka.wikipedia.org/wiki/სამოქალაქო_სამართალი", "len": 484}
{"id": "7413", "title": "დავით სარაჯიშვილი", "text": "დავით ზაქარიას ძე სარაჯიშვილი (დ. 28 ოქტომბერი, 1848, თბილისი — გ. 20 ივნისი, 1911, იქვე) — ქართული კონიაკის წარმოების ფუძემდებელი, საზოგადო მოღვაწე. ქიმიისა და ფილოსოფიის მეცნიერებათა დოქტორი. სახელი გაითქვა, როგორც მრეწველმა და ქველმოქმედმა. დაიბადა სოვდაგრის ოჯახში. 1866 წელს დაამთავრა თბილისის კლასიკური გიმნაზია და შევიდა სანქტ-პეტერბურგის უნივერსიტეტის საბუნებისმეტყველო ფაკულტეტზე. სარაჯიშვილს არ მოეწონა სანქტ-პეტერბურგში სწავლა და ცხოვრება და ერთი წლის შემდეგ გადავიდა გერმანიაში, მიუნხენის უნივერსიტეტში. ევროპაში ის გადადიოდა სხვადასხვა უნივერსიტეტებში, სწავლობდა ჰაიდელბერგის უნივერსიტეტში, რომელიც 1871 წელს დაამთავრა და მიიღო ქიმიისა და ფილოსოფიის დოქტორის ხარისხი. 1872-1878 წლებში ჰოფენჰაიმისა და ჰალეს უნივერსიტეტებში სწავლობდა სასოფლო-სამეურნეო მეცნიერებას. 1878 გაემგზავრა საფრანგეთში მევენახეობისა და მეღვინეობის თეორიული და პრაქტიკული საფუძვლების შესასწავლად. სამშობლოში დაბრუნებიდან ორი წლის შემდეგ შეირთო ეკატერინე ივანეს ასული ფორაქაშვილი. მათი ცოლ-ქმრობა, თუმცა უშვილო მაგრამ მშვიდობიანი და ბედნიერი იყო. საფრანგეთში ყოფნისას სარაჯიშვილი დაინტერესდა კონიაკის წარმოებით. აქ შეძენილმა ცოდნამ და პრაქტიკულმა გამოცდილებამ იგი იმ დასკვნამდე მიიყვანა, რომ საქართველო ნიადაგურ-კლიმატური გარემო და ვაზის მრავალი ჯიში კარგ პირობებს ქმნის კონიაკის წარმოებისათვის. 1884 წელს სარაჯიშვილმა ხელი მიჰყო მრეწველობას და კავკავში არყის ქარხანა შეიძინა. არყის ხდას მოჰყვა ჯერ ლიქიორის ხოლო შემდეგ კონიაკის დაყენება. კონიაკის დაყენება რუსეთის იმპერიაში პირველად დავით სარაჯიშვილმა დაიწყო და გაუკვალა გზა ამ ახალ მრეწველობას. 1885 სარაჯიშვილმა თბილისში ააგო კონიაკის ცენტრალური საწყობი, სადაც აძველებდა საკონიაკე სპირტს. 1888 თბილისში შეიქმნა სარაჯიშვილის კონიაკის ქარხანა, რომელიც მუშაობდა სამამულო ნედლეულის ბაზაზე. იმავე წელს მისივე ინიციატივით მწყობრში ჩადგა ლიქიორის ქარხანა. სარაჯიშვილის ფირმა აერთიანებდა 5 სარექტიფკაციო, 1 არყის, 1 ლიქიორისა და 7 კონიაკის ქარხანას, აგრეთვე მრავალ საწყობს თბილისში, მოსკოვში, პეტერბურგსა და სხვა ქალაქებში. 1900 წლისთვის სარაჯიშვილის ფირმამ გამოუშვა 218200 ბოთლი კონიაკი. 1889-1913 სარაჯიშვილის ფირმის კონიაკმა (განსაკუთრებით „ძველისძველმა“) და ლიქიორმა რუსეთსა და საერთაშორისო დეგუსტაციებსა და გამოფენებზე მიიღო ოქროს (9), ვერცხლის (5) და ბრინჯაოს მედლები. სარაჯიშვილის ქარხნის ბაზაზე შეიქმნა თბილისის კონიაკის ქარხანა.1905 წლის ოქტომბრის ბოლოს იყო წევრი დეპუტაციისა მეფისნაცვალთან, რომელიც მიზნად ისახავდა აჯანყებულ გურიაში რეპრესიების შეჩერებასგაზეთი „ივერია“ N192 გვ. 3 — 1905 წ. სარაჯიშვილის სახელი დაკავშირებულია „ქართველი გლეხობის აღმდგენელი კომიტეტის“, სამუსიკო სასწავლებლის, ქართველთა შორის წერა-კითხვის გამავრცელებელი საზოგადოებისა და სხვა ეროვნული წამოწყებების ჩამოყალიბებასა და შექმნასთან. სარაჯიშვილი აფინანსებდა ქართულ სოციალ-დემოკრატიულ მოძრაობას და პირადად ნოე ჟორდანიას. მას მიაჩნდა, რომ ქართული ბურჟუაზია არ არსებობდა, თავად-აზნაურობის მმართველობის დრო წასული იყო, ამიტომ ქვეყანას სათავეში მუშათა და გლეხთა პარტია უნდა ჩადგომოდა. ამიტომ აფინანსებდა სოციალ-დემოკრატებს და ამ საკითხის გამო პოლემიკა ჰქონდა მემარჯვენე ინტელიგენციასთან (ილია ჭავჭავაძე, ნიკო ცხვედაძე და სხვ.) ბერიძე გ., ღლონტი თ., ქართველი მეღვინეები, თბ., 1974; მარინა ბაბუნაშვილი, რომანტიკოსი ბიზნესმენი // გაზეთი კვირის პალიტრა", "url": "https://ka.wikipedia.org/wiki/დავით_სარაჯიშვილი", "len": 3157}
{"id": "7455", "title": "კრავაი ჯაყელი", "text": "კრავაი ჯაყელი, კრავაჲ ჯაყელი — XII საუკუნის II ნახევრის საქართველოს პოლიტიკური მოღვაწე, დიდგვაროვანი ფეოდალის სამძივრის დედა. ყუთლუ-არსლანის პოლიტიკური დასის გამოსვლის დროს თამარ მეფემ კრავაი ჯაყელი და ხუაშაქ ცოქალი გაგზავნა აჯანყებულებთან მოსალაპარაკებლად. საპატიო მანდილოსნებმა დავალება წარმატებით შეასრულეს. „ისტორიანი და აზმანი შარავანდედთანი“ კრავაი", "url": "https://ka.wikipedia.org/wiki/კრავაი_ჯაყელი", "len": 354}
