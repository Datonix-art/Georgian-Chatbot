{"id": "11397", "title": "მიქაელ მოდრეკილი", "text": "'''მიქაელ მოდრეკილი''' — X საუკუნის ქართველი პოეტ-ჰიმნოგრაფი, მწიგნობარი, კალიგრაფი, მგალობელი, შემდგენელ-რედაქტორი ვრცელი ტიპის მეხური იადგარისა რომლის ხელნაწერი (S-425), უნიკალური, როგორც შედგენილობის, ისე მხატვრული გაფორმების თვალსაზრისით, X საუკუნის ქართული წიგნის ხელოვნების ბრწყინვალე ნიმუშია.\n\nკრებული შედგენილია 978-988 წლებში შატბერდის მონასტერში. თავდაპირველად მასში 1264 გვერდი უნდა ყოფილიყო (გარდა ბოლო ნაწილისა, რომელიც დაკარგულია), ჩვენამდე მოღწეულია 544 გვერდი. ხელნაწერის უდიდესი ნაწილი, რომელიც დახვეწილი კალიგრაფიითა და ფაქიზი მხატვრული გემოვნებით გამოირჩევა, გადაწერილია მიქაელ მოდრეკილის მიერ, დანარჩენი ნაწილი გადაუწერიათ ანონიმ გადამწერს და ეფთვიმეს. გარდა მდიდარი დეკორისა (ორნამენრული თავსამკაულები და მოხატული საზედაო ასოები), იადგარში წარმოდგენილია უძველესი პორტრეტული ჯგუფი - იოანე მტბევრისა და ბასილი კესარიელის მინიატიურული გამოსახულებები. კრებულის შედგენილობა: ძლისპირნი და ღმრთისმშობლისანი, სათვეო ანუ საწელიწადო ნაწილი, დასდებელნი აღდგომისანი, დასდებელნი საშაბათონი, დასდებელნისულისანი, საუფლოთა სახმარნი ფარაფთონი. \n\n250px|მარცხნივ|thumb|მიქაელ მოდრეკილის კრებული\nმიქაელ მოდრეკილმა თავი მოუყარა მისი დროისათვის ქართული მღვდელმსახურებაში გავრცელებულ მთელი წლის მეხურ საგალობლებს (ორიგინალურსა და ნათარგმნს) - როგორც ქართველ (მიქაელ მოდრეკილი, იოანე მტბევარი, იოანე მინჩხი, სტეფანე სანანოისძე ჭყონდიდელი, ეზრა, იოანე ქონქოზის ძე, ბასილი, კურდანაჲ, მერჩულე), ისე ბერძენ (ანდრია კრეტელი, კოზმა იერუსალიმელი, იოანე დამასკელი, თეოფანე, ეფრემი) ავტორთა ჰიმნებს. ბერძნულიდან თარგმნილი საგალობლების უდიდესი ნაწილი ავტორების გარეშეა წარმოდგენილი. \n\nმიქაელ მოდრეკილის კრებულის ძლისპირი და ღმრთისმშობლისანი მთლიანად და საგალობელთა დიდი ნაწილი ნევმირებულია. მრავალრიცხოვანი ლიტურგიკული შენიშვნები, რომლებიც მიმართულია მგალობლებისა და მღვდელ-მსახურებისადმი მათი დამოძღვრისა და განსწავლის მიზნით, გვაფიქრებინებს, რომ კრებული სასწავლო დანიშნულებისა უნდა ყოფილიყო. ამით არის გაპირობებული ისიც, რომ ძლისპირი და ღმრთისმშობლისანი, რომლებიც გალობათა რიტმულ-მელოდიურ მოდელებს შეიცავს, ქარაგმაგახსნილად არის წარმოდგენილი. ეს ტექსტის ხმოვნებზე ნევმების (ნიშნების) სწორი განაწილების საშუალებას იძლევა, რაც აუცილებელია გალობის კილოს ზუსტი ფიქსირებისათვის. იადგარის ერთ-ერთ ანდერძში მიქაელ მოდრეკილი საგანგებოდ აღნიშნავს, რომ კრებულში შეტანილი გალობანი დაწერილია \"სისწორითა კილოსაჲთა და უცთომელობითა ნიშნისაჲთა\". მიქაელ მოდრეკილის კრებულის განსაკუთრებული მნიშვნელობა ისიცაა, რომ პალესტინური ტიპის ამ იადგარის ბერძნული მოდელი, რომელიც გავრცელებული უნდა ყოფილიყო ბიზანტიის აღმოსავლეთ პროვინციებში IX-X საუკუნებამდე, დღეისათვის დაკარგულია და მის შედგენილობაზე მსჯელობა შეიძლება მხოლოდ ქართული იადგარის საშუალებით.\n\n== ლიტერატურა ==\n\n* ''მიქაელ მოდრეკილი'': მიქაელ მოდრეკილის ჰიმნები, X ს. / რედ. შ. ამირანაშვილი - თბილისი წიგნი  1: მიქაელ მოდრეკილის ჰიმნები. [ანალიზი] / გვახარია ვაჟა - : საბჭ. საქართველო, 1978\n* ''მიქაელ მოდრეკილი:'' მიქაელ მოდრეკილის ჰიმნები, X ს. წიგნი  2: [ჰიმნები] / ტექსტი გადმოწერა დედნიდან და გამოსცა ვ. გვახარიამ ; კალიგრაფი რ. ბურჭულაძე - : საბჭ. საქართველო, 1978.\n* ''მიქაელ მოდრეკილი'':მიქაელ მოდრეკილის ჰიმნები, X ს. წიგნი 3 : [ჰიმნები] / ფაქსიმილე გამოსაცემად მოამზადა ვ. გვახარიამ - : საბჭ. საქართველო, 1978.\n* ''ინგოროყვა პ.,'' გიორგი მერჩულე, ქართველი მწერალი მეათე საუკუნისა, თბ., 1954;\n* ქართულ ხელნაწერთა აღწერილობა, ყოფილი ქართველთა შორის წერა-კითხვის გამავრცელებელი საზოგადოების (S) კოლექციისა, ტ. 1, თბ., 1959;\n* ''Кекелидзе К. С.,'' Литургические грузинские памятники в отечественных книгохранилищах и их научное значение, Тф., 1908;\n* ''მეტრეველი ე.,'' ქსე, ტ. 7. გვ. 25, თბ., 1984\n\n== რესურსები ინტერნეტში ==\n* მიქელ მოდრეკილი\n\nკატეგორია:ქართველი პოეტები\nკატეგორია:ქართველი ჰიმნოგრაფები\nკატეგორია:ქართველი მწიგნობრები\nკატეგორია:ქართველი კალიგრაფები\nკატეგორია:ქართველი მგალობლები\nკატეგორია:X საუკუნის ქართველები", "url": "https://ka.wikipedia.org/wiki/მიქაელ_მოდრეკილი", "length": 3757}
{"id": "11398", "title": "მიქაელ მწერალი", "text": "'''მიქაელ მწერალი''' — XI საუკუნის ქართველი კალიგრაფი. 1054 წელს გადაუწერია ოთხთავი (ხელნაწერთა ინსტიტუტი, S-962), რომელიც XI საუკუნის ერთ-ერთი საუკეთესო წიგნია. ხელნაწერი ძალიან იყო დაზიანებული, ამჟამად აღდგენილია. ეტრატზე ყავისფერი მელნით, ასომთავრულით ორ სვეტად ნაწერი ტექსტი ოსტატის დახვეწილ ხელოვნებაზე მიუთითებს. ნაწერი ლამაზია, ასოები პროპორციული და მკაფიო, სვეტებს შორის ოქროსფერი წერტილებია, ზოგი საზედაო ასო მორთულია. ტექსტს ამკობს მაღალი გემოვნებით შესრულებული თავსამკაულები. \n\nმიქაელ მწერალი გამოირჩევა კოლორიტის ფაქიზი გრძნობით. წყვილი  სვეტებით გაფორმებული კამარები, რომლითაც პირველი 6 გვერდი უჭირავს, მხატვრულად დასრულებული კომპოზიციებია.\n==ლიტერატურა==\n*ქსე, ტ. 7, გვ. 25, თბ., 1984\n\nკატეგორია:ქართველი კალიგრაფები", "url": "https://ka.wikipedia.org/wiki/მიქაელ_მწერალი", "length": 730}
{"id": "11399", "title": "უტუ მიქავა", "text": "250პქ|მინი|უტუ მიქავას ძეგლი წალენჯიხის ცენტრში\n'''უტუ ჯოტოს ძე მიქავა''' (დ. 1812, სოფ. ფუქი, ახლანდელი სოფ. მიქავა, წალენჯიხის მუნიციპალიტეტი ― გ. დაახლოებით 1878) — სამეგრელოს გლეხთა აჯანყების (1856-1857) მეთაური.\n\n15 წლისა დაეუფლა ზეინკლისა და მჭედლის ხელობას. დაახლოებით 50-იან წლებში საჩიჩუეში (წალენჯიხის რაიონი) გადასახლდა, სადაც ისევ მჭედლობას მისდევდა. გლეხთა აჯანყების დაწყებისთანავე მიემხრო აჯანყებულებს. მაისში გლეხებმა მიქავა საერთო ხელმძღვანელად აირჩიეს. 12 მაისს აჯანყებულებმა ზუგდიდი აიღეს. სამეგრელოს დედოფალმა ეკატერინე დადიანმა დახმარებისათვის რუსეთის ხელისუფლებას მიმართა. 20 მაისს გენერალ ნ. კოლიუბაკინი აჯანყებულებს შეხვდა. მიქავამ გენერალს გლეხთა მძიმე მდგომარეობა და აჯანყების ნამდვილი მიზეზი მოახსენა. ამასთან 8 მუხლისაგან შემდგარი მოთხოვნა გადასცა. კოლიუბაკინის მოთხოვნით გლეხები დაიშალნენ, მაგრამ იარაღი არ დაყარეს. აჯანყების დამარცხების შემდეგ, 1857 წლის ნოემბერში მიქავა რუსეთის ხელისუფლებამ არხანგელსკის გუბერნიაში გადაასახლა. 1867 წლის იანვარში სასჯელმოხდილი თბილისში ჩამოიყვანეს, როდესაც ბატონყმობა გაუქმდა, თავის სოფელში დაბრუნების ნება დართეს. თანასოფლელებმა მიქავა მამასახლისად აირჩიეს. შემდეგში ისევ მჭედლობასა და მეურნეობას მისდევდა.\n\n==ლიტერატურა==\n* ''ლემონჯავა დ.,'' გლეხთა აჯანყება სამეგრელოში 1856-1857, თბ., 1957;\n* საქართველოს ისტორიის ნარკვევები, ტ. 5, თბ., 1970;\n\n\n\n\nკატეგორია:ქართველი მეამბოხეები\nკატეგორია:დაბადებული 1812\nკატეგორია:გარდაცვლილი 1878\nკატეგორია:წალენჯიხის მუნიციპალიტეტში დაბადებულები", "url": "https://ka.wikipedia.org/wiki/უტუ_მიქავა", "length": 1447}
{"id": "11400", "title": "ინდოეთის ოკეანე", "text": "250px|right|ინდოეთის ოკეანე\n'''ინდოეთის ოკეანე''' — სიდიდით მესამე ოკეანე მსოფლიოში, რომელიც დედამიწის ზედაპირის დაახლოებით 20%-ს ფარავს. ჩრდილოეთით ესაზღვრება სამხრეთ აზიას (ინდოეთის სუბკონტინენტს); დასავლეთით არაბეთის ნახევარკუნძულსა და აღმოსავლეთ აფრიკას; აღმოსავლეთით ინდონეზიის კუნძულებსა და ავსტრალიას; სამხრეთით კი სამხრეთის ოკეანეს. ატლანტის ოკეანისგან 20° აღმოსავლეთის მერიდიანი ჰყოფს, რომელიც აგულას კონცხიდან სამხრეთით მიემართება, ხოლო წყნარი ოკეანისგან 147° აღმოსავლეთის მერიდიანი. ინდოეთის ოკეანის ყველაზე ჩრდილოეთი წერტილი სპარსეთის ყურეში დაახ. 30° ჩრდილოეთის განედზე იმყოფება.\n\nინდოეთის ოკეანე თითქმის 10.000 კმ-ია სიგანეში აფრიკის სამხრეთ წერტილსა და ავსტრალიას შორის; მისი ფართობია 73.556.000 კმ², წითელი ზღვისა და სპარსეთის ყურის ჩათვლით. ოკეანის მოცულობა გამოთვლით 292,131,000 კმ³ უნდა იყოს. კუნძულები ძირითადად გარშემო მდებარე კონტინენტების სიახლოვესაა. ოკეანის კუნძული-ქვეყნებია: მადაგასკარი (მსოფლიოს სიდიდით მეოთხე კუნძული), კომორის კუნძულები, სეიშელის კუნძულები, მალდივის კუნძულები, მავრიკი და შრი-ლანკა. ინდონეზია ოკეანეს ესაზღვრება. ოკეანის როგორც სატრანზიტო გზის მნიშვნელობამ ის მრავალი კონფლიქტის მომსწრე გახადა. მისი სიდიდის გამო ვერცერთმა ქვეყანამ მასზე ერთპიროვნული კონტროლი ვერ მოახდინა მე-19 საუკუნემდე, როდესაც დიდი ბრიტანეთი გახდა თითქმის მთელი მოსაზღვრე მიწების განმგებელი. ინდოეთის ოკეანის სამხრეთ ნაწილში ბევრი აისბერგი დაცურავს. განსაკუთრებით დიდი აისბერგები ს. გ. 40°-მდეც აღწევენ, რაც მოქმედებს წყლის ტემპერატურაზე და მარილიანობაზე.\n\n== რესურსები ინტერნეტში ==\n\n* The Indian Ocean and the Superpowers. Routledge. 1986. ISBN 0-7099-4241-9, 9780709942412\n* NOAA In-situ Ocean Data Viewer  \n* The Indian Ocean in World History: Educational Website, Interactive resource from the Sultan Qaboos Cultural Center\n* The Regional Tuna Tagging Project-Indian Ocean with details of the importance of Tuna in the Indian Ocean.. \n* Detailed maps of the Indian Ocean \n* The Indian Ocean Trade: A Classroom Simulation \n\n\n\n\n*", "url": "https://ka.wikipedia.org/wiki/ინდოეთის_ოკეანე", "length": 1951}
{"id": "11401", "title": "ატლანტის ოკეანე", "text": "'''ატლანტის ოკეანე''' ( გულისხმობდა სივრცეს გიბრალტარის სრუტესა და კანარის კუნძულებს შორის. მთალს ოკეანეს კი ერქვა — ) — სიდიდით მეორე ოკეანე (წყნარი ოკეანის შემდეგ) დედამიწაზე. მდებარეობს აღმოსავლეთით — ევროპას, აფრიკას, ჩრდილოეთით — გრენლანდიას, ისლანდიას, დასავლეთით — ჩრდილოეთ და სამხრეთ ამერიკასა და სამხრეთით — ანტარქტიდას შორის. ატლანტის ოკეანის საზღვარი ჩრდილოეთის ყინულოვან ოკეანესთან ჰუდსონის სრუტის აღმოსავლეთ შესასვლელთან იწყება, გადის დეივისისა და დანიის სრუტეებზე, გერპირის კონცხზე, ფუგლოისა და მაკლ-ფლაგის კუნძულებზე და აღწევს ნახევარკუნძულ სტატლანს. წყნარსა და ატლანტის ოკეანეებს შორის საზღვარი გადის ჰორნის კონცხიდან დასავლეთ გრძედის 68°04′ მერიდიანზე, ხოლო ინდოეთის ოკეანესთან — კეთილი იმედის კონცხის მერიდიანზე ანტარქტიდამდე. \n\nატლანტის ოკეანე გადაჭიმულია ჩრდილოეთიდან სამხრეთისაკენ თითქმის 15 ათას კმ-ზე, მინიმალური სიგანე დაახლოებით 2830 კმ, მაქსიმალური სიგანე 6700 კმ (ჩრდილო განედის 30° პარალელზე). ატლანტის ოკეანის ფართობი ზღვებთან, ყურეებთან და სრუტეებთან ერთად აღწევს 91,66 მლნ. კმ²-ს, მათ გარეშე 76,97 მლნ. კმ²-ს. წყლის მოცულობა 329,66 მლნ. კმ³, ზღვების, ყურეებისა და სრუტეების გარეშე 300,19 მლნ. კმ³. საშუალო სიღრმე 3597 მ, მაქსიმალური სიღრმე 8742 მ. \n\nატლანტის ოკეანის აუზშია მრავალრიცხოვანი ზღვები, რომელთა შორის აღსანიშნავია: ბალტიის ზღვა, აზოვის ზღვა, შავი ზღვა, მარმარილოს ზღვა, ხმელთაშუა ზღვა (უკანასკნელში თავის მხრივ, გამოიყოფა: ადრიატიკის ზღვა, ალბორანის ზღვა, ბალეარის ზღვა, იონიის ზღვა, კვიპროსის ზღვა, ლიგურიის ზღვა, ტირენიის ზღვა, ეგეოსის ზღვა); ირლანდიის ზღვა, ლაბრადორის ზღვა, ჩრდილოეთის ზღვა, სარგასოს ზღვა, კარიბის ზღვა, სკოშის ზღვა და სხვა.\n\nატლანტის ოკეანის უდიდესი ყურეებია: ბისკაიის ყურე, ბრისტოლის ყურე, გვინეის ყურე, მექსიკის ყურე, მენის ყურე, წმინდა ლავრენტის ყურე. ოკეანის მნიშვნელოვანი სრუტეებია: დიდი ბელტის სრუტე, ბოსფორის სრუტე, გიბრალტარის სრუტე, დარდანელის სრუტე, დანიის სრუტე, დეივისის სრუტე, დრეიკის სრუტე, ერესუნი, კაბოტის სრუტე, კატეგატის სრუტე, ქერჩის სრუტე, ლა-მანში, მცირე ბელტის სრუტე, მენის სრუტე, სკაგერაკი, ფლორიდის სრუტე, იუკატანის სრუტე.\n\nსხვა ოკეანეებისაგან განსხვავებით, ატლანტის ოკეანეში ცოტაა წყალქვეშა მთები, გაიოტები და მარჯნის რიფები, კუნძულების საერთო ფართობია დაახლოებით 1070 კმ². კუნძულთა ძირითადი ჯგუფები განლაგებულია კონტინენტების კიდეებზე: ბრიტანეთის კუნძულები, დიდი ანტილის კუნძულები, ნიუფაუნდლენდი, ისლანდია, ცეცხლოვანი მიწის არქიპელაგი, მარაჟო, სიცილია, სარდინია, მცირე ანტილის კუნძულები, ფოლკლენდის კუნძულები, ბაჰამის კუნძულები და სხვა. ღია ოკეანეშია აზორის კუნძულები, სან-პაულუ, ამაღლების კუნძული, ტრისტან-და-კუნია, ბუვე და სხვა.\n\nზოგიერთ სამეცნიერო ნაშრომში ატლანტის ოკეანე დაყოფილია ჩრდილოეთ და სამხრეთ ატლანტის ოკეანეებად, თუმცა უფრო მიღებულია მისი წარმოდგენა როგორც ერთი მთლიანი ოკეანე. ატლანტის ოკეანე ოკეანეთა შორის ბიოლოგურად ყველაზე უფრო პროდუქტიულია. მასში განლაგებულია ყველაზე ვრცელი წყალქვეშა ოკეანური ქედი — შუაატლანტიკური ქედი.\n\nერთადერთი ზღვა, რომელსაც არ აქვს მყარი ნაპირები და შემოზღუდულია დინებებით არის სარგასოს ზღვა; ფანდის ყურეში ფიქსირდება ყველაზე დიდი მოქცევა; ატლანტის ოკეანის აუზს განეკუთვნება შავი ზღვა თავისი უნიკალური გოგირდწყალბადიანი ფენით. ოკეანის თანამედროვე სახელწოდება გაჩნდა 1507 წელს კარტოგრაფ მარტინ ვალდზეემიულერის რუკაზე. სახელი ეწოდა ბერძნული მითოლოგიის ტიტანის ატლანტის მიხედვით.\n\n== ეტიმოლოგია ==\n„ატლანტის“ ზღვის უძველესი ხსენება ეკუთვნის სტესიქორეს (დაახლოებით ძველი წელთაღრიცხვის VI საუკუნის შუა ხანები, Sch. A. R. 1. 211; Atlantikôi pelágei, ბერძნულად: Ἀτλαντικῷ πελάγει; ქართულად: „ატლანტის ზღვა“; ეტიმოლოგია. „ატლანტისის ზღვა“) და ჰეროდოტეს (დაახლოებით ძველი წელთაღრიცხვის 450 წელი; ჰეროდოტე. 1.202.4: ატლანტის თალასა (ბერძნულად: Ἀτλαντὶς θάλασσα; ქართულად: „ატლანტისის ზღვა“ ან „ატლანტის ზღვა“), სადაც სახელწოდება მიეკუთვნება „ჰერკულესის სვეტების მიღმა ზღვას“, რომელიც ითვლება მთელი ხმელეთით გარშემორტყმული ზღვის ნაწილად. ამ შემთხვევაში სახელწოდება მიეკუთვნება ბერძნული მითოლოგიის ტიტან — ატლასს, რომელსაც მხრებით ეკავა ცის კაბადონი და რომელიც მოგვიანებით შუა საუკუნეების რუკაზე გამოჩნდა როგორც ფრონტისპისი და რომელმაც საფუძველი დაუდო თანამედროვე ატლასების სახელწოდებას. სხვა მხრივ, ძველი ბერძენი მეზღვაურებისთვის და ძველ ბერძნულ მითოლოგიურ ლიტერატურაში ილიადასა და ოდისეაში ეს ყოვლისმომცველი ოკეანე ცნობილი იყო როგორც ოკეანოსი, — მსოფლიოს ირგვლივ გარშემორტყმული გიგანტური მდინარე. საპირისპიროდ, ტერმინი „ატლანტიკა“ თავდაპირველად მიეკუთვნებოდა სპეციალურად მაროკოში მდებარე ატლასის მთებსა და ზღვას გიბრალტარის სრუტესთან და ჩრდილოეთ აფრიკის სანაპიროსთან. ბერძნული სიტყვა თალასა მეცნიერების მიერ ხელახლა იქნა გამოყენებული დიდი ოკეანის პანთალასას აღსანიშნავად, რომელიც საზღვრავდა სუპერკონტინენტ პანგეას ასობით მილიონი წლის წინათ. \n\nტერმინი ეთიოპიის ოკეანე მომდინარეობს ძველი ეთიოპიიდან, მიღებული იყო სამხრეთი ატლანტიკის აღსანიშნავად ჯერ კიდევ XIX საუკუნის შუა ხანებში. დიდი გეოგრაფიული აღმოჩენების განმავლობაში ატლანტის ოკეანე ინგლისელი კარტოგრაფებისათვის აგრეთვე ცნობილი იყო როგორც დიდი დასავლეთის ოკეანე.\n\n== ფიზიკურ-გეოგრაფიული დახასიათება ==\nატლანტის ოკეანე წყნარი ოკეანის შემდეგ სიდიდით მეორე ოკეანეა დედამიწაზე. ატლანტის ოკეანის ჩრდილო საზღვარი ჩრდილოეთის ყინულოვან ოკეანის აუზთან ერთად გადის ჰუდსონის სრუტის აღმოსავლეთ შესასვლელზე, შემდეგ დეივისის სრუტეზე და \nკუნძულ გრენლანდიის სანაპიროზე ბრუსტერის კონცხამდე, დანიის სრუტის გავლით რეიდინუპიურის კონცხამდე კუნძულ ისლანდიაზე, მისი სანაპიროდან გერპირის კონცხამდე, შემდეგ ფარერის კუნძულებზე, შემდეგ შეტლენდის კუნძულებზე და ჩრდილო განედის 61°-ზე სკანდინავიის ნახევარკუნძულის სანაპირომდე. აღმოსავლეთით ატლანტის ოკეანე შემოსაზღვრულია ევროპისა და აფრიკის ნაპირებით, დასავლეთით ჩრდილოეთ ამერიკისა და სამხრეთი ამერიკის ნაპირებით. საზღვარი ატლანტის ოკეანესა და ინდოეთის ოკეანეს შორის გადის იმ ხაზზე, რომელიც იწყება ნემსა კონცხიდან მე-20° მერიდიანზე ანტარქტიდის სანაპირომდე. საზღვარი წყნარ ოკეანესთან გადის ჰორნის კონცხიდან დასავლეთ გრძედის 68°04′ მერიდიანზე ან უმოკლეს მანძილზე სამხრეთი ამერიკიდან ანტარქტიკის ნახევარკუნძლამდე დრეიკის სრუტის გავლით, კუნძულ ოსტედან შტერნეკის კონცხამდე. ატლანტის ოკეანის სამხრეთი ნაწილს ზოგჯერ უწოდებენ სამხრეთის ოკეანის ატლანტიკურ სექტორს, სადაც საზღვარი გადის სუბანტარქტიდულ კონვერგენციაზე (დაახლოებით სამხრეთ განედის 40°). ზოგიერთ სამეცნიერო ნაშრომში ატლანტის ოკეანე იყოფა ჩრდილოეთ და სამხრეთ ატლანტის ოკეანეებად, თუმცა უფრო მიღებულია მისი წარმოდგენა როგორც ერთი მთლიანი ოკეანე. ატლანტის ოკეანე ოკეანეთა შორის ბიოლოგურად ყველაზე უფრო პროდუქტიულია. მასში განლაგებულია ყველაზე ვრცელი წყალქვეშა ოკეანური ქედი — შუაატლანტიკური ქედი; ერთადერთი ზღვა, რომელსაც არ აქვს მყარი ნაპირები და შემოზღუდულია დინებებით არის სარგასოს ზღვა; ფანდის ყურეში ფიქსირდება ყველაზე დიდი მოქცევა; ატლანტის ოკეანის აუზს განეკუთვნება შავი ზღვა თავისი უნიკალური გოგირდწყალბადის ფენით.\n\nატლანტის ოკეანე გადაჭიმულია ჩრდილოეთიდან სამხრეთისაკენ თითქმის 15 ათას კილომეტრზე, მინიმალური სიგანეს აღწევს ეკვკატორულ ნაწილში (დაახლოებით 2830 კმ), მაქსიმალურს – 6700 კმ (ჩრდილო განედის 30° პარარელზე). ატლანტის ოკეანის ფართობი ზღვებთან, ყურეებთან და სრუტეებთან ერთად აღწევს 91,66 მლნ. კმ². კმ. მათ გარეშე 76,97 მლნ. კმ². წყლის მოცულობა 329,66 მლნ. კმ³, ზღვების, ყურეებისა და სრუტეების გარეშე 300,19 მლნ. კმ³. საშუალო სიღრმე 3597 მ, მაქსიმალური სიღრმე 8742 მ. \n\nატლანტის ოკეანის აუზშია მრავალრიცხოვანი ზღვები, რომლებიც იყოფა: შიდა – ბალტიის ზღვა, აზოვის ზღვა, შავი ზღვა, მარმარილოს ზღვა ხმელთაშუა ზღვა (უკანასკნელში თავის მხრივ, გამოიყოფა: ადრიატიკის ზღვა, ალბორანის ზღვა, ბალეარის ზღვა, იონიის ზღვა, კვიპროსის ზღვა, ლიგურიის ზღვა, ტირენის ზღვა, ეგეოსის ზღვა); კუნძულთშორისი – ირლანდიის ზღვა და შოტლანდიის დასავლეთ სანაპიროს შიგა ზღვები; განაპირა – ლაბრადორის ზღვა, ჩრდილოეთის ზღვა, სარგასოს ზღვა, კარიბის ზღვა, სკოშის ზღვა და სხვა.\n\nატლანტის ოკეანის უდიდესი ყურეებია: ბისკაიის ყურე, ბრისტოლის ყურე, გვინეის ყურე, მექსიკის ყურე, მენის ყურე, წმინდა ლავრენტის ყურე. ოკეანის მნიშვნელოვანი სრუტეებია: დიდი ბელტის სრუტე, ბოსფორის სრუტე, გიბრალტარის სრუტე, დარდანელის სრუტე, დანიის სრუტე, დეივისის სრუტე, დრეიკის სრუტე, ერესუნი, კაბოტის სრუტე, კატეგატის სრუტე, ქერჩის სრუტე, ლა-მანში, მცირე ბელტის სრუტე, მესინის სრუტე, სკაგერაკი, ფლორიდის სრუტე, იუკატანის სრუტე.\n\n== ოკეანის ჩამოყალიბების ისტორია ==\nატლანტის ოკეანე წარმოიქმნა მეზოზოურში ძველი სუპერკონტინენტის პანგეას გონდვანაზე (სამხრეთით) და ლავრაზიაზე (ჩრდილოეთით) გაპობის შედეგად. ამ კონტინენტების სხვადასხვაგვარმა მოძრაობამ ტრიასულის ბოლოს წარმოქმნა პირველი ოკეანური ლითოსფერო თანამედროვე ჩრდილოეთ ატლანტიკის სახით. წარმოქმნილი რიფტული ზონა იყო ტეთისის რიფტული ნაპრალის დასავლური გაგრძელება. ატლანტის ღრმული თავისი განვითარების ადრეულ სტადიაზე წარმოიქმნა როგორც ორი მსხვილი ოკეანური აუზის, აღმოსავლეთით — ტეთისისა და დასავლეთით — წყნარი ოკეანის შეერთება. ატლანტის ოკეანის ღრმულის შემდგომი გაფართოება მიმდინარეობდა წყნარი ოკეანის ზომების შემცირების ხარჯზე. ადრეიურულში გონდვანა დაიყო აფრიკად და სამხრეთ ამერიკად და წარმოიქმნა თანამედროვე სამხრეთი ატლანტიკის ოკეანური ლითოსფერო. ცარცულში გაიპო ლავრაზია და ჩრდილოეთი ამერიკა გამოეყო ევროპას. ამასთან, გრენლანდია, რომელიც ჩრდილოეთისაკენ გადაადგილდებოდა, მოწყდა სკანდინავიასა და კანადას. უკანასკნელი 40 მილიონი წლის განმავლობაში დღვანდელ დრომდე დამთავრებული, მიმდინარეობს ატლანტის ოკეანის აუზის გამოაშკარავება ერთიან რიფტულ ღერძზე, განლაგებული დაახლოებით შუა ოკეანეში. დღეს ტექტონიკური ფილების გადაადგილება გრძელდება. სამხრეთ ატლანტიკაში გრძელდება აფრიკისა და სამხრეთამერიკის ფილების გაპობა წელიწადში 2,9-4 სმ სიჩქარით. ცენტრალურ ატლანტიკაში იპობა აფრიკის, სამხრეთამერიკისა და ჩრდილოეთამერიკის ფილები წელიწადში 2,6-2,9 სმ სიჩქარით. ჩრდილოეთ ატლანტიკაში მიმდინარეობს ევრაზიისა და ჩრდილოეთამერიკის ფილების განცოცვა წელიწადში 1,7-2,3 სმ სიჩქარით. ჩრდილოეთამერიკისა და სამხრეთამერიკის ფილები მოძრაობენ დასავლეთისაკენ, აფრიკის ფილა ჩრდილო-აღმოსავლეთით, ევრაზიის ფილა სამხრეთ-აღმოსავლეთით, რითაც ხმელთაშუა ზღვის რაიონში იქმნება შეკუმშვის სარტყელი.\n\n== გეოლოგიური აგებულება და ფსკერის რელიეფი ==\n=== კონტინენტის წყალქვეშა კიდეები ===\nშელფის მნიშვნელოვანი ფართობი თანაფარდულია ჩრდილოეთ ნახევარსფეროსთან და მიბჯენილია ჩრდილოეთ ამერიკისა და ევროპის ნაპირებთან. მეოთხეულ პერიოდში შელფის დიდი ნაწილი დაექვემდებარა კონტინენტურ გამყინვარებას, რამაც ჩამოაყალიბა რელიეფის რელიქტური მყინვარული ფორმები. \n\nშელფის რელიქტური რელიეფის სხვა ელემენტია დაძირული მდინარის ხეობები, რომელიც გვხვდება ატლანტის ოკეანის თითქმის ყველა შელფურ რაიონში. ფართოდაა გავრცელებული რელიქტური კონტინენტური დანალექები. აფრიკისა და სამხრეთი ამერიკის ნაპირებთან შელფი იკავებს ნაკლებ ფართობს, მაგრამ სამხრეთი ამერიკის სამხრეთ ნაწილში იგი მნიშვნელოვნად ფართოვდება (პატაგონიის შელფი). მოქცევითი დინებებით წარმოქმნილია ქვიშის სერები, რომლებმაც ყველაზე მეტი გავრცელება მიიღეს თანამედროვე სუბაკვალური რელიეფის ფორმებიდან. ისინი მეტად დამახასიათებელია შელფური ჩრდილოეთის ზღვისთვის, დიდი რაოდენობით გვხვდება ლა-მანშზე, აგრეთვე ჩრდილოეთი და სამხრეთი ამერიკის შელფებზე. ეკვატორულ-ტროპიკულ წყლებში (განსაკუთრებით კარიბის ზღვაში, ბაჰამის მარჩხობებზე, სამხრეთი ამერიკის ნაპირებთან) მრავალფეროვანია და ფართოდაა წარმოდგენილი მარჯნის რიფები.\n\nატლანტის ოკეანის დიდ ნაწილში კონტინენტური კალთები გამოხატულია ციცაბო კალთებით, რომელთაც ზოგჯერ სეფეხურისებრი პროფილი აქვთ და რომლებიც ღრმადაა დანაწევრებული წყალქვეშა კანიონებით. ზოგიერთ რაიონში კონტინენტური კალთები წარმოდგენილია კიდური პლატოებით: ბლეიკის, სან-პაულუსა და ფოლკლენდის პლატოებით ამერიკის წყალქვეშა კიდეებზე; პორკუპაინისა და გობანის პლატოებით ევროპის წყალქვეშა კიდეზე. ბელტური სტრუქტურაა ფარერები-ისლანდიის ზღურბლი, რომელიც ვრცელდება ისლანდიიდან ჩრდილოეთის ზღვისკენ. ამავე რეგიონში განლაგებულია როკოლის ამაღლება, რომელიც აგრეთვე წარმოადგენს ევროპის სუბკონტინეტის წყალქვეშა ნაწილის დაძირულ ნაწილს.\n\nკონტინენტის ძირი დიდ მანძილზე, წარმოადგენს აკუმულაციურ ვაკეს, რომელიც განფენილია 3–4 კმ სიღრმეზე და რომელიც აგებულია ფსკერული დანალექების მძლავრი (რამდენიმე კილომეტრი) წყებებით. ატლანტის ოკეანის სამი მდინარე მსოფლიოს უდიდესი მდინარეების ათეულში შედის: მისისიპი (მყარი ჩამონადენი 500 მილიონი ტონა წელიწადში), ამაზონი (499 მილიონი ტონა) და ორანჟი (153 მილიონი ტონა). დანალექი მასალის ჯამური მოცულობა, რომელიც ყოველწლიურად შედის ატლანტის ოკეანის აუზში მისი 22 ძირითადი მდინარის ხარჯზე შეადგენს 1,8 მილიარდ ტონას. კონტინენტის ძირის ცალკეულ რაიონებში განლაგებულია მოზრდილი გამოზიდვის კონუსები, რომელთა შორის მნიშვნელოვანია ჰუდსონის, ამაზონის, რონის, ნიგერისა და კონგოს წყალქვეშა კანიონების გამოზიდვის კონუსები. \n\nჩრდილოეთ ამერიკის კონტინენტური კიდის გაყოლებაზე ცივი არქტიკული წყლების ფსკერული ჩამონადენის ხარჯზე კონტინენტის ძირის გაყოლებაზე სამხრეთი მიმართულებით წარმოიქმნება რელიეფის გიგანტური აკუმულაციური ფორმები.\n\n=== გარდამავალი ზონა ===\nატლანტის ოკეანის გარდამავალი ზონები წარმოდგენილია კარიბის, ხმელთაშუაზღვისა და სკოშის ზღვის არეებით. \n\nკარიბის არეს მიეკუთვნება: კარიბის ზღვა, მექსიკის ყურის ღრმაწყლიანი ნაწილი, კუნძულთა რკალები და ღრმაწყლიანი ღარები. მასში შეიძლება გამოიყოს შემდეგი კუნძულთა რკალები: კუბის, კაიმან-სიერა-მაესტრა, იამაიკა-სამხრეთი ჰაიტი, მცირე ანტილის კუნძულების გარე და შიგა რკალი. გარდა ამისა, აქ გამოყოფენ ნიკარაგუის წყალქვეშა მაღლობს, ბეატის ქედსა და ავესის ქედს. კუბის რკალს აქვს რთული აგებულება და გააჩნია დანაოჭების ლარამული ასაკი. მისი გაგრძელებაა კუნძულ ჰაიტის ჩრდილოეთ კორდილიერა. მიოცენური ასაკის კაიმან-სიერა-მაესტრას ნაოჭა სტრუქტურა იწყება იუკატანის ნახევარკუნძულზე მაიას მთებით, შემდეგ გრძელდება კაიმანის წყალქვეშა ქედისა და სამხრეთი კუბის სიერა-მაესტრას მთის ქედის სახით.\n\nმცირე ანტილის რკალი აერთიანებს რიგ ვულკანურ წარმონაქმნს (მათ შორის სამ ვულკანს, მაგალითად, მონტან-პელეს). ამოფრქვევის პროდუქების შემადგენლობა: ანდეზიტები, ბაზალტები და დაციტები. რკალის გარე სერი კირქვულია. სამხრეთიდან კარიბის ზღვას საზღვრავს ორი პარალელური ახალგაზრდა ქედი: ქარზურგა კუნძულების რკალი და კარიბის ანდების მთაგრეხილი, რომელიც აღმოსავლეთით გადადის ტრინიდადისა და ტობაგოს კუნძულებში. კუნძულთა რკალები და წყალქვეშა ქედები კარიბის ზღვის ფსკერს ყოფენ რამდენიმე ქვაბულად, რომლებიც მოსწორებულია ფსკერული კარბონატული დანალექების მძლავრი წყებით. მათგან უღრმესია ვენესუელის ქვაბული (5420 მ). აქვეა ღრმაწყლიან ღარი კაიმანი და პუერტო-რიკო (ატლანტის ოკეანის უღრმესი წერტილით — 8742 მ).\n\nსკოშის ქედისა და სამხრეთ სენდვიჩის კუნძულების რაიონი წარმოადგენს ბორდერლენდებს — დედამიწის ქერქის ტექტონიკური მოძრაობებით დამსხვრეული \nკონტინენტის წყალქვეშა კიდის მონაკვეთებს. სამხრეთ სენდვიჩის კუნძულების კუნძულთა რკალი  გართულებულია რიგი ვულკანით. აღმოსავლეთით მას ებჯინება სამხრეთ სენდვიჩის ღრმაწყლიანი ღარი მაქსიმალური სიღრმით 8228 მ. სკოშის ზღვის ფსკერის მთიანი და ბორცვიანი რელიეფი დაკავშირებულია შუაოკეანური ქედის ერთ-ერთი განშტოების ღერძულ ზონასთან.\n\nხმელთაშუა ზღვაში შეინიშნება კონტინენტური დედამიწის ქერქის ფართო გავრცელება. სუბოკეანური დედამიწის ქერქი განვითარებულია უღრმეს ქვაბულებში მხოლოდ ლაქებით — ბალეარის, ტირენის, ცენტრალური და კრეტის ქვაბულების სახით. შელფი არსებითადაა განვითარებული მხოლოდ ადრიატიკის ზღვისა და სიცილიის ზღურბლის ფარგლებში. იონიის კუნძულების, კრეტისა და ამ უკანასკნელის აღმოსავლეთით მდებარე კუნძულების შემაერთებელი მთის ნაოჭა ნაგებობები წარმოადგენს კუნძულთა რკალს, რომელიც სამხრეთიდან შემოზღუდულია ელინური ღარით, შემოზღუდული თავის მხრივ, სამხრეთით აღმოსავლეთ ხმელთაშუაზღვიური ამაღლების ზვინულით. გეოლოგიურ ჭრილში ხმელთაშუა ზღვის ფსკერი აგებულია მესინური ფენის მარილიანი წყებით (ზედა მიოცენი). ხმელთაშუა ზღვა წარმოადგენს სეისმურ ზონას. აქ შემონახულია რამდენიმე მოქმედი ვულკანი, მათ შორის: ვეზუვი, ეტნა და სანტორინი.\n\n== შუაატლანტიკური ქედები და ოკეანის საგები ==\n\nმერიდიანული შუაატლანტიკური ქედი ატლანტის ოკეანეს ჰყოფს აღმოსავლეთ და დასავლეთ ნაწილებად. იგი იწყება ისლანდიის ნაპირებთან რეიკიანესის ქედის სახელწოდებით. მის ღერძულ სტრუქტურას წარმოქმნის ბაზალტური თხემი, რიფტული ხეობები რელიეფში სუსტადაა გამოხატული, მაგრამ ფლანგებზე ცნობილია მოქმედი ვულკანები. 52—53°-ის სიგანედეზე შუაატლანტიკური ქედი კვეთს გიბსისა და რეიკიანესის რღვევების განივ ზონებს. მათ შემდეგ იწყება შუაატლანტიკური ქედი მკვეთრად გამოხატული რიფტული ზონით, მრავალრიცხოვანი განივი რღვევების მქონე რიფტული ხეობითა და ღრმა გრაბენებით.  40° სიგანედეზე შუაატლანტიკური ქედი წარმოქმნის აზორის ვულკანურ პლატოს, რომელიც წარმოდგენილია მრავალრიცხოვანი წყალქვეშა კუნძულებსა და წყალქვეშა მოქმედი ვულკანებით.  აზორის  პლატოს სამხრეთით რიფტულ ზონაში 300 მ სიმძლავრის მქონე კირქვული ლამის ქვეშ განლაგებულია ბაზალტები, ხოლო მათზეა ულტრაფუძე და ფუძე ქანების ლოდა ნარევები. ამ რაიონში შეინიშნება თანამედროვე მძვინვარე ვულკანური და ჰიდროთერმული მოქმედება. \n\nშუაატლანტიკური ქედი ეკვატორისპირეთის ნაწილში დიდი რაოდენობის განივი რღვევების რიგ სეგმენტებათაა დანაწევრებული, რომლებმაც ერთმანეთთან მიმართებაში მნიშვნელოვანი (300 კმ-მდე) ლატერალური გადაადგილება განიცადეს. ეკვატორთან ღრმაწყლიან რღვევებთან დაკავშირებულია 7856 მ სიღრმის რომანშის ღრმული.   \n\nსამხრეთატლანტიკურ ქედს აქვს მერიდიანული განფენილობა. აქ კარგადაა გამოხატული რიფტული ხეობები, განივი რღვევების რაოდენობა ნაკლებია, ამიტომ ეს ქედი ჩრდილოატლანტიკურ ქედთან შედარებით უფრო მონოლითურად გამოიყურება. ქედის სამხრეთ და შუა ნაწილში გამოიყოფა ამაღლების ვულკანური პლატო, კუნძუები ტრისტან-და-კუნია, გოფი, ბუვე. პლატო დაკავშირებულია მოქმედ და ახლახან მოქმედ ვულკანებთან. კუნძულ ბუვედან სამხრეთატლანტიკური ქედი უხვევს აღმოსავლეთისაკენ, შემოუვლის აფრიკას და ინდოეთის ოკეანეში ებჯინება დასავლეთ ინდოეთის შუა ქედს. \n\n== ოკეანის საგები ==\nშუაატლანტიკური ქედი ატლანტის ოკეანის საგებს ჰყოფს ორ, თითქმის თანაბარ ნაწილად. დასავლურ ნაწილში არსებული მთათა ნაგებობები — ნიუფაუნდლენდის ქედი, ბარაკუდის ქედი, სეარის და რიუ-გრანდის ამაღლება ოკეანის საგებს ლაბრადორის, ნიუფაუნდლენდის, ჩრდილოეთ ამერიკის, გვიანის, ბრაზილიისა და არგენტინის ქვაბულებად ყოფენ. შუაატლანტიკური ქედის აღმოსავლეთით საგები კანარის კუნძულების წყალქვეშა ფუძით, მწვანე კონცხის კუნძულების ამაღლებით, გვინეის ამაღლებითა და ვეშაპის ქედით დაყოფილია დასავლეთ ევროპის, იბერიის, ჩრდილოეთ აფრიკისა, მწვანე კონცხის, სიერა-ლეონეს, გვინეის,ანგოლისა და კაპის ქვაბულებად. ქვაბულებში ფართოდაა გავრცელებული ბრტყელი აბისალური ვაკეები, რომლებიც უმთავრესად კირქვული და ტერიგენული მასალით. ოკეანის საგების ფართობის დიდ ნაწილში ნალექების სიმძლავრე 1 კმ-ზეა მეტია. დანალექი ქანების ქვეშ აღმოჩენილია ვულკანური ქანებისა და შემჭიდროებული დანალექი ქანების ფენა. \n\nკონტინენტის წყალქვეშა კიდეს დაცილებულ ქვაბულში, შუაატლანტიკური ქედის პერიფერიაზე გავრცელებულია აბისალური ბორცვები. დაახლოებით 600 მთა არის განლაგებული ოკეანის საგების ფარგლებში. წყალქვეშა მთების დიდი ჯგუფი დაკავშირებულია ბერმუდის პლატოსთან (ჩრდილოეთ ამერიკის ქვაბულთან). არის რამდენიმე დიდი წყალქვეშა ხეობა, რომეთაგან ყველაზე მნიშვნელოვანია ატლანტის ოკეანის საგების ჩრდილოეთ ნაწილში მდებარე ჰეიზენისა და მორის ხეობა, რომელიც შუაატლანტიკური ქედიდან გადაჭიმულია ორივე მხარეს.\n\n==ლიტერატურა==\n\n\n==რესურსები ინტერნეტში==\n* \n* ატლანტის ოკეანე: გეოლოგიური წარმოშობა, მახასიათებლები, ფლორა და ფაუნა\n* Map of Atlantic Coast of North America from the Chesapeake Bay to Florida", "url": "https://ka.wikipedia.org/wiki/ატლანტის_ოკეანე", "length": 18351}
{"id": "11403", "title": "ჩრდილოეთის ყინულოვანი ოკეანე", "text": "'''ჩრდილოეთის ყინულოვანი ოკეანე''' აგრეთვე '''არქტიკის ოკეანე''' („ჩრდილოეთის პოლარული ზღვა“ 1935 წლამდე) — ძირითადად ჩრდილოეთ პოლარულ რეგიონში მდებარე ოკეანე. იგი მსოფლიოს ხუთი ოკეანიდან უმცირესია სიდიდითა და სიღრმით. მიუხედავად იმისა, რომ საერთაშორისო ჰიდროგრაფიული ორგანიზაცია მას ოკეანედ ცნობს, ოკეანოგრაფები მას ''არქტიკის ხმელთაშუა ზღვას'' შემოკლებით ''არქტიკის ზღვას'' უწოდებენ და ატლანტის ერთ-ერთ ხმელთაშუა ზღვად განიხილავენ. ოკეანის ზედაპირის უდიდესი ნაწილი ყინულით არის დაფარული წლის ყველაზე ცივ თვეებში ან მთელი წლის განმავლობაში.\n\nოკეანის ტერიტორია შეადგენს 14.75 მილიონი კმ², წყლის მოცულობა შეადგენს 18.07 მილიონ კმ. ოკეანის საშუალო სიღრმე 1225 მეტრია, მაქსიმალური სიღრმე 5527 მეტრი.\n\n==ზღვები==\nჩრდილოეთის ყინულოვანი ოკეანის აუზში შედის: ბარენცის, კარის, ლაპტევების, აღმოსავლეთ ციმბირის, ჩუკოტკის, ბოფორტის, ლინკოლნის, გრენლანდიის, ნორვეგიის, თეთრი და ბაფინის ზღვები. \n\nუდიდესი ყურეა ჰუდსონის ყურე.\n\n==კუნძულები==\nთავისი კუნძულების რაოდენობით ჩრდილოეთის ყინულოვანი ოკეანე მეორე ადგილს იკავებს წყნარი ოკეანის შემდეგ. ეს კუნძულებია: იან-მაიენი, ისლანდია, გრენლანდია, კანადის არქტიკული არქიპელაგი, ვრანგელის კუნძული, ნოვოსიბირსკის კუნძულები, ჩრდილოეთის მიწა, ახალი მიწა, ფრანც-იოსების მიწა, შპიცბერგენი.\n\n==ლიტერატურა==\n\n* Neatby, Leslie H., ''Discovery in Russian and Siberian Waters'' 1973 ISBN 0-8214-0124-6\n* Ray, L., and bacon, B., eds., ''The Arctic Ocean'' 1982 ISBN 0-333-31017-9\n* Thorén, Ragnar V. A., ''Picture Atlas of the Arctic'' 1969 ISBN 0-8214-0124-6\n\n==რესურსები ინტერნეტში==\n* \n\n==სქოლიო==", "url": "https://ka.wikipedia.org/wiki/ჩრდილოეთის_ყინულოვანი_ოკეანე", "length": 1519}
{"id": "11405", "title": "სამხრეთის ოკეანე", "text": "'''სამხრეთის ოკეანე''' (ასევე '''ანტარქტიკის ოკეანე''') — წყლის აუზი, რომელიც ანტარქტიდას აკრავს გარს. ის მსოფლიოს სიდიდით მეოთხე ოკეანეა, მისი საზღვრები ყველაზე გვიან განისაზღვრა და ოკეანედ მსოფლიო ჰიდროგრაფიულმა ორგანიზაციამ (მჰო) ოფიციალურად მხოლოდ 2000 წელს სცნო, მიუხედავად იმისა, რომ მეზღვაური-მკვლევრები მას დიდი ხანია ამ სახელით მოიხსენიებდნენ (მიუხედავად თავად ტერმინ „ოკეანის“ მნიშვნელობისა, რომელიც აღნიშნავს კონტინენტთაშორისო წყლის მასივს). სამხრეთის ოკეანეს მხოლოდ სამხრეთ ამერიკასთან აქვს სრუტე, წყნარი და ატლანტის ოკეანეებისგან გამოყოფილია წარმოსახვითი მე-60 პარალელის სამხრეთით მდებარე ნაწილია.\n\nგადაწყვეტილებაზე იმოქმედა ოკეანოგრაფების მიერ ოკეანის დინებათა მნიშვნელობის ბოლო დროინდელმა აღმოჩენებმა. სხვა წყაროები, მათ შორის აშშ-ის ეროვნული გეოგრაფიული საზოგადოება, ატლანტის, წყნარი და ინდოეთის ოკეანეების საზღვრებს დღემდე ანტარქტიკამდე მიიჩნევენ. ფართობი — 20327000 კმ². ყველაზე ღრმა ადგილი სამხრეთ სანდვიჩის ღრმული — 7235 მ.\nright|300px|სამხრეთის ოკეანე\n\n== რესურსები ინტერნეტში ==\n* Oceanography Image of the Day, ვუდს-ჰოლის ოკეანოგრაფიული ინსტიტუტისგან\n* The CIA World Factbook's  სტატია სამხრეთ ოკეანეზე\n* The Fifth Ocean  from Geography.About.com\n* NOAA In-situ Ocean Data Viewer  Plot and download ocean observations\n* NOAA FAQ about the number of oceans \n\n\n\n\n \nკატეგორია:ანტარქტიკა", "url": "https://ka.wikipedia.org/wiki/სამხრეთის_ოკეანე", "length": 1306}
{"id": "11410", "title": "ოლივერ უოლკოტი", "text": "მინი|220პქ|ოლივერ უოლკოტ უმცროსი\n'''ოლივერ უოლკოტ უმცროსი''' (; დ. 11 იანვარი, 1760 — გ. 1 ივნისი, 1833) — აშშ-ის ხაზინის მდივანი 1795–1800 წლებში, კონექტიკუტის გუბერნატორი 1817–1827 წლებში. \n\nდაიბადა კონექტიკუტში, ქალაქ ლიჩფილდში, 1778 წელს დაამთავრა იელის უნივერსიტეტი.\n\n1795 წელს დაინიშნა აშშ-ის ხაზინის მდივნად, ალეგზანდერ ჰამილტონის ადგილზე, მაგრამ 1800 წელს გადადგა საზოგადოების მხრიდან უარყოფითი დამოკიდებულების გამო. პრესამ ის დაადანაშაულა აშშ-ის სახელმწიფო დეპარტამენტის შენობაში ხანძრის გაჩენაში. \n\n1803–1815 წლებში უოლკოტი კერძო ბიზნესით იყო დაკავებული ქალაქ ნიუ-იორკში, შემდგომში დაბრუნდა ლიჩფილდში. 1817 წელს აირჩიეს გუბერნატორად, მან 10 წელი დაჰყო ამ პოსტზე. მისი მმართველობის პერიოდში კონექტიკუტის შტატის ეკონომიკა შესამჩნევად განვითარდა.\n\nოლივერ უოლკოტი გარდაიცვალა ნიუ-იორკში. დაკრძალულია ლიჩფილდში.\n\n==რესურსები ინტერნეტში==\n* \n\n\n\nკატეგორია:დაბადებული 11 იანვარი\nკატეგორია:დაბადებული  1760\nკატეგორია:გარდაცვლილი 1 ივნისი\nკატეგორია:გარდაცვლილი 1833\nკატეგორია:აშშ-ის ხაზინის მდივნები\nკატეგორია:კონექტიკუტის გუბერნატორები", "url": "https://ka.wikipedia.org/wiki/ოლივერ_უოლკოტი", "length": 1036}
{"id": "11423", "title": "ქალთა საერთაშორისო დღე", "text": "მინი|250პქ|ვერცხლისფერი [[აკაცია]] – ქალთა დღის სიმბოლო [[იტალია]]ში\n250px|მინიატიურა|ავსტრალიის მშენებელ მუშათა ფედერაციის ქალი წევრები (1975 წლის მარტი, [[სიდნეი]])\nმინი|[[კლარა ცეტკინი]] და [[როზა ლუქსემბურგი]]\n'''ქალთა საერთაშორისო დღე''' — აღინიშნება ყოველი წლის 8 მარტს.<ref name = \"UN\"></ref> ქალთა ეკონომიკური, პოლიტიკური და სოციალური მიღწევების აღნიშვნის გლობალური დღესასწაული. პირველად ეს დღე 1909 წლის 28 თებერვალს აშშ-ში ამერიკის სოციალისტურმა პარტიამ აღნიშნა.\n\nამ დღეს მომხდარ ისტორიულ მოვლენათა შორის ერთ-ერთი უმთავრესია „ტრაიენგლ შირტუეისტ“ (Triangle Shirtwaist) საფეიქრო ფაბრიკაში მომხდარი ხანძარი (ნიუ-იორკი, 1911), რომელმაც 140-ზე მეტი ქალი იმსხვერპლა. ამ ტრაგედიის შემდეგ მოძრაობა მთელი მსოფლიოს მასშტაბით გახდა ცნობილი.\n\n1975 წელს გაერომაც აღიარა 8 მარტი ქალთა საერთაშორისო დღედ.\n\n== წარმოშობის ისტორია ==\n\nქალთა სოლიდარობის საერთაშორისო დღის აღნიშვნის იდეა XX საუკუნის დასაწყისში დაიბადა. სწრაფი მსოფლიო ინდუსტრიალიზაციისა და ეკონომიკური ექსპანსიის ეპოქაში ხშირი იყო მასობრივი პროტესტები მუშათა აუტანელი სამუშაო პირობების გამო. ერთ-ერთი პირველი იყო ნიუ-იორკის სამკერვალო ფაბრიკების მუშა-ქალთა გაფიცვა 1857 წლის 8 მარტს. მათი პროტესტი გამოიწვია ძალზე დაბალმა ხელფასმა და გაუსაძლისმა სამუშაო პირობებმა. ქუჩაში გამოსული, გაფიცული ქალები პოლიციამ დაარბია. 1859 წლის მარტში იმავე ქალებმა დააარსეს პირველი პროფკავშირი.\n\nმომდევნო წლებში 8 მარტს უფრო მეტი და ფართომასშტაბიანი პროტესტი ახლდა. 1908 წელს ნიუ-იორკის ქუჩებში 15 ათასი ქალი გამოვიდა მოკლე სამუშაო დღის, უკეთესი ანაზღაურებისა და არჩევნებში ხმის მიცემის უფლების მოთხოვნით. 1910 წელს, სოციალისტ-ინტერნაციონალმა კოპენჰაგენში პირველი ქალთა საერთაშორისო კონფერენცია ჩაატარა. ამ ყრილობაზე გავლენიანი გერმანელი სოციალისტის, კლარა ცეტკინის ინიციატივით დაფუძნდა ''ქალთა საერთაშორისო დღე''. ქალთა სოლიდარობის სახელით, მომდევნო წლის 8 მარტს მილიონზე მეტი ადამიანი გამოვიდა ავსტრიაში, დანიაში, გერმანიასა და შვეიცარიაში. პირველი მსოფლიო ომის დაწყების წინ ქალებმა მთელი ევროპის მასშტაბით მოაწყვეს სამშვიდობო მსვლელობა 1913 წლის 8 მარტს.\n\n1917 წლის რუსეთის რევოლუციის გამომწვევი პირველი ნაპერწკალი გახდა ქალთა საერთაშორისო დღისადმი სოლიდარობის მიზნით ორგანიზებული დემონსტრაცია. ოქტომბრის რევოლუციის შემდეგ, ბოლშევიკმა ალექსანდრა კოლონტაიმ დაითანხმა ლენინი, რომ ეს დღე ოფიციალური დღესასწაული გამხდარიყო, თუმცა ის სამუშაო დღედ ითვლებოდა. 1965 წლის 8 მაისს სსრკ-ის უზენაესი საბჭოს პრეზიდიუმის ბრძანებულებით, ქალთა საერთაშორისო დღე უქმედ გამოცხადდა „საბჭოთა ქალთა უდიდესი დამსახურების გამო კომუნისტურ აღმშენებლობაში, დიდ სამამულო ომში სამშობლოს დაცვისას ფრონტსა და ზურგში, ხალხთა შორის მეგობრობის განმტკიცებისა და მშვიდობისთვის ბრძოლაში“.\n\n== 8 მარტი დღეს ==\nმინი|300პქ|upright=2|\n\n\n\nმინი|250პქ|[[ვარშავა]], [[პოლონეთი]] (2010)\nმინი|250პქ|[[ბრაზილია]] (2013)\n8 მარტი ოფიციალურ დღესასწაულად და უქმე დღედ რჩება ყოფილი საბჭოთა კავშირის ქვეყნებში, მათ შორის, საქართველოშიც.\n\nდასავლეთში ქალთა საერთაშორისო დღე 1920-იანი წლების ბოლომდე მასშტაბურად აღინიშნებოდა. თუმცა შემდეგ, კომუნისტებთან ასოციაციის გამო, მისმა პოპულარობამ იკლო. 1960-იან წლებში, ფემინიზმის აღმავლობის ჟამს, ეს თარიღი ისევ გახდა პოპულარული. 1975 წელი ქალთა საერთაშორისო წლად გამოცხადდა და, ამასთან დაკავშირებით, გაერომ ქალთა საერთაშორისო დღის დაფინანსების ნებართვა გასცა.\n\n2005 წელს ბრიტანეთის პროფკავშირების გაერთიანების კონგრესზე ერთხმად დაუჭირეს მხარი რეზოლუციას ბრიტანეთში ქალთა საერთაშორის დღის სახალხო დღესასწაულად გამოცხადების შესახებ.\n\nამჟამად არსებული ქალთა უფლებების დაცვის მოძრაობები ყოველი წლის 8 მარტს მრავალ ღონისძიებას ატარებს. ქალთა გლობალური ასოციაციის, „ავრორას“ საიტზე შესაძლებელია ადგილობრივ ღონისძიებათა დარეგისტრირება. ეს ხელს უწყობს ქალთა უფლებების დაცვის სფეროში ადგილობრივი მოვლენების მსოფლიო მასშტაბით გაშუქებას. მრავალი ქვეყნის მთავრობა და ბევრი ორგანიზაცია მხარს უჭერს ქალთა საერთაშორისო დღეს.\n\n== იხილეთ აგრეთვე ==\n* ფემინიზმი\n* ქალთა უფლებები\n* მარქსისტული ფემინიზმი\n* სოციალისტური ფემინიზმი\n* მარქსიზმი\n\n== რესურსები ინტერნეტში ==\n\n* „ავრორა“ - ქალთა უფლებების გლობალური ასოციაცია.\n* UN Women, International Women's Day page\n* Women and war – International Committee of the Red Cross\n* Article from international communist organization on International Women's Day \n* Sewing a better future on International Women’s Day \n* On IWD's centenary, historian Jinty Nelson looks at its genesis and achievements – and the ground still to cover\n\n==სქოლიო==\n\n\n\n\nკატეგორია:საერთაშორისო დღესასწაულები\nკატეგორია:ქალთა უფლებები", "url": "https://ka.wikipedia.org/wiki/ქალთა_საერთაშორისო_დღე", "length": 4361}
{"id": "11437", "title": "პავლე ტრეტიაკოვი", "text": "thumb|200px|ტრეტიაკოვის პორტრეტი [[რეპინი, ილია|რეპინის]] შესრულებით\n'''პავლე მიხეილის ძე ტრეტიაკოვი''' ( დ. 27 დეკემბერი, 1832 — გ. 16 დეკემბერი, 1898) — რუსი მეწარმე, კოლექციონერი, ხელოვნების წამახალისებელი და ფილანთროპი, რომლის სახელი ჰქვია ტრეტიაკოვის გალერეას მოსკოვში.\n\nტრეტიაკოვმა განათლება შინ მიიღო. 1850-იანი წლების დასაწყისში მემკვიდრეობით მამამისის საწარმო ერგო, რის საფუძველზეც მოგვიანებით მომგებიანი ტექსტილის ბიზნესი შექმნა. მოსკოვის სხვა ბიზნესმენებთან ერთად დააარსა მოსკოვის სამეწარმეო ბანკი (მისი მეთაური იყო), მოსკოვის კომეციული და ინდუსტრიული კომპანია და რამდენიმე სხვა მსხვილი ფირმა. ცხოვრების განმავლობაში დიდი ქონება მოაგროვა (4,4 მილიონი რუბლი), რომელიც უძრავი ქონების, ფასიანი ქაღალდებისა და ნაღდი ფულისგან შედგებოდა.\n\nტრეტიაკოვი ხელოვნები ნიმუშების შეგროვებას 24 წლის ასაკიდან 1854 წელს იწყებს; მისი პირველი შენაძენი იყო ძველ ჰოლანდიელ ხელოვანთა 10 ფერწერული ტილო. მას შემდეგ მოწოდებად იხდის რუსული ეროვნული გალერეის შექმნას. მის კოლექციაში მრავალი უნიკალური ნიმუშია.\n\n==რესურსები ინტერნეტში==\n \n\n\n\nკატეგორია:რუსი ფილანთროპები\nკატეგორია:რუსი მეწარმეები\nკატეგორია:რუსული კულტურა\nკატეგორია:დაბადებული 1832 \nკატეგორია:გარდაცვლილი 1898", "url": "https://ka.wikipedia.org/wiki/პავლე_ტრეტიაკოვი", "length": 1157}
{"id": "11438", "title": "ერევანი", "text": "'''ერევანი''' (; ყოფილი სახელები '''ერებუნი'''<ref name=Barnett></ref> და '''ერივანი''') — სომხეთის დედაქალაქი და უდიდესი ქალაქი. მდებარეობს მდინარე რაზდანზე, კოორდინატებით 40°10′N 44°31′E. ერევანი, პირველად, დაახლოებით ძვ. წ. 782 წელს იხსენიება და მსოფლიოს ერთ-ერთი უძველესი ქალაქია.\n\nერევანი სომხეთის დედაქალაქია 1918 წლიდან, ის რიგით მე-14 ისტორიული დედაქალაქია და მეშვიდეა იმათგან, რომლებიც არარატის ვაკეზე მდებარეობენ. აქ არის არარატის ეპარქია, სომხური სამოციქულო ეკლესიის ყველაზე დიდი ეპარქია და ერთ-ერთი ყველაზე ძველი ეპარქია მსოფლიოში.\n\nერევნის ისტორია სათავეს ჩვენს წელთაღრიცხვამდე VIII საუკუნეში იღებს, როცა არგიშთი I-მა არარატის ვაკის დასავლეთ კიდეზე ციხე-სიმაგრე ერებუნი აღმართა. ეს მოხდა ძვ. წ. 782 წელს. ერებუნი შეიქმნა როგორც „დიდებული ადმინისტრაციული და რელიგიური ცენტრი, სავსებით სამეფო დედაქალაქი“. გვიანდელ დიდი სომხეთის სამეფოში ახალი დედაქალაქები იქმნებოდა, რამაც შეასუსტა ერევნის მნიშვნელობა. ირანისა და რუსეთის უღელქვეშ, ერევანი იყო ჯერ ერევნის სახანოს ცენტრი 1736-დან 1828 წლამდე და შემდეგ ერევნის გუბერნიის ცენტრი 1850-დან 1917 წლამდე. პირველი მსოფლიო ომის შემდეგ ერევანი გახდა სომხეთის დემოკრატიული რესპუბლიკის დედაქალაქი, სადაც სომხების გენოციდს გადარჩენილმა ათასობით ადამიანმა მოიყარა თავი. ქალაქი სწრაფად გაფართოვდა XX საუკუნეში, ვინაიდან სომხეთი გახდა საბჭოთა კავშირის წევრი. სულ რამდენიმე ათწლეულში ერევანი გადაიქცა რუსეთის იმპერიაში შემავალი პროვინციული ქალაქიდან, სომხეთის ძირითად კულტურულ და ინდუსტრიულ ცენტრად.\n\n== ისტორია ==\nერევანი სომხეთის ისტორიის ლიტერატურაში პირველად VI საუკუნის დამდეგს იხსენიება. არქეოლოგიური გათხრების შედეგად აღმოჩენილი ლურსმული წარწერების მიხედვით, ურარტუს მეფე არგიშთი I-მა ძვ. წ. 782 წელს ააგო ციხე ერებუნი, რომლის მახლობლად გაშენდა თანამედროვე ერევანი.<ref></ref> XIII საუკუნიდან იზრდება ერევნის ეკონომიკური და პოლიტიკური მნიშვნელობა. 1440-იდან აღმოსავლეთ სომხეთის ადმინისტრაციული ცენტრი გახდა. 1513-დან 1735-მდე ციხე და ქალაქი მრავალჯერ ააოხრა ოსმალეთმა და ირანმა. 1604 წელს ერევანი აიღო აბას I-მა და სომხეთის მოსახლეობა ირანში გადაასახლა, მაგრამ ქალაქი მალე აღდგა და ერევნის სახანოს ცენტრი გახდა. XVII საუკუნეში ერევანში დაიწყო ეკონომიკური აღმავლობა. 1827 წლის 1 ოქტომბერს ქალაქი რუსეთის ჯარმა აიღო და თურქმენჩაის ზავით აღმოსავლეთ სომხეთის ტერიტორიასთან ერთად რუსეთის იმპერიას შეუერთა 1828 წელს. ერევანი ჯერ სამაზრო ქალაქი იყო, 1849-იდან ერევნის გუბერნიის ცენტრი გახდა. 1902 წელს ერევანი რკინიგზით დაუკავშირდა თბილისს, 1908 — ჯულფას, რამაც ხელი შეუწყო ქალაქის ეკონომიკურ მომძლავრებას.\n\n== გეოგრაფია ==\n\n=== ტოპოგრაფია და ქალაქის იერსახე ===\nერევანი ზღვის დონიდან საშუალოდ 990 მეტრზე მდებარეობს. ყველაზე დაბალი წერტილი ქალაქის სამხრეთ-დასავლეთით მდებარეობს — 865 მეტრი, ხოლო ყველაზე მაღალი ჩრდილო-აღმოსავლეთით — 1390 მეტრი.<ref name=\":0\">(in Armenian and Russian) V. Azatian et T. Hakopian, ''Երևան Ереван Yerevan'', ИПО Parberakan, Erevan, 1989, p. 284.</ref> ქალაქი მდებარეობს მდინარე რაზდანის ნაპირზე, არარატის ვაკიდან ჩრდილო-აღმოსავლეთით, ქვეყნის დასავლეთ-ცენტრალურ ნაწილში. ქალაქის ზედა ნაწილი სამი მხრიდან მთებითაა დაფარული. რაზდანის მდინარე ქალაქს ულამაზესი კანიონით ორ ნაწილად ჰყოფს.\n\nისტორიულად ერევანი სომხეთის მთიანეთის გულში მდებარეობს.<ref>Brunn, Stanley D.; Toops, Stanley W.; Gilbreath, Richard (21 August 2012). </ref>\n\nროგორც ქვეყნის დედაქალაქი, ერევანი არცერთ რეგიონს არ ეკუთვნის. თვითონ კი ესაზღვრება შემდეგ კუთხეებს: კოტაიქის პროვინციას ჩრდილოეთიდან და აღმოსავლეთიდან, არარატის პროვინციას სამხრეთიდან და სამხრეთ-დასავლეთიდან, არმავირის პროვინციას დასავლეთიდან და არაგაწოტნის პროვინციას ჩრდილო-დასავლეთიდან.\n\nერებუნის ნაკრძალი შეიქმნა 1981 წელს და მოთავსებულია ქალაქის ცენტრიდან დაახლოებით 8 კილომეტრზე სამხრეთ-აღმოსავლეთით. ნაკრძალი ზღვის დონიდან 1300-1450 მეტრზე მდებარეობს და იკავებს 120 ჰექტარს. იგი შედგება ნახევრად უდაბური მთებისა და ველებისგან.<ref> Erebuni State Reserve</ref>\n\n=== კლიმატი ===\nერევანში კიოპენის კლასიფიკაციით კონტინენტური კლიმატია. გრძელი, ცხელი და მშრალი ზაფხულითა და მოკლე, მაგრამ ცივი და თოვლიანი ზამთრით. ეს გამოწვეულია ზღვიდან დაშორებითა და ისეთ ველზე განლაგებით, რომელსაც მთები აკრავს გარშემო. ზაფხულობით როგორც წესი ძალიან ცხელა და აგვისტოში ტემპერატურა 40 °C-საც კი აღწევს. ზამთარში კი, როგორც წესი ხშირად თოვს და ტემპერატურა შეიძლება -15 °C-მდე ან უფრო დაბლაც დაეცეს. ნალექი მცირე რაოდენობით მოდის, წელიწადში დაახლოებით 318 მილიმეტრი. ერევანში საშუალოდ 2700 საათი მზეა წელიწადში.<ref name=\":0\" />\n\n== დემოგრაფია ==\nთავდაპირველად პატარა ქალაქი, ერევანი გაფართოვდა, გახდა სომხეთის დედაქალაქი და ამჟამად აქ მილიონზე მეტი მოსახლე ცხოვრობს. საბჭოთა კავშირის დაშლამდე, მოსახლეობის უმეტესობას შეადგენდნენ სომხები, თუმცა აქ ასევე ცხოვრობდნენ სხვადასხვა უმცირესობები: რუსები, ქურთები, აზერბაიჯანელები და ირანელები. თუმცა ყარაბაღის ომის დაწყების შემდეგ აზერბაიჯანელთა რაოდენობა მკვეთრად შემცირდა. რუსული მოსახლეობის დიდმა ნაწილმა კი ქვეყანა 1990-ანი წლების ეკონომიკური კრიზისის დროს დატოვა. დღესდღეობით, ერევანში ძირითადად მხოლოდ ეთნიკური სომხები ცხოვრობენ.\n\nსაბჭოთა კავშირის დაშლისა და ეკონომიკური კრიზისის ფონზე, ათასობით ადამიანმა დატოვა ქვეყანა და გაემგზავრა რუსეთში, ჩრდ. ამერიკასა და ევროპაში. ერევნის მოსახლეობა დაეცა 1 250 000-დან<ref>(in Armenian and Russian) V. Azatian et T. Hakopian, ''Երևան Ереван Yerevan'', ИПО Parberakan, Erevan, 1989, p. 284.</ref> 1 103 488-მდე 2001 წელს და 1 091 235-მდე 2003 წელს. თუმცა ამის შემდეგ ერევნის მოსახლეობა იზრდება. 2007 წლის მონაცემებით, დედაქალაქს 1 107 800 მაცხოვრებელი ჰყავდა.\n\nერევნელები როგორც წესი ერევნულ დიალექტზე საუბრობენ. ეს აღმოსავლეთ სომხური დიალექტია, რომელიც სავარაუდოდ XIII საუკუნეში წარმოიშვა. ძველი სომხური ენის სიტყვები შეადგენენ აღნიშნული დიალექტის დიდ ნაწილს.<ref>Markossian, Razmik (1989).    (in Armenian). Yerevan: Luys: 390. Retrieved 13 March 2013.</ref> ისტორიის მანძილზე მასზე გავლენას ახდენდა მრავალი ენა, მათ შორის განსაკუთრებულს რუსული და სპარსული. შესაბამისად ამ ენებიდან ე.წ „ნასესხები სიტყვები“ დღესაც მრავლად გვხვდება. ერევნული დიალექტი დღესდღეობით ყველაზე გავრცელებული სომხური დიალექტია და მასზე არა მარტო ერევანში, მის შემოგარენშიც საუბრობენ.<ref>Baghdassarian-Tapaltsian, S. H. (1971)  </ref>მინი|სომეხთა გენოციდის მემორიალი. ერევანი|315x315პქ\n\n=== ეთნიკური ჯგუფები ===\nერევანი თავდაპირველად სომხებით იყო დასახლებული და ჰომოგენურად დარჩა XV საუკუნემდე. ერევნის ციხესიმაგრის მოსახლეობა, დაარსებული 1580-იან წლებში, ძირითადად მუსულმანი ჯარისკაცებისგან შედგებოდა და მათი რაოდენობა 2-3 ათასს უტოლდებოდა.<ref>(in Armenian) M. Karapetyan (1986)  </ref><ref>(in Armenian) M. Karapetyan,   ISSN 0135-0536</ref> უშუალოდ ქალაქის მოსახლეები კი ძირითადად სომხები იყვნენ. ფრანგი მოგზაური ჟან ბატისტ ტავერნიე, რომელიც ერევანს 6-ჯერ ესტუმრა 1631-დან 1668 წლამდე, ამბობდა რომ ქალაქი მხოლოდ სომხებით იყო დასახლებული. რეგიონის დემოგრაფია შეცვალა უამრავმა ომმა ოსმალთა იმპერიას, ირანსა და რუსეთს შორის. XIX საუკუნის დასაწყისისთვის, ერევანში უმრავლესობა მუსულმანი იყო.\n\nსომხეთის გასაბჭოებამდე ერევანი მულტიკულტურული ქალაქი იყო. აქ ძირითადად სომხები და კავკასიელი თათრები (თანამედროვე აზერბაიჯანელები) ცხოვრობდნენ. სომხების გენოციდის შემდეგ, უამრავი ლტოლვილი გამოიქცა „დასავლეთ სომხეთიდან“ (სომხეთის ისტორიული ნაწილი. თანამედროვე თურქეთის ტერიტორიაზე) აღმოსავლეთისკენ. 1919 წელს, 75 000 სომეხი ლტოლვილი ჩავიდა ერევანში ოსმალთა იმპერიიდან. ამ ლტოლვილთა დიდი ნაწილი ტიფითა და სხვა დაავადებებით გარდაიცვალა.<ref>''Richard G. Hovannisian'', The Republic of Armenia: The first year, 1918–1919, Universito of California, Los Angeles, 1971  </ref>\n\n1921-დან 1936 წლამდე, დაახლოებით 42 000 ეთნიკური სომეხი ერაყიდან, თურქეთიდან, ირანიდან, საბერძნეთიდან, სირიიდან, საფრანგეთიდან, ბულგარეთიდან და ა.შ. დაბრუნდა საბჭოთა სომხეთში და მათი უმეტესობა ერევანში დასახლდა. რეპატრიაციის მეორე ტალღა 1946-1948 წლებში მოხდა, როცა 100 000 ეთნიკური სომეხი ირანიდან, სირიიდან, ლიბანიდან, საბერძნეთიდან, ბულგარეთიდან, რუმინეთიდან, კვიპროსიდან, პალესტინიდან, ერაყიდან, ეგვიპტიდან, საფრანგეთიდამ, აშშ-დან და ა.შ. დაბრუნდა საბჭოთა სომხეთში და ასევე მათი უმეტესობაც დასახლდა ერევანში. ასე რომ, ერევანი საბჭოთა კავშირში შესვლიდან პირველ სამ ათწლეულში გახდა მეტად მონოეთნიკური.მინი|ერევნის ტურისტთა საინფორმაციო ცენტრი|283x283პქ\n\n== ეკონომიკა და მომსახურების სფერო ==\n\n=== ტურიზმი და ღამის ცხოვრება ===\nტურიზმი სომხეთში წლიდან წლამდე ვითარდება, ერევანი კი ქვეყნის მთავარი ტურისტული მიმართულებაა. ქალაქში არის უამრავი ძვირადღირებული სასტუმრო, თანამედროვე რესტორნები, ბარები, პაბები და ღამის კლუბები. ერევანში მრავალი ადგილია ტურისტებისთვის მიმზიდველი, როგორებიცაა მოცეკვავე შადრევნები რესპუბლიკის მოედანზე, ეროვნული ოპერის სახლი, ერევნის კასკადი და ა.შ. ყველაზე დიდი სასტუმრო ერევანში არის „ანი პლაზა ჰოტელი“.\n\nთვითონ ერევნის მდებარეობა არის შთამაგონებელი ფაქტორი უცხოელებისთვის ქალაქის მოსანახულებლად, რადგან აქ შესაძლებელია ბიბლიური მთის, არარატის ხედებით ტკბობა, როცა ქალაქი მის ფერხთით წევს და რომაული ამფითეატრის ფორმას იმეორებს.\n\nტოპ-10 ყველაზე უსაფრთხო ქალაქების სიაში შემავალ ერევანს, ფართოდ გავრცელებული ღამის ცხოვრება და ღამის კლუბების დიდი არჩევანი აქვს. აქ ასევე შეხვდებით ქუჩის კაფეებს, ჯაზ-კაფეებს, ჩაის სახლებს, კაზინოებს, პაბებს, კარაოკე ბარებსა და რესტორნებს.\n\nმსოფლიოში ცნობილი მუსიკალური ვარსკვლავები, რუსული შოუ-ბიზნესის ცნობილი სახეები და სომხური დიასპორის წარმომადგენლები ხშირად მართავენ კონცერტებს ერევანში.\n\n== სპორტი ==\n\n=== ფეხბურთი ===\nმინი|საფეხბურთო დეკორაციები ერევნის მეტროში|249x249პქ\nფეხბურთი ყველაზე პოპულარული სპორტია, როგორც ერევანში, ასევე მთელს ქვეყანაში. ერევანში არის დაახლოებით ათეული საფეხბურთო კლუბი რომლებიც სომხეთის პრემიერ ლიგასა და პირველ ლიგაში გამოდიან. მათ შორის ყველაზე წარმატებული კლუბებია პიუნიკი, ალაშკერტი, არარატ-ერევანი, არარატ-არმენია, ურარტუ და ერევანი. რაზდანის სტადიონი არის ყველაზე დიდი სპორტული ნაგებობა ქალაქში. სიდიდით მეორე სტადიონი ქალაქში არის ერევნის რესპუბლიკური სტადიონი, რომელიც სომხეთის ეროვნული საფეხბურთო ნაკრების ძირითადი საშინაო არენაა.\n\nერევნის საფეხბურთო აკადემია, რომელსაც სომხეთის ფეხბურთის ფედერაცია მართავს, არის თანამედროვე სავარჯიშო კომპლექსი.\n\n2017 წლის მონაცემებით, ერევნის უბნებსა და ეზოებში დაახლოებით 130 მინი-საფეხბურთო სტადიონია, რომელთა აშენებაც მუნიციპალური მთავრობების დამსახურებაა.\n\n=== ჭადრაკი ===\nსომხეთი ყოველთვის გამოირჩეოდა ჭადრაკში. აქაური მოთამაშეები ძალიან ტიტულოვანები არიან და ხშირად ხვდებიან საუკეთესოთა შორის. სომხეთის ჭადრაკის ფედერაციის შტაბ-ბინა განთავსებულია ტიგრან პეტროსიანის სახელობის ჭადრაკის სახლში, ერევანში. ქალაქი მასპინძლობს დიდი რაოდენობით ჭადრაკის გუნდებსა და სავარჯიშო სკოლებს. 1996 წელს, მძიმე ეკონომიკური მდგომარეობის მიუხედავად, ერევანმა უმასპინძლა 32-ე ჭადრაკის ოლიმპიადას. 2006 წელს, სომხეთის საჭადრაკო გუნდის ოთხმა წევრმა ერევნიდან, ჭადრაკის 37-ე ოლიმპიადაზე გამარჯვება მოიპოვეს ტურინში. მათ ეს გმირობა ასევე გაიმეორეს დრეზდენის 38-ე საჭადრაკო ოლიმპიადაზე. სომხებმა მესამეჯერ  ჭადრაკის ოლიმპიადაზე 2012 წელს სტამბულში გაიმარჯვეს. ჭადრაკის ეროვნული გუნდის ერევანში დაბადებული ლიდერი ლევონ არონიანი, არის ერთ-ერთი საუკეთესო მოჭადრაკე მსოფლიოში.\n\n=== კალათბურთი ===\nმიუხედავად კალათბურთის საკმაო პოპულარობისა სომხეთში, ქვეყნის ეროვნული ნაკრები მხოლოდ ეხლახანს გამოჩნდა საერთაშორისო სარბიელზე, მას შემდეგ რაც პატარა ქვეყნებისთვის განკუთვნილი ევროპის ჩემპიონატი მოიგო 2016 წელს. ნაკრების ძირითად მოთამაშეებს სომეხთა დიასპორის წარმომადგენლები განეკუთვნებიან, უმეტესად რუსეთიდან და ამერიკის შეერთებული შტატებიდან.\n\n2017 წლის ოქტომბერს, დაიწყო პირველი შიდა პროფესიონალური ლიგის სეზონი, ცნობილი როგორც „სომხეთის საკალათბურთო ლიგა ა“. მასში 7 გუნდი მონაწილეობდა. აქედან 4 ერევნიდან იყო.\n\n=== ჩოგბურთი ===\nჩოგბურთი ასევე განეკუთვნება პოპულარულ სპორტს ერევანში. რამდენიმე საჩოგბურთო კლუბი მოქმედებს ქალაქში, რომელთა უმრავლესობაც საბჭოთა პერიოდშია დაარსებული. არარატის საჩოგბურთო კლუბი, დაარსებული 1990 წელს, არის ერთ-ერთი გამორჩეული კლუბი ქალაქში.\n\nსარგის სარგისიანი და ანი ამირაგიანი არიან ყველაზე წარმატებული ჩოგბურთელები სომხეთში.\n\n== დაძმობილებული და პარტნიორი ქალაქები ==\nერევანის დაძმობილებული ქალაქები არიან:\n\n\n== ბიბლიოგრაფია ==\nHakopian, T. Kh. \"The History of Yerevan.\" ''Old Yerevan'' (2003): 10-39.\n\nLindsay, Ian, and Adam T. Smith. \"A History of Archaeology in the Republic of Armenia.\" ''Journal of field archaeology'' 31.2 (2006): 165-184. \n\nVardanyan, Sergey. \"The capitals of Armenia\", ''Apolo'' 1995, ISBN 5-8079-0778-7\n\nG. Zakoyan, M. Sivaslian, V. Navasardian. \"My Yerevan,\" ''Acnalis'' 2001, ISBN 99930-902-0-4\n\n== რესურსები ინტერნეტში ==\n* ოფიციალური საიტი\n* \n\n==სქოლიო==\n\n\n\n\n\n\n\n\n\nკატეგორია:ერევანი", "url": "https://ka.wikipedia.org/wiki/ერევანი", "length": 12181}
{"id": "11440", "title": "ბაქო", "text": "'''ბაქო''' () — აზერბაიჯანის დედაქალაქი, მდებარეობს კასპიის ზღვის აფშერონის ნახევარკუნძულის სამხრეთ სანაპიროზე. თანამედროვე ბაქო სამი ნაწილისგან შედგება: ძველი ქალაქი (İçəri Şəhər), კოლონიური ნაწილი და საბჭოთა პერიოდში აშენებული ქალაქი. ქალაქის მოსახლეობა 2011 წლის მონაცემებით იყო 2.0 მილიონი<ref> Bakı şəhəri - Azərbaycan Dövlət Statistika Komitəsi </ref>, აგლომერაციაში 3 მილიონამდე ადამიანი სახლობს ლტოლვილთა და იძულებით გადაადგილებულ პირთა ჩათვლით.\n\n== ეტიმოლოგია ==\nსახელწოდება ბაქო მომდინარეობს სპარსული სიტყვიდან Bād-kube, რაც ნიშნავს „ქარიან ქალაქს“. ნაკლებად სავარაუდო ხალხური ეტიმოლოგია განმარტავს ქალაქის სახელს, გამომდინარე სიტყვიდან Baghkuy, რაც ნიშნავს „ღვთის ქალაქს“<ref>\"Culture & Religion on Podium: Politicizing Linguistics\".</ref>. არაბულ წყაროებში ქალაქის სახელწოდებების Baku, Bakukh, Bakuya, and Bakuye. თითოეული მათგანი სპარსული სახელწოდებიდან გამომდინარეობს.\n\n== მოკლე ისტორიული ცნობა ==\nბაქო პირველად V საუკუნის წყაროებში იხსენიება. IX-X საუკუნეებში მის შესახებ ცნობებს გვაწვდიან არაბი გეოგრაფები (ალ-ისტახი, ალ-მასუდი, ალ-მუკადასი). აქ უკვე მაშინ იღებდნენ ნავთობს. XII საუკუნის II ნახევარში ბაქო ერთხანს შირვანის სახელმწიფოს პოლიტიკური ცენტრი იყო. XII-XV საუკუნეებში ბაქოდან ნავთობი გაჰქონდათ აღმოსავლეთის ქვეყნებში. ბაქო მნიშვნელოვანი სავაჭრო ნავსადგური იყო. XV-XVI საუკუნეებში ამიერკავკასიაში ერთ-ერთ შეუვალ ციხესიმაგრედ ითვლებოდა. 1540 წელს ბაქო სეფიანთა ჯარებმა დაიკავეს. XVI საუკუნის 80-იან წლებში ოსმალეთი ფლობდა. 1604 წელს ირანის შაჰმა აბას I-მა ციხესიმაგრე დაანგრია, მაგრამ მალე ისევ აღადგინა. XVII საუკუნეში ბაქო მნიშვნელოვანი ქალაქი იყო.\n\n== ისტორია ==\nაფშერონის ნახევარკუნძულზე ქალაქის წარმოშობა გამოწვეული იყო ფიზიკურ-გეოგრაფიული და კლიმატური პირობებით, ქალაქის ადგილმდებარეობით, მიგრაციისა და სავაჭრო მარშრუტების გადაკვეთით ჩრდილოეთიდან, სამხრეთიდან, დასავლეთიდან და აღმოსავლეთიდან (დიდი აბრეშუმის გზა); ასევე ბუნებრივი აირითა და ენერგეტიკული სიმდიდრით<ref name=\":0\">'''''История города Баку. Часть 1.'''''</ref>.\n\nშუა საუკუნეებიდან ბაქო შირვანის ისტორიულ ტერიტორიაზე იყო. IX საუკუნის მეორე ნახევრიდან ბაქო შირვანშაჰთა სახელმწიფოს შემადგენლობაში შევიდა. მოსახლეობა  ვაჭრობით, თევზაობით, მებაღეობითა და ნავთობპროდუქტების წარმოებით იყო დაკავებული. მეთერთმეტე საუკუნემდე, თურქიზაციამდე, ბაქოს მოსახლეობამ განაგრძო მკვიდრი ხალხების ენაზე საუბარი, რომელიც არაბულ ავტორთა მიერ ნახსენებია, როგორც არანის მკვიდრი ენა<ref>BAKU - Encyclopædia Iranica</ref>.\n\n1191 წელს შირვანშაჰ ახისთან I-<nowiki/>მა სახელმწიფოს დედაქალაქი დროებით შამახიდან ბაქოში გადაიტანა. XII საუკუნეში ბაქო ციხე-კედლით იყო გარშემორტყმული. ქალწულის კოშკი ასევე შევიდა ქალაქის თავდაცვის სისტემაში.\n\nXIII საუკუნეში მონღოლების შემოჭრის დროს ქალაქი დაეცა. მაგრამ უკვე მომდევნო საუკუნეში ბაქოს ეკონომიკური ცხოვრება კვლავ აღდგა. შირვანშაჰ ხალილ-ულას (1417-1462) მმართველობის დროს ბაქოში მნიშვნელოვანი სამშენებლო სამუშაოები ჩატარდა. XV საუკუნეში შეიქმნა შირვანშაჰთა სასახლის კომპლექსი. XV საუკუნის არაბი გეოგრაფი, აბდ ალ რაშიდუ ბაქუვი, ასევე აღწერს ბაქოს. გეოგრაფი საუბრობს ქალაქში მდებარე ორ ციხეზე. ერთ-ერთი მათგანი მონღოლებმა ვერ აიღეს. ასევე აღწერს, რომ ქალაქის მიდამოები ცარიელია, საკვები შირვანიდან ჩამოჰქონდათ, ქალაქში შემოტანილი ნივთები კი აბრეშუმი, მარილი და ზეთი იყო<ref name=\":1\">В. В. Бартольд. Часть 1 // Сочинения. — Москва: Восточная литература, 1963. — Т. 1. — С. 721.</ref>. \n\nბაქოში შემორჩენილია XI საუკუნეში აშენებული მუჰამედის მეჩეთი და XIV საუკუნის რამდენიმე მეჩეთი<ref name=\":1\" />.\n\n1501 წელს, შაჰ ისმაილ ხათაიმ დაიპყრო მთელი შირვანი. ბაქო სეფიანთა სახელმწიფოს ნაწილი გახდა. 1578 წელს ოსმალეთის არმიამ დაიპყრო ბაქო. 1607 წელს ქალაქი კვლავ სეფიანთა დაქვემდებარებაში აღმოჩნდა. მათი მმართველობის პერიოდში ბაქოში სპილენძის მონეტები გამოიცა. ბაქოსა და აფშერონის მაცხოვრებელთა დიდი ნაწილი დაკავებული იყო ხალიჩების ქსოვით<ref name=\":0\" />.\n\nXVII საუკუნეში ბაქოში იყო დიდი სომხური თემი. სომხები მთელ ქუჩებში დასახლდნენ და აქტიურ ვაჭრობაში იყვნენ ჩართულები<ref>Керимов Э. А. Из истории этнографического изучения Азербайджана в русской науке (XV — первая четверть XIX в.) // Азербайджанский этнографический сборник. Вып. 1. — Баку: Изд-во АН Азербайджанской ССР, 1964. — С. 202—204, 210, 217.</ref>. ბაქომ, როგორც სავაჭრო ცენტრმა, დაიწყო რუსეთის სახელმწიფო ყურადღების მიზიდვა. პეტრე I-მა სამხრეთ კავკასიაში ექსპედიცია გაგზავნა. 1723 წლის 26 ივლისს რუსულმა ჯარებმა ბაქო დაიკავეს, მაგრამ შემდგომ განჯის ტრაქტატის მიხედვით 1735 წელს დატოვეს. \n\nXVIII საუკუნეში შეიქმნა ბაქოს სახანო. 1796 წელს ბაქო კვლავ რუსებმა დაიპყრეს, მაგრამ ერთი წლის შემდეგ იმპერატორმა პავლე პირველმა ჯარები გაიყვანა. XIX საუკუნის შუა წლიდან ბაქო კავკასიის ერთ-ერთი სამრეწველო და კულტურული ცენტრი გახდა. ბაქოში უცხოური კაპიტალის შემოდინება დაიწყო. გაიხსნა როთშილდის, ძმები ნობელებისა და სხვა ბიზნესმენების ოფისები. ნავთობის მრეწველობის გარდა, განვითარდა ქსოვა, მექანიკური ქარხნები, თამბაქოს ქარხნები, საწარმოები და ა.შ. 1878 წელს ქალაქ ბაქოს სათათბირო გაიხსნა. 1883 წლის 8 მაისს ამუშავდა ბაქო-თბილისის რკინიგზა. ქალაქში აყვავდა კულტურული ცხოვრება. გაიხსნა თეატრები, აშენდა ოპერის სახლის შენობა. ბაქო ცნობილი გახდა, როგორც „კავკასიის პარიზი“<ref>Лев Нуссимбаум - Эссад Бей - Курбан Саид. История загадки</ref>. \n\nსაბჭოთა ეპოქაში ბაქო გახდა აზერბაიჯანის საბჭოთა სოციალისტური რესპუბლიკის დედაქალაქი და საბჭოთა კავშირის ერთ-ერთი უდიდესი ადმინისტრაციული, სამრეწველო, სამეცნიერო და კულტურული ცენტრი.\n\nბაქოს გენერალური გეგმა და განლაგება შეიქმნა 1924-1928 წლებში, არქიტექტორ ა. ივანიცკის მიერ. 1941-1945 წლების დიდი სამამულო ომის დროს ბაქო იყო მთავარი სტრატეგიული ცენტრი სამხედრო საავიაციო და ჯავშანტრანსპორტიორებისათვის. ომის შემდგომ წლებში ბაქო ასევე იყო საბჭოთა კავშირის მნიშვნელოვანი ნავთობის რეგიონი, მაგრამ 80-იან წლებში პოლიტიკური და ეკონომიკური კრიზისი საბჭოთა აზერბაიჯანისა და ბაქოს ცხოვრების ახალ რეალობას წარმოშობდა, რამაც გამოიწვია სერიოზული ტრაგედიები და განხეთქილება საზოგადოებაში.\n\nსომხეთ-აზერბაიჯანის კონფლიქტის დაწყების შემდეგ, 1988-1989 წლებში, აზერბაიჯანელი ლტოლვილების დიდი რაოდენობა ბაქოში ჩავიდა<ref>'''Азербайджанские беженцы, изгнанные из Карабаха…'''</ref>. 1988-1990 წლებში ქალაქში არეულობა იყო.\n\n1990 წლის 19-20 იანვრის ღამეს, ანტი-სომხური და ანტისაბჭოთა აჯანყების ჩახშობის საბაბით, ბაქოში სსრკ-ს თავდაცვის სამინისტროს სამხედრო ნაწილები შემოვიდა. ქვეყანაში, ამ მოვლენებს შავ ან სისხლიან იანვარს უწოდებენ. ამას მოყვა ადგილობრივი მოსახლეობის ხოცვა. დაღუპულთა შორის იყვნენ ქალები, ბავშვები და მოხუცები, რომლებიც ცდილობდნენ შეაჩერონ ჯარები<ref>«Azerbaijani Militants vowed a 'real guerrilla war' against Soviet forces»/ Wall Street Journal, Bowling Green (Jan 24, 1990)</ref>.\n\nდღეს ბაქო ამიერკავკასიის უდიდესი ეკონომიკური და კულტურული ცენტრია. ბაქოს რეგიონალური განვითარების გეგმა 2030 წლამდე პერიოდს მოიცავს<ref>'''Генплан Гянджи представлен на общественные дебаты'''</ref>. ერთ-ერთი ფართომასშტაბიანი ურბანული განვითარების პროექტია „Baku White City“ (ბაქოს თეთრი ქალაქი), რომელიც დედაქალაქის ცენტრალურ უბნის აღმოსავლეთ ნაწილში აღდგენასა და განვითარებას ითვალისწინებს. 2010 წლის 1 სექტემბერს ბაქოში სახელმწიფო დროშის მოედანი გაიხსნა, სადაც აზერბაიჯანის დროშა ფრიალებს. 2012 წლის მაისში ბაქოში გაიმართა 57-ე ევროვიზიის სიმღერის კონკურსი, რომლისთვისაც აშენდა Baku Crystal Hall. 2012 წლის სექტემბერ-ოქტომბერში ბაქოში 17 წლამდე ასაკის გოგონების მსოფლიო თასის გათამაშება ჩატარდა. 2015 წლის ივნისში ბაქოში პირველი ევროპული თამაშები ჩატარდა.\n\n== გეოგრაფია ==\nქალაქი მდებარეობს აფშერონის ნახევარკუნძულის სამხრეთ ნაწილში, კასპიის ზღვის ნაპირზე.\n\n=== კლიმატი ===\nბაქოს კლიმატი ზომიერი კონტინენტური და ნახევრად ცხელია მშრალი ზაფხულით, გრილი ზამთრითა და იშვიათი ნალექებით.\n\n\n== მოსახლეობა ==\n1988 წლამდე ბაქოში დიდი რუსული, სომხური და ებრაული მოსახლეობა იყო, რამაც ხელი შეუწყო კულტურული მრავალფეროვნებისა და ბაქოს ისტორიის სხვადასხვა გზით განვითარებას. \n\n2009 წლის დასაწყისში ბაქოს მოსახლეობა 2.046 მლნ ადამიანი იყო. 2009 წლის 13 აპრილის მდგომარეობით, 2.246 მლნ ადამიანი ცხოვრობდა ბაქოში ადგილობრივ მაცხოვრებლებთან, დევნილებთან და დროებით მაცხოვრებლებთან ერთად<ref>'''Численность населения Азербайджана'''</ref>.\n\n2009 წელს ბაქოში ცხოვრობდნენ აზერბაიჯანელები (90.3%), რუსები (5.3%), უკრაინელები, ქურთები, ლეკები და დაღესტანელი სხვა ხალხები, ებრაელები, ქართველები, თურქები<ref></ref>.\n\n2017 წლისთვის ბაქოს მოსახლეობის რაოდენობა გაიზარდა 16 770 ათასით, ხოლო 2018 წლის დასაწყისისთვის შეადგენდა 2 მლნ 262 ათას 560 ადამიანს<ref>Объявлена численность населения Баку</ref>.\n\n== ადმინისტრაციული დაყოფა ==\nბაქო დაყოფილია 12 რაიონად (ადმინისტრაციულ ერთეულად) და ქალაქის ტიპის 5 დასახლებად<ref>Baku City</ref>.\n\n* ბინაგადის რაიონი\n* ყარადაღის რაიონი\n* ხათაის რაიონი\n* ხაზარის რაიონი\n* ნარიმანოვის რაიონი\n* ნასიმის რაიონი\n* ნიზამის რაიონი\n* ფირალაჰის რაიონი\n* საბაილის რაიონი\n* საბუნჩუს რაიონი\n* სურახანის რაიონი\n* იასამალის რაიონი\n* ქალაქი ბაქო\n\n== ეკონომიკა ==\nბაქოს უმსხვილესი ინდუსტრია ნავთობია. ნავთობის ექსპორტს აზერბაიჯანის ეკონომიკაში დიდი წვლილი შეაქვს. ნავთობის არსებობა ცნობილია VIII საუკუნიდან. XV საუკუნეში, ნავთობს იღებდნენ ხელით გათხრილი ზედაპირიდან. ნავთობის კომერციული ექსპლუატაცია დაიწყო 1872 წელს და XX საუკუნის დასაწყისში ბაქოს ნავთობის სფეროები მსოფლიოში ყველაზე დიდი იყო<ref>The History of Oil in Azerbaijan</ref>. XX საუკუნის დასასრულს ნავთობის მოპოვების უმეტესი ნაწილი ამოწურული იყო და საბურღი ზღვაში გადავიდა. XIX საუკუნის ბოლოს, ბაქოში გამოცდილი მუშაკები და სპეციალისტები ჩავიდნენ. 1900 წლისთვის ქალაქს 3000-ზე მეტი ნავთობის ჭაბურღილი ჰქონდა, საიდანაც 2,000 ნავთობპროდუქტების წარმოება იყო<ref>Азербайджан: сто лет надежд</ref>.\n\nამჟამად ბაქოს ნავთობის ეკონომიკა აღორძინებას განაგრძობს ისეთი პროექტების განვითარებითა და გაფართოებით, როგორიცაა აზერი-ჩირაგ-გიუნაშლი, შაჰ-დენიზი, სანგაჩალის ტერმინალი და ბაქო-თბილისი-ჯეიჰანის ნავთობსადენი.\n\nბაქოს საფონდო ბირჟა აზერბაიჯანის უმსხვილესი საფონდო ბირჟაა და საბაზრო კაპიტალიზაციის მხრივ ყველაზე მსხვილი კავკასიის რეგიონში . ზოგიერთი ტრანსნაციონალური კომპანიების  სათაო ოფისებია ბაქოში. \n\nბაქო კავკასიაში ერთ-ერთი ყველაზე მნიშვნელოვანი ტურისტული ადგილია. ქალაქში რამდენიმე მსხვილი სავაჭრო ცენტრი მდებარეობს. \n\nMercer Human Resource Consulting-ის მიხედვით, 2011 წელს ქალაქი იკავებდა 48-ე ადგილს ყველაზე ძვირადღირებულ ქალაქებს შორის. ნიზამის ქუჩა მსოფლიოში ერთ-ერთ ყველაზე ძვირადღირებულ ქუჩად ითვლება<ref>Bakı bahalığına görə dünyada 48-cidir '''(აზერბაიჯანული)'''</ref>.\n\n== განათლება ==\n\nბაქო აზერბაიჯანის ერთ-ერთი უმნიშვნელოვანესი საგანმანათლებლო ცენტრია, ქალაქში შემდეგი უმაღლესი საგანმანათლებლო დაწესებულებებია:\n\n* ბაქოს სახელმწიფო უნივერსიტეტი;\n* ხაზარის უნივერსიტეტი;\n* აზერბაიჯანის სახელმწიფო ნავთობისა და მრეწველობის სახელმწიფო უნივერსიტეტი;\n* აზერბაიჯანის ტექნიკური უნივერსიტეტი;\n* აზერბაიჯანის არქიტექტურისა და მშენებლობის უნივერსიტეტი;\n* აზერბაიჯანის სამედიცინო უნივერსიტეტი;\n* აზერბაიჯანის სახელმწიფო ეკონომიკური უნივერსიტეტი\n* აზერბაიჯანის კულტურისა და ხელოვნების სახელმწიფო უნივერსიტეტი\n* აზერბაიჯანის სახელმწიფო პედაგოგიური უნივერსიტეტი\n* აზერბაიჯანის რესპუბლიკის პრეზიდენტის ადმინისტრაციის აკადემია\n* აზერბაიჯანის ენების ინსტიტუტი\n* აზერბაიჯანის სახელმწიფო სამხატვრო აკადემია\n* აზერბაიჯანის ეროვნული კონსერვატორია\n* აზერბაიჯანის კულტურისა და ხელოვნების სახელმწიფო უნივერსიტეტი\n* აზერბაიჯანის ტურიზმის ინსტიტუტი\n* აზერბაიჯანის სახელმწიფო მუსიკალური აკადემია\n* ბაქოს სლავური უნივერსიტეტი\n* ბაქოს უნივერსიტეტი „აზია“\n* ბაქოს უნივერსიტეტი „ევრაზია“\n* ბაქოს ბიზნესის უნივერსიტეტი\n* აზერბაიჯანის საავიაციო აკადემია\n* უნივერსიტეტი „აზერბაიჯანი“;\n* უნივერსიტეტი „კავკასია“;\n* უნივერსიტეტი „ოდლარ იურდუ“.\n\nმინი|240x240px|ოპერისა და ბალეტის თეატრი\n\n== კულტურა ==\n=== თეატრები ===\n\n* აზერბაიჯანის ეროვნული სახელმწიფო აკადემიური დრამატული თეატრი\n* აზერბაიჯანის ოპერისა და ბალეტის სახელმწიფო აკადემიური თეატრი\n* მაქსიმ გორკის სახელობის აზერბაიჯანული მოზარდმაყურებლის თეატრი\n* სამედ ვურღუნის სახელობის აზერბაიჯანის სახელმწიფო რუსული დრამატული თეატრი\n* აზერბაიჯანის სახელმწიფო თოჯინების თეატრი\n* ბაქოს სახელმწიფო ცირკი\n\nმინი|240x240px|ლიტერატურული მუზეუმი\n\n=== მუზეუმები ===\n\n* მუსიკალური კულტურის აზერბაიჯანის სახელმწიფო მუზეუმი\n* აზერბაიჯანის ხელოვნების ეროვნული მუზეუმი\n* აზერბაიჯანული ხალიჩის მუზეუმი\n* აზერბაიჯანული ლიტერატურის მუზეუმი\n* ბაქოს მინიატურული წიგნების მუზეუმი\n* აზერბაიჯანის ისტორიის ეროვნული მუზეუმი\n* თანამედროვე ხელოვნების მუზეუმი (ბაქო)\n\nმინი|240x240px|მუხთაროვის სასახლე\n\n=== ღირსშესანიშნაობები ===\n\n* შეჰიდთა ხეივანი\n* საპატიო დაკრძალვის ხეივანი ბაქოში\n* ათეშგიაჰი (ბაქო)\n* ბაქოს ზოოპარკი\n* მუხთაროვის სასახლე\n* სახელმწიფო დროშის მოედანი (ბაქო)\n* იჩერი-შეჰერი\n* ყიზყალასი\n* შირვანშაჰების სასახლე\n* ბაქოს სატელევიზიო კოშკი\n* პარაშუტის კოშკი ბაქოში\n\nმინი|240x240px|ბიბი-ჰეიბათის მეჩეთი\n\n=== მეჩეთები ===\n\n* სასახლის მეჩეთი ბაქოში\n* მუჰამედის მეჩეთი\n* ბიბი-ჰეიბათის მეჩეთი\n* ჯუმა-მეჩეთი (ბაქო)\n* თაზაფირის მეჩეთი\n* ჯუმა-მეჩეთი (მაშტაღა)\n\nმინი|270x270პქ|წმინდა მრევლის ეკლესია\n\n=== ეკლესიები ===\n\n* წმიდა მრევლის ქალთა საკათედრო ტაძარი\n* მაცხოვრის ეკლესია (ბაქო)\n* მარიამ ღვთისმშობლის ეკლესია (ბაქო)\n* წმინდა გრიგოლ განმანათლებლის ეკლესია (ბაქო)\n* წმინდა მიხეილის მთავარანგელოზის ეკლესია\n\n== პარკები და ბაღები ==\nმარცხნივ|მინი|280x280პქ\nბაქოს აქვს დიდი ნაწილის მწვანე ზონები, რომლებიც დაცულია ეროვნული მთავრობის მიერ. თუმცა, ქალაქი კვლავ აგრძელებს სიმწვანის განვითარებას, რადგან ეკონომიკური აქტივობა დედაქალაქში გაიზარდა<ref></ref>.\n\nბაქოს ბულვარი, რომელიც გასასეირნებელი ადგილია ბაქოს სანაპიროს გასწვრივ გადის. ბულვარში განთავსებულია გასართობი პარკი, იახტ კლუბი, მუსიკალური შადრევანი, ქანდაკებები და ძეგლები. მუგამის ახლად აშენებული საერთაშორისო ცენტრი და მუსიკალური შადრევანი მიმდებარე ტერიტორიაზე მდებარეობს. სხვა ცნობილი პარკები და ბაღები მოიცავს ჰეიდარ ალიევის პარკს, სამედ ვურღუნის პარკს, ნარიმანოვის პარკს, ღირსების ხეივანსა და შადრევნების მოედანს.\n\n== ტრანსპორტი ==\nბაქო აზერბაიჯანის ყველაზე დიდი სატრანსპორტო კვანძია. ქალაქში რამდენიმე მნიშვნელოვანი საავტომობილო და სარკინიგზო მაგისტრალი გადის, არსებობს საზღვაო პორტი და საერთაშორისო აეროპორტი.\n\nრესპუბლიკაში ავტოსატრანსპორტო საშუალებების მნიშვნელოვანი ნაწილი კონცენტრირებულია ქალაქში. ასე რომ, 2016 წლის 1 იანვრიდან ბაქოში დარეგისტრირებული იყო 728.7 ათასი ავტოსატრანსპორტო ერთეული<ref>В Баку стало меньше автомобилей – СТАТИСТИКА - '''''oxu.az'''''</ref>.\n\n=== საერთაშორისო ტრანსპორტი ===\nმინი|270x270პქ|ჰეიდარ ალიევის სახელობის აეროპორტი\n\n==== საავიაციო ====\nჰეიდარ ალიევის საერთაშორისო აეროპორტი — ერთ-ერთი შვიდი საერთაშორისო აეროპორტიდან, რომელიც ემსახურება აზერბაიჯანს. ადრე „ბინას საერთაშორისო აეროპორტის“ სახელს ატარებდა. სახელწოდება შეცვალეს 2004 წლის 10 მარტს აზერბაიჯანის მესამე პრეზიდენტის, ჰეიდარ ალიევის პატივსაცემად. მდებარეობს ქალაქის აღმოსავლეთით. სამგზავრო და სატვირთო რეისები ხორციელდება ევროპის, ახლო აღმოსავლეთის, სამხრეთ-აღმოსავლეთისა და ცენტრალური აზიის ქვეყნებში<ref>Врата в Азербайджан: Новый терминал Международного аэропорта Гейдар Алиев</ref>.\nმინი|270x270პქ|ძველი რკინიგზის შენობა\n\n==== რკინიგზის ტრანსპორტი ====\nამჟამად, მატარებლები ბაქოს რკინიგზის სადგურზე მოდიან. მატარებლები მოძრაობენ მოსკოვში, თბილისში, ხარკოვში, როსტოვში, აღსთაფაში, ყაზახში, სუმგაითში, ასტარში<ref>ГРАФИК ДВИЖЕНИЯ</ref>. ბაქო-თბილისი-ყარსის დერეფნის გახსნის შემდეგ, იგეგმება მარშრუტების გახსნა ყარსსა და სტამბულში.\n\n==== საზღვაო პორტი ====\nაზერბაიჯანის სატრანსპორტო სისტემის ნაწილი საერთაშორისო სატრანსპორტო პროექტებსა და კორიდორებშია, რომელიც წარმოადგენს ბაქო-თურქმენბაშის, ბაქო-აქტაუს სარკინიგზო ხაზებს.\n\n==== მილსადენური ტრანსპორტი ====\n\n* შაჰდენიზის გაზსადენი\n* ბაქო-თბილისი-ჯეიჰანის ნავთობსადენი\n* ბაქო-სუფსის ნავთობსადენი\n* ბაქო-ნოვოროსიისკის ნავთობსადენი\n* ნაბუქოს გაზსადენი\n\n=== შიდა ტრანსპორტი ===\n\n==== მეტროპოლიტენი ====\n'''ბაქოს მეტროპოლიტენი''' — ქალაქური ტრანსპორტის სახეობა. მეტროპოლიტენმა მუშაობა დაიწყო 1967 წლის 6 ნოემბერს. 36,7 კმ სიგრძის ხაზებზე 25 სადგურია განლაგებული. ყველა სადგური განლაგებულია მიწისქვეშ და ძალიან ღრმა არის. სადგურების უმეტესობას მიწისქვეშა ვესტიბიულები და ქუჩის მიწისქვეშა გადასასვლელებიდან შესასვლელები აქვს.\n\n==== ფუნიკლიორი ====\n1960 წელს ბაქოში ფუნიკულიორის სისტემა გაიხსნა, რომელიც აკავშირებს ნეფთჩილარისა და მთიანი პარკის პროსპექტებს. ფუნიკულიორი ალიშ ლემბერანსკის ინიციატივით აშენდა. ვაგონები ხარკოვში დამზადდა.<gallery widths=\"200\" heights=\"200\">\nფაილი:Bakutaxi.jpg|ბაქოს ტაქსი\nფაილი:The car of the Baku funicular station.jpg|ფუნიკლიორის ახალი ვაგონი\nფაილი:Avtovağzal stansiyası 1.jpg|ბაქოს მეტროპოლიტენი\n</gallery>\n\n== სპორტი ==\nბაქომ პირველად უმასპინძლა ფორმულა ერთის რბოლას 2016 წელს. ქალაქი ასევე უმასპინძლა უეფას ევრო 2020 წლის ევროპის საფეხბურთო ჩემპიონატის სამი ჯგუფის თამაშს და მეოთხედფინალს<ref>Euro 2020: England might have to play games at Hampden Park  - '''''Independent'''''</ref>.\n\n2002 წლიდან ბაქოში ჩატარდა 36 ძირითადი სპორტული ღონისძიება. 2015 წელს ქალაქმა უმასპინძლა პირველ ევროპულ თამაშებს<ref>Azerbaijan is a country known for its love of sport and sportsmanship.</ref>. ბაქო ასევე 2017 წელს ისლამური სოლიდარობის თამაშებს უმასპინძლა<ref>Report: Основные события 2017 года в Азербайджане и мире '''''report.az'''''</ref>.\n\nბაქო ასევე მსოფლიოს ერთ-ერთი წამყვანი ჭადრაკის ცენტრია. ქალაქში ყოველწლიურად ტარდება საერთაშორისო ტურნირები, როგორიცაა ჭადრაკის გრან პრი, პრეზიდენტის თასი, Baku Open<ref>Chess players from 11 countries to join \"Baku Open 2010\"-'''''today.az'''''</ref>.\n\nთამაშბის სამასპინძლოდ აშენდა პირველი კლასის სპორტული ობიექტები, მათ შორის ჰეიდარ ალიევის სპორტული და საკონცერტო კომპლექსი, რომელიც ბევრ სპორტულ ღონისძიებას მასპინძლობს. კომპლექსმა უმასპინძლა FIFA U-17 ქალთა მსოფლიო თასს, 2007 და 2009 წლებში მსოფლიოს რიტმული ტანვარჯიშის ჩემპიონატს, 2007 წელს ფილას ჭიდაობის მსოფლიო ჩემპიონატს და 2010 წელს ევროპის ჭიდაობის ჩემპიონატს, 2011 წელს მსოფლიო კრივის სამოყვარულო ჩემპიონატს, 2009 წელს ქალთა გამოწვევის თასს და 2007 წელს ევროპის ტაეკვონდოს ჩემპიონატს<ref>Добро пожаловать в бакинский ад!</ref>. 2011 წლიდან ქალაქში ყოველწლიურად ტარდება WTA-ს ჩოგბურთის ტურნირი - Baku Cup<ref>Baku Cup (Кубок Баку по теннису)</ref>.\n\nქალაქში უდიდესი სპორტული ცენტრია ბაქოს ოლიმპიური სტადიონი, რომელიც 68,700 ადამიანს იტევს. სტადიონის მშენებლობა დასრულდა 2015 წელს. ქალაქის სამი ძირითადი საფეხბურთო კლუბები არიან ნეფთჩი ბაქო, ინტერი ბაქო და ყარაბაღი.\n\n== საერთაშორისო ურთიერთობები ==\n\n=== დამეგობრებული ქალაქები ===\n\n*  ამანი, იორდანია\n*  ბასრა, ერაყი\n*  ბორდო, საფრანგეთი\n*  ვუნგტაუ, ვიეტნამი\n*  ვაშინგტონი, აშშ\n*  ჰონოლულუ, აშშ\n*  დაკარი, სენეგალი\n*  ჯიდა, საუდის არაბეთი\n*  იზმირი, თურქეთი\n*  კიევი, უკრაინა\n*  ლონდონი, გაერთიანებული სამეფო\n*  მაინცი, გერმანია\n*  ნეაპოლი, იტალია\n*  რიო-დე-ჟანეირო, ბრაზილია\n*  სანქტ-პეტერბურგი, რუსეთი\n*  სარაევო, ბოსნია და ჰერცეგოვინა\n*  თავრიზი, ირანი\n*  ჰიუსტონი, აშშ\n*  ჰელსინკი, ფინეთი<ref name=\":2\">СОВРЕМЕННЫЕ МЕЖДУНАРОДНЫЕ ОТНОШЕНИЯ И ВНЕШНЯЯ ПОЛИТИКА АЗЕРБАЙДЖАНА</ref>\n\n=== პარტნიორი ქალაქები ===\n\n*  თბილისი, საქართველო\n*  აბერდინი, შოტლანდია\n*  მინსკი, ბელარუსი\n*  სტავანგერი, ნორვეგია<ref name=\":2\" />\n\n=== დიპლომატიური წარმომადგენლობა ===\nამჟამად ბაქოში 62 საელჩოა.\n\n== გალერეა ==\nმინი|1104x1104პქ|ბაქოს პანორამა\nცენტრი|მინი|998x998პქ|ღამის ხედი \nცენტრი|მინი|1002x1002პქ|დღის ხედი\n<gallery>\nფაილი:Baku Maiden Tower.jpg\nფაილი:Baku Vagzal.jpg\nფაილი:Baku fortress.JPG\nფაილი:Gosha gapi.jpg\nფაილი:Shirvanshah Palace 001.JPG\nფაილი:Bay in Flame Towers in Baku.jpg\nფაილი:Fountain at night in Baku, 2010 (3).jpg\nფაილი:Baku774 1041.jpg\nფაილი:Neftchiler Avenue, Baku, 2010 (2).jpg\nფაილი:Building at Neftchiler Avenue, Baku, 2010 (2).jpg\nფაილი:Бизнес центр Baku White City.jpg\nფაილი:Ismailiyye palace main façade, Baku, 2015.jpg\nფაილი:Fuente en Baku, Azerbaiyán, 2016-09-26, DD 227-229 HDR.jpg\n</gallery>\n\n== იხილეთ აგრეთვე ==\n* მსოფლიო მემკვიდრეობის ძეგლების სია აზიასა და ოკეანეთში\n*ბაქოს საფონდო ბირჟა\n*ბაქოს ეკონომიკა\n*აზერბაიჯანის არქიტექტურა\n\n== სქოლიო ==\n\n\n\n\n*", "url": "https://ka.wikipedia.org/wiki/ბაქო", "length": 19289}
{"id": "11446", "title": "ჰარპერ ლი", "text": "'''ნელ ჰარპერ ლი''' (; დ. 28 აპრილი, 1926, მონროვილი, ალაბამა, — გ. 19 თებერვალი, 2016, იქვე) — ამერიკელი მწერალი, ცნობილი მისი 1960 წლის პულიცერის პრიზით დაჯილდოებული რომანით „ნუ მოკლავ ჯაფარას“ („To Kill a Mockingbird“). მიუხედავად იმისა რომ მას მხოლოდ ერთი წიგნი ჰქონდა გამოქვეყნებული, ის 2007 წელს ლიტერატურირის განვითარებაში შეტანილი წვლილისთვის  დააჯილდოვეს თავისუფლების საპრეზიდენტო მედლით. \n\nჰარპერ ლი ფრენსის ფინჩისა და ამასა ლის ოთხი შვილიდან ყველაზე უმცროსი იყო. მამამისი ადვოკატი და გაზეთის რედაქტორი იყო მონროვილში და 1926-38 წლებში შტატის სენატორად მსახურობდა. წიგნებზე შეყვარებული ცელქი და მოუსვენარი ჰარპერი მის და-ძმებთან და მეგობრებთან ერთად მუდამ თავგადასავლების იმპროვიზაციით იყო დაკავებული. მონროვილის საშუალო სკოლის დამთავრების შემდეგ ჰარპერი ჰანტინგტონის ქალთა კოლეჯში აბარებს მონტგომერიში, სადაც მხოლოდ ერთი წელი სწავლობს ალაბამას უნივერსიტეტში გადასვლამდე 1945 წელს. აქ ის რამდენიმე სტუდენტურ პუბლიკაციას წერს და კამპუსის იუმორისტულ ჟურნალში Rammer-Jammer რედაქტორად მუშაობს. იურისტის ხარისხის მისაღებად საკმარისი საგნები არ ჩაუბარებია, თუმცა ერთი წლით ოქსფორდში, ინგლისი, მიემგზავრება სწავლის გასაგრძელებლად, სანამ 1950 წელს ნიუ-იორკში გადავიდოდა.\n\n==რესურსები ინტერნეტში==\n\n*\n\n==სქოლიო==\n\n\n\nკატეგორია:XX საუკუნის ამერიკელი ქალი მწერლები\nკატეგორია:დაბადებული 1926\nკატეგორია:გარდაცვლილი 2016\nკატეგორია:პულიცერის პრემიის ლაურეატები", "url": "https://ka.wikipedia.org/wiki/ჰარპერ_ლი", "length": 1355}
{"id": "11447", "title": "ერნესტ ჰემინგუეი", "text": "'''ერნესტ მილერ ჰემინგუეი''' (; დ. 21 ივლისი, 1899 — გ. 2 ივლისი, 1961) — ამერიკელი მწერალი, რომანისტი და ჟურნალისტი. მისი გამორჩეული წერის სტილი ხასიათდება მკაცრი მინიმალიზმით და მან მნიშვნელოვანი გავლენა იქონია მეოცე საუკუნის ლიტერატურის განვითარებაზე. ჰემინგუეის პროტაგონისტები, როგორც წესი, სტოიციზმით გამოირჩევიან, და მიჩნეულია, რომ ისინი თავად ავტორის საკუთარი ხასიათის გამოხატულება უნდა იყოს — მისი გმირები არიან მამაკაცები, რომელებმაც „ზეწოლას ღირსეულად უნდა გაუძლონ“. მის ნამუშევართა უმრავლესობა ამჟამად ამერიკული ლიტერატურის კლასიკად მიიჩნევა.\n\n1916 წელს მან სასკოლო ჟურნალში დაბეჭდა საბავშვო მოთხრობა „მანიტუს სასამართლო“, რომელშიც აღწერილი იყო ჩრდილოეთის ეგზოტიკა და ინდიელების ფოლკლორი. შემდეგ ნომერში მან დაბეჭდა მოთხრობა „ყველაფერი კანის ფერშია“, სადაც მან აღწერა კრივის ბინძური მხარეები. 1916 წლის ზაფხულში სკოლის დამთავრების შემდეგ მან გადაწყვიტა, მშობლებისგან დამოუკიდებლად ჩრდილოეთ მიჩიგანში წასვლა სამოგზაუროდ, თავის მეგობრებთან ერთად.\n\nჰემინგუეი ნაწილი იყო 1920-იანი წლების პარიზის უცხოელ მწერალთა პლეადის „დაკარგული თაობა“, ტერმინი, რომელიც პირველად გამოიყენა და პოპულარული გახადა გერტრუდ შტაინმა. ის დატვირთულ სოციალურ ცხოვრებას ეწეოდა, ოთხჯერ იქორწინა, ცხოვრების მანძილზე კი მრავალი სასიყვარულო ურთიერთობა ჰქონდა.\n\nჰემინგუეის მიღებული აქვს პულიცერის პრემია (1953) და ნობელის პრემია ლიტერატურაში (1954) ნაწარმოებისთვის „მოხუცი და ზღვა“. 1961 წელს, 61 წლის ასაკში მან სიცოცხლე თვითმკვლელობით დაასრულა.\n\n== ბიოგრაფია ==\n=== ადრეული წლები ===\nthumb|left|230px|ჰემინგუეის ოჯახის ფოტო, [[1905]] წ. მარცხნიდან: მარსელინა, სანი, კლარენსი, გრეისი, ურსულა და ერნესტი\nერნესტ მილერ ჰემინგუეი დაიბადა 1899 წლის 21 ივლისს, ჩიკაგოს ერთ-ერთ გარეუბან ოკ-პარკში, ილინოისის შტატში<ref></ref> მამამისი - კლარენს ედმონდს ჰემინგუეი - იყო ფსიქიატრი, ხოლო დედამისი - გრეის ჰოლ-ჰემინგუეი - მუსიკოსი. ორივენი იყვნენ კარგად განათლებულნი და საკმაოდ პატივსაცემი პიროვნებები ოკ-პარკის კონსერვატიულ საზოგადოებაში.<ref></ref>  როდესაც კლარენსი და გრეისი დაქორწინდნენ 1896 წელს, გადავიდნენ საცხოვრებლად გრეისის მამის, ერნესტ ჰოლის სახლში,<ref></ref> ვის პატივსაცემადაც დაარქვეს თავიანთ პირველ შვილს სახელი.<ref group=შენიშვნა>ჰემინგუეის ჰყავდა ხუთი დედმამიშვილი: მარსელინა (1898); ურსულა (1902); მადელაინი (1904); კაროლი (1911) და ლეიკესტერი (1915). იხილეთ </ref> ჰემინგუეი ამბობდა, რომ მას არ მოსწონდა თავისი სახელი, რადგან იგი უკავშირებდა მას ოსკარ უაილდის გულუბრყვილო, სულელ პერსონაჟს დადგმიდან „იყო ერნესტის მნიშვნელობა“.<ref name=\"Meyers p8\"></ref> ოჯახის შვიდოთახიანი სახლი, პატივსაცემი სამეზობლოში, მოიცავდა გრეისის მუსიკალურ სტუდიასა და კლარენსის მედიცინურ ოფისს.<ref name = \"Reynolds pp 17-18\"></ref>\n\nჰემინგუეი დადიოდა ოკ-პარკ და რივერ-ფორესტის სკოლაში 1913 წლიდან 1917 წლამდე, სადაც ვარჯიშობდა სხვადასხვა სპორტში: ბოქსი, თხილამურები, ფეხბურთი, წყალბურთი. ჰქონდა კარგი ნიშნები ინგლისურში.<ref></ref> ერნესტი და მისი და, მარსელინა, ორი წლის განმავლობაში უკრავდნენ სკოლის ორკესტრში <ref name=\"Reynolds 2000 19\"></ref> უმცროს ასაკში მეცადინეობდა ჟურნალისტიკაში, ასწავლიდა ფენი ბიგსი. კლასის საუკეთესო მწერლებს საშუალება ჰქონდათ განეთავსებინათ საკუთარი ნაწარმოები სკოლის გაზეთში ''The Trapeze''. ერნესტსა და მარსელინას ჰქონდათ განთავსებული თავისი სტატიები ამ გაზეთში; ჰემინგუეის პირველი სტატია, გამოქვეყნებული 1916 წლის იანვარში, ეხებოდა ჩიკაგოს სიმფონიური ორკესტრის ადგილობრივ შესრულებას.<ref></ref> მან გააგრძელა წვლილის შეტანა ამ საქმეში და დაიწყო როგორც ''Trapeze-ს'', ასევე ''Tabula-ს'' (სკოლის გაზეთისა და ყოვეწლიური წიგნი) რედაქტირება. მსგავსად მარკ ტვენის, სტივენ კრეინის, თეოდორ დრაიზერისა და სინკლერ ლიუისისა, ჰემინგუეიც იყო ჟურნალისტი სანამ შეუდგებოდა ნოეველების წერას. სკოლის დამთავრების შემდეგ, მან დაიწყო რეპორტიორად მუშაობა ''The Kansas City Star-ში''<ref name=\"Meyers p23\"></ref> მიუხედავად იმისა, რომ იგი მხოლოდ ექვსი თვე მუშაობდა ამ გაზეთში, იგი შემდეგაც იყენებდა ''Star-ის'' წერის სტანდარტს: „გამოიყენე მოკლე წინადადებები. პირველი პარაგრაფი უნდა იყოს მოკლე. გამოიყენე ენერგიული ინგლისური. იყავი პოზიტიური, და არა ნეგატიური.“<ref></ref>\n\n===პირველი მსოფლიო ომი===\nthumb|220px|ჰემინგუეი, ქ. მილანი, 1918\nსასწავლებლის დამთავრების შემდეგ ჰემინგუეი ერთ ხანს ადგილობრივ გაზეთში თანამშრომლობდა, მერე კი ევროპაში გაემგზავრა. იქ მაშინ პირველი მსოფლიო ომი მძვინვარებდა და ახალგაზრდა მწერალმა გადაწყვითა ბრძოლებში მიეღო მონაწილეობა. თავდაპირველად უარი უთხრეს ომში გაგზავნაზე, რადგან კრივის გაკვეთილებზე თვალი სერიოზულად დაზიანებოდა. ბოლოს მაინც მოახერხა ნებართვის მიღება და 1918 წლის გაზაფხულზე წითელი ჯვრის ავტოკოლონაში ჩაირიცხა, რომელიც იტალიაში მიემგზავრებოდა. მალევე გაამწესეს იტალია-ავსტრიის ფრონტზე, და ორი თვე არც კი გასულიყო, რომ ცეცხლის ხაზზე მოხვდა და მძიმედ დაიჭრა. ყუმბარის ნამსხვრევებს სულ დაეცხრილა, ორასზე მეტი ჭრილობა ჰქონდა. მიუხედავად დიდი ტრავმისა, მაინც მოახერხა დაჭრილი იტალიელი ჯარისკაცი უსაფრთხო ადგილას გადაეყვანა. მაშინვე მილანში გადაიყვანეს და ზედიზედ რამდენიმე ოპერაცია გაუკეთეს. ეს ყველაფერი თითქმის ზედმიწევნით არის აღწერილი რომანში „მშვიდობით, იარაღო!“. ჰემინგუეი სამხედრო მამაცობისთვის ორჯერ დააჯილდოვეს იტალიური ორდენებით.\n\nჰოსპიტალში სამკურნალოდ მყოფს ამერიკელი მედდა შეუყვარდა. ათი წლის შემდეგ ეს სასიყვარულო ამბავი, ასევე სამხედრო გამოცდილება დაედო საფუძვლად მის ცნობილ რომანს „მშვიდობით, იარაღო!“\n\n=== სამწერლო წარმატება ===\nოუკ-პარკში ომის გმირად დაბრუნებული იმ დასკვნამდე მივიდა, რომ მის მშობლიურ მხარეში ცხოვრება საკმაოდ მოსაწყენი იყო და ჩიკაგოური ჟურნალის რედაქციაში მოეწყო სამუშაოდ. სწორედ იქ გაიცნო მწერალი შერვუდ ანდერსონი, რომელმაც დაარწმუნა, ამერიკული დასავლეთის „უსულობას“ გასცლოდა და ევროპაში გამგზავრებულიყო. 1921 წელს, ჰედლი რიჩარდსონზე დაქორწინების შემდეგ, ჰემინგუეი ევროპაში გაემგზავრა.\n\nრამდენიმე მოთხრობის გამოქვეყნების შემდეგ საზოგადოებამ ჰემინგუეის ყურადღება მიაქცია. მისმა ორიგინალურმა წერის მანერამ და თხრობის სტილმა მკითხველზე შოკური ეფექტი მოახდინა. ამას დაემატა ჰემინგუეის, როგორც პიროვნებისადმი გამოჩენილი ყურადღება. მით უმეტეს, რომ თვითონ აქტიურად ცდილობდა, „მამაცი გმირის“ სახე დაემკვიდრებინა. საზოგადოების ყურადღების ცენტრში მოხვედრილმა მცირე ძალისხმევა როდი გამოიჩინა, რომ ჯერ შეექმნა, შემდეგ კი ყველას თვალში გაემყარებინა შთაბეჭდილება საკუთარ თავზე, როგორც ჯარისკაცსა და სამხედრო კორესპონდენტზე, მამაც ადამიანზე, რომელიც გამუდმებით მიიწევს თავგადასავლებისკენ, კრივის, ნადირობის, თევზაობისა და ხარების ბრძოლის მოყვარულ ადამიანზე.\n\n1930-იან წლებში, როგორც მისი ბიოგრაფები ამბობენ, „ვარსკვლავურმა დაავადებამ“ შეიპყრო და წერაზე მეტად საკუთარი თავის წარმოჩინებით იყო დაკავებული.\n\n=== პირადი ცხოვრება ===\nleft|150px|thumb|ჰემინგუეისა და ჰედლის ქორწილი, 1921\nჰემინგუეი ოთხჯერ იყო დაქორწინებული და ამ ქორწინებებიდან სამი ვაჟი დარჩა. პირველი რამდენიმე წელი, რომელიც პირველ ცოლ ჰედლი რიჩარდსონთან გაატარა, თითქმის იდეალური იყო. მათი ქორწინება დაირღვა, როდესაც მან მშვენიერი პოლინ პფეიფერი გაიცნო. ჰედლისთან განქორწინებას ჰემინგუეი ცხოვრების ბოლომდე თავისი ცხოვრების „უდიდეს ცოდვას“ უწოდებდა.\n\nპოლინთან თორმეტი წელი იცხოვრა, მერე იყო მარტა, რომელიც ესპანეთში გაიცნო. მალე დაახლოვდნენ, მაგრამ მალევე გაიყარნენ.\n\nჰემინგუეის მეოთხე ცოლი, მერი უელში, თითქოს მისი შეკვეთით იყო შექმნილი. მომთმენი, ლამაზი, ჰემინგუეიზე ცხრა წლით უმცროსი, ქმარს მოწიწებით ეპყრობოდა და ეთაყვანებოდა. ჰემინგუეი მას „ჯიბის რუბენსის ნახატს“ უწოდებდა. ჰემინგუეის სიცოცხლის ბოლომდე ისინი ერთად ცხოვრობდნენ იმის წყალობით, რომ მერი თავისი ქმრის ბევრ საქციელზე ხუჭავდა თვალებს.\n\n== წერის სტილი ==\nthumb|200px|ჰემინგუეი მუშაობის დროს, [[1939]]\nპირველი თავისებურება ჰემინგუეის სტილისა ეს არის გამომსახველ საშუალებათა უდიდესი სიძუნწით ხმარება. იგი ცდილობს მინიშნებით გააცნოს მკითხველს ესა თუ ის სიტუაცია, უშუალოდ დაანახვოს მას გმირი. კი არ მოგვითხრობს თავისი გმირების თავგადასავალს, არამედ გვაჩვენებს, და ყოველგვარ მსჯელობას თუ ავტორისეულ რემარკებს თავს არიდებს. იგი მკითხველის აქტიურ ჩარევას გულისხმობს, რომელმაც თავის წარმოდგენაში უნდა აღადგინოს ის, რაც ავტორმა განგებ გამოტოვა - გმირისა თუ მოვლენის დახასიათება, მისი ბიოგრაფია თუ მომავალი.\n\n\nჰემინგუეი აისბერგს ადარებს ლიტერატურას: მხოლოდ მერვედი ნაწილი ჩანს აისბერგისა წყალს ზემოთ, დარჩენილი წყალშია, დაფარული; ლიტერატურაშიაც ასე უნდა, მერვედი ნაწილი უნდა დაიწეროს იმისა, რაც მწერალმა იცის და რაც ნაწარმოებში იგულისხმება. ჰემინგუეი ცდილობს, არც ერთი ზედმეტი ფრაზა არ იხმაროს, მაგრამ, სამაგიეროდ, შეარჩიოს ისეთი სიტყვა, რაც ზედმიწევნითი სისწორითა და სიმართლით გამოხატავს და შექმნის საჭირო განყწობილებას. ოცდაცხრამეტჯერ დავწერე რომანის „მშვიდობით, იარაღო!“ დასასრულიო, განაცხადა ჰემინგუეიმ, და როდესაც ჰკითხეს, მაინც რა გაგიძნელდაო, მან უპასუხა: შესაფერ სიტყვას ვეძებდიო.\n\n\n\n== ნაწარმოებები ==\n* „'''In Our Time'''“ - ჩვენ დროში (1925);\n* „'''The Sun Also Rises - Fiesta'''“ - აღმოხდების მზე-ფიესტა (1926);\n* „'''Farewell, To Arms!'''“ - მშვიდობით, იარაღო! (1929);\n* „'''Men Without Women'''“ - მამაკაცები უქალებოდ (1927);\n* „'''Green Mountains of Africa'''“ - აფრიკის მწვანე ქედები (1935);\n* „'''The Snow of Kilimanjaro'''“ - კილიმანჯაროს თოვლიანი მთა (1936);\n* „'''To Have and Have Not'''“ - ქონა თუ არ ქონა (1937);\n* „'''The Fifth Column'''“ - მეხუთე კოლონა (1938);\n* „'''For Whom The Bell Tolls'''“ - ვისთვის რეკს ზარი (1940);\n* „'''The Old Man and the Sea'''“ - მოხუცი და ზღვა (1952);\n* „'''A Moveable Feast'''“ - განუყრელი დღესასწაული (1960).\n\n== ბიბლიოგრაფია ქართულ ენაზე ==\n* ჰემინგუეი, ერნესტ „მშვიდობით იარაღო!. აღმოხდების მზე (ფიესტა)“, თარგმ. ინგლ. ვახტანგ ჭელიძისა, თბილისი, საბჭ. საქართველო, 1960 წ.\n* ჰემინგუეი, ერნესტ „ჰარი მორგანი. ქონა თუ არ ქონა“, მოთხრობები. მთარგმნ. ვ. ჭელიძე - თბილისი, ლიტერატურა და ხელოვნება, 1964 წ.\n* ჰემინგუეი, ერნესტ, თხზულებანი 4 ტომად, ლიტერატურა და ხელოვნება, 1965 წ.\n* ენტონი ბერჯესი - „ერნესტ ჰემინგუეი და მისი სამყარო“. ინგლ. თარგმნა ირაკლი კენჭოშვილმა, „მერანი“, თბილისი, 1987 წ.\n* ჰემინგუეი, ერნესტ „მშვიდობით, იარაღო!“ მოთხრობები, ინგლ. თარგმნა ვახტანგ ჭელიძემ - თბილისი, 1992 წ. \n* ჰემინგუეი, ერნესტ „განუყრელი დღესასწაული“, ინგლ. თარგმნა ვახტანგ ჭელიძემ - თბ. საქართველო, 1996 წ.\n* ჰემინგუეი, ერნესტ „ბერიკაცი და ზღვა“, ინგლ. თარგმნა ნანა ღამბაშიძემ - თბილ. უნ-ტის გამ-ბა, 2000 წ.\n* ჰემინგუეი, ერნესტ „კილიმანჯაროს თოვლიანი მთა; მოხუცი და ზღვა; მშვიდობით, იარაღო!“ ინგლ. თარგმნეს ვახტანგ ჭელიძემ, ანა რატიანმა, თბილისი, ნაკადული, 2005 წ.\n* ბორის გრიბანოვი - „ერნესტ ჰემინგუეი“, გამოჩენილ ადამიანთა ცხოვრება.\n* ჰემინგუეი, ერნესტ „კილიმანჯაროს თოვლიანი მთა“; მოთხრობები, სერია: მსოფლიოს რჩეული მოთხრობები; თბილისი, პალიტრა L, 2011\n\n== ლიტერატურა ==\n*ერნესტ ჰემინგუეი – კილიმანჯაროს თოვლიანი მთა; „პალიტრა L“, თბილისი, 2011\n*ჟურნალი რეიტინგი; 2011 წ.\n*ერნესტ ჰემინგუეი - ტომი IV, „ლიტერატურა და ხელოვნება“, თბილისი, 1965, 342-343 გვ.\n\n==შენიშვნები==\n\n\n== რესურსები ინტერნეტში ==\n\n\n\n* ერნესტ ჰემინგუეი, ცხოვრება, შემოქმედება \n\n== სქოლიო ==\n\n\n\n\n\n\n\nკატეგორია:ამერიკელი მწერლები\nკატეგორია:ამერიკელი ჟურნალისტები\nკატეგორია:დაბადებული 1899\nკატეგორია:გარდაცვლილი 1961\nკატეგორია:ერნესტ ჰემინგუეი\nკატეგორია:ამერიკელი ნობელის პრემიის ლაურეატები\nკატეგორია:XX საუკუნის ამერიკელი რომანისტები\nკატეგორია:ამერიკელი მამაკაცი რომანისტები\nკატეგორია:ამერიკელი საომარი რომანისტები\nკატეგორია:ამერიკელი ესეისტები\nკატეგორია:ამერიკელი მემუარისტები\nკატეგორია:ჩიკაგოელი მწერლები\nკატეგორია:მოდერნისტი მწერლები\nკატეგორია:ამერიკელი მამაკაცი ჟურნალისტები\nკატეგორია:ილინოისელი ჟურნალსიტები\nკატეგორია:ამერიკელი მონადირეები\nკატეგორია:ამერიკელი მეთევზეები\nკატეგორია:ამერიკელი მამაკაცი ესეისტები\nკატეგორია:XX საუკუნის ამერიკელი ჟურნალისტები\nკატეგორია:XX საუკუნის ამერიკელი მამაკაცი მწერლები\nკატეგორია:ილინოისელი რომანისტები\nკატეგორია:XX საუკუნის ესეისტები\nკატეგორია:ნობელის პრემიის ლაურეატები ანბანის მიხედვით\nკატეგორია:პულიცერის პრემიის გამარჯვებულები რომანისთვის", "url": "https://ka.wikipedia.org/wiki/ერნესტ_ჰემინგუეი", "length": 11356}
{"id": "11449", "title": "ტრაპიზონი", "text": "'''ტრაპიზონი''', ''ტრაბზონი'', ''ტრაპეზუნტი'' (, , ლაზ. ტრამტრა ან ტამტრა<ref name=\"ნმარი\">''მარი ნ''., „Из поездки в Турецкий Лазистан“ (Впечатления и наблюдения), გვ. 611,: ''ათინურ დიალექტზე „ტრამტრა“, ვიწურ დიალექტზე „ტამტრა“.''</ref>) — ქალაქი თურქეთში, ქვეყნის ჩრდილო-აღმოსავლეთ ნაწილში, შავი ზღვის სანაპიროზე, ტრაპიზონის პროვინციის დედაქალაქი; ისტორიული ტრაპიზონის იმპერიის დედაქალაქი. ტრაპიზონში თურქეთის სხვა ძველბერძნულ ქალაქებთან შედარებით უკეთ არის შემორჩენილი ბიზანტიური არქიტექტურა.\n\nტრაპიზონის მოსახლეობის უმრავლესობა ეთნიკურად თურქია, თუმცა სხვადასხვა ისტორიულ პერიოდში ტრაპიზონსა და მის შემოგარენში ცხოვრობდნენ პონტოელი ბერძნები, ლაზები, სომხები და სხვა ეთნიკური ჯგუფები.\n\nტრაპიზონი დააარსეს მილეტელმა ვაჭრებმა ძვ. წ. 756 წელს სინოპსა და აბიდოსთან ერთად. ძვ. წ. VI საუკუნიდან ალექსანდრე მაკედონელის დაპყრობებამდე ტრაპიზონი აქემენინანთა იმპერიის მფლობელობაში იყო. ალექსანდრეს ომების შედეგად შავი ზღვის სანაპიროს ქალაქებმა დამოუკიდებლობა მოიპოვეს. ძვ. წ. II საუკუნეში ტრაპიზონი პონტოს სამეფოს ნაწილი გახდა. ძვ. წ. 66-65 წლებში პონტოს სამეფო იქცა ჯერ რომის ვასალურ სახელმწიფოდ, ხოლო I საუკუნიდან რომის იმპერიის უშუალო ნაწილი გახდა და ამ დროიდა მოყოლებული XIII საუკუნემდე ის ჯერ რომის, შემდეგ კი ბიზანტიის მნიშვნელოვან ქალაქს წარმოადგენდა. 1204 წლიდან ტრაპიზონი გახდა საქართველოს სამეფოს მიერ შექმნილი სახელმწიფოს, ტრაპიზონის იმპერიიის დედაქალაქი. ამ პერიოდში ქალაქმა ძლიერი ეკონომიკური და კულტურული აღმავლობა განიცადა. კონსტანტინოპოლის დაცემის შემდეგ მალევე, 1461 წელს ტრაპიზონი ოსმალეთის იმპერიამ დაიპყრო და მის ერთ-ერთ სანჯაყად იქცა. ოსმალეთის იმპერიის შემადგენლობაში ტრაპიზონი უმნიშვნელო ქალაქად რჩებოდა XIX საუკუნემდე. XIX საუკუნის დასაწყისში ტრაპიზონი რუსეთის იმპერიასთან ვაჭრობამ ეკონომიკურად გააძლიერა. XIX საუკუნეში ქალაქში განვითარდა ნავსადგური, საბანკო-საფინანსო სექტორი, გაიხსნა კულტურის დაწესებულებები. პირველი მსოფლიო ომის დროს ის ოსმალეთსა და რუსეთის იმპერიებს შორის ბრძოლის ასპარეზად იქცა. \n\nტრაპიზონის ხელახალი ეკონომიკური აღმავლობა XX საუკუნის ბოლოს საბჭოთა კავშირის დანგრევამ და თურქეთის ჩრდილო-აღმოსავლეთ საზღვრის გახსნამ განაპირობა. განვითარდა ვაჭრობა, ტურიზმი, სატრანსპორტო და ლოჯისტიკური ინფრასტრუქტურა, გაიზარდა მოსახლეობა. დღეს ტრაპიზონი თურქეთის ერთ-ერთი მნიშვნელოვანი სატრანსპორტო კვანძი და სამრეწველო ცენტრია, განვითარებულია თევზის და გადამამუშავებელი მრეწველობა.\n\nტრაპიზონი ცნობილია ისტორიული ძეგლებით, კულტურით, ადგილობრი სამზარეულოთი და საფეხბურთო კლუბი „ტრაბზონსფორით“, რომელიც თურქეთის წამყვან კლუბებს განეკუთვნება.\n\n==გეოგრაფია==\n\nტრაპიზონი მდებარეობს შავი ზღვის სანაპიროზე.  სამხრეთით ქალაქს აკრავს პონტოს მთები, რომელიც ქალაქს ანატოლიის ზეგანისგან გამოყოფს. ტრაპიზონს შუაზე კვეთს მდინარე მაცკა, რომელიც ქალაქის საზღვრებში უერთდება შავ ზღვას. ტრაპიზონში არის შავი ზღვისთვის დამახასიათებელი, კიოპენის კლიმატის კლასიფიკაციის მიხედვით ოკეანური კლიმატი.<ref></ref> იცის თბილი ზაფხული, აგვისტოს საშუალო მაქსიმალური ტემპერატურაა 27°C. ზამთარი ცივი და ნესტიანია. საშუალო მინიმალური ტემპერატურა იანვარში არის 5°C. ნალექების მაქსიმალური ოდენობა მოდის შემოდგომასა და ზამთარში და მნიშვნელოვნად მცირდება ზაფხულში. თოვლი მოდის დეკემბრიდან მარტამდე. წყლის ტემპერატურა, როგორც თურქეთის მთელ სანაპიროზე, ცივია და მთელი წლის მანძილზე მერყეობს 8-20°C-ს შორის. \n\nქალაქის ცენტრს წარმოადგენს ნავსადგური, მისი დასავლეთით მდებარე გორაკები და გორაკებსა და ზღვის სანაპიროს შორის მოქცეული ყოფილი სასოფლო-სამეურნეო მიწები. სწორედ ამ ტერიტორიის გასწვრივ ვითარდება ქალაქის ახალი გარეუბნები. ნავსადგურის სამხრეთით იწყება მინთრიონის გორა. ნავსადგურიდან 200 მეტრში მდებარეობს ქალაქის საზოგადოებრივი ცენტრი. ეს არის სწორკუთხოვანი პარკი, რომელსაც მეიდანი ჰქვია და სადაც დგას მუსტაფა ქემალ ათათურქის ქანდაკება. მეიდნის მიდამოებში, მის მთავარსა და გვერდით ქუჩებზეა განლაგებული ტრაპიზონის სასტუმროების, რესტორნებისა და მაღაზიების უმეტესობა. ქალაქის ამ ნაწილში მრავლადაა საფეხმავლო ზონები. ამ ზონას მჭიდროდ დასახლებული საცხოვრებელი რაიონი აკავშირებს გორაკთან, სადაც ტრაპიზონის ისტორიული ციხე-სიმაგრე დგას. ქალაქს ჩრდილოეთით, შავი ზღვის სანაპიროს გასწვრივ მიუყვება საავტომობილო მაგისტრალი. მაგისტრალის აღმოსავლეთ მხარეს მდებარეობს ქალაქის სამრეწველო უბანი.\n\n\n\n==სახელწოდება==\nქალაქის პირველი სახელი ძველი ბერძნულად იყო Τραπεζοῦς. მისგან წარმოიშვა ლათინური სახელწოდება Trapezvs. ისტორიულად გავრცელებული იყო დასახელებები ''ტრებიზონდი'', ''ტრიბიზონდე'', ''ტრაპეზუსი'' და ''ტრაპეზუნდი''. ოსმალეთის იმპერიაში გამოიყენებოდა დასახელება ''Tara Bozan''<ref>Campbell, Lawrence Dundas, The Asiatic annual register, or, A View of the history of Hindustan, and of the Politics, Commerce, Literature of Asia, ლონდონი 1802 გვ:3 Google books:  </ref> თურქულად ქალაქს ''ტრაბზონი'' ჰქვია, ქართულად - ''ტრაპიზონი'', ხოლო ლაზურად ''ტამტრა'' (ვიწური დიალექტი) ან ''ტრამტრა'' (ათინური დიალექტი)''<ref name=\"ნმარი\" />'' და ''ტრაპუზანი''.\n\n==ისტორია==\n===უძველესი ისტორია===\nthumb|150პქ|მონეტა ტრაპიზონიდან, რომელიც ბრიტანეთის მუზეუმშია დაცული\nტრაპიზონის მიმდებარე რეგიონში უძველეს დროში დომინირებდნენ კოლხები და ხალდები. უფრო მოგვიანებით, ბერძენი ავტორები იხსენიებენ მაკრონებსა და ხალიბებს, როგორც ადგილობრივ მოსახლეობას. ერთ–ერთი დომინანტი ჯგუფი იყო ასევე ლაზები, რომლებიც კოლხეთის სამეფოს შემადგენლობაში იყვნენ, სხვა მონათესავე ქართულ ტომებთან ერთად.<ref>''Phoenix: The Peoples of the Hills: Ancient Ararat and Caucasus'' by Charles Burney, დეივიდ ლენგი, Phoenix Press; New Ed edition (December 31, 2001)</ref><ref>რონალდ გრიგორ სუნი, The Making of the Georgian Nation: 2nd edition (December 1994), Indiana University Press, , გვ. 45</ref><ref></ref>\n\nევსებიოსის ქრონიკის (ახ.წ. IV ს.) მიხედვით, ქალაქი ტრაპეზუნტი  დაარსდა სინოპელთა მიერ ძვ. წ. 757–<nowiki/>756 წლებში. ბერძნული კოლონიების უმეტესობის მსგავსად, ქალაქი წარმოადგენდა ბერძნული ცხოვრების ანკლავს. ამ დროისთვის ტრაპიზონის სავაჭრო პარტნიორებს წარმოადგენდნენ მოსინიკები, რომლებიც ტრაპიზონის დასავლეთით ცხოვრობდნენ. ფულის მიმოქცევა დასტურდება ძვ. წ. IV საუკუნიდან. ამას ადასტურებს ვერცხლის მონეტა, რომელიც ლონდონში, ბრიტანეთის მუზეუმშია დაცული.\n\nჰეროდოტეს ცნობით, კავკასიელმა კიმირიელებმა დაიპყრეს ტრაპიზონი, შავი ზღვის სანაპირო და მივიდნენ მცირე აზიამდე, სანამ ასურელთა მეფე ასურბანიფალმა (669-627 წწ.) ისინი არ განდევნა. ძვ. წ. 546 წელს კიროს II-მ დაიპყრო შავი ზღვის აღმოსავლეთ სანაპირო და ის აქემენიდების იმპერიის სატრაპად აქცია. ტახტის გამო არტაქსერქსე II-ს ბრძოლა მოუხდა მის ძმასთან, კიროს უმცროსთან. მან კუნაქსასთან დაამარცხა კიროსის ჯარი. კიროსი მოკვდა, ხოლო მის არმიაში მყოფმა ათი ათასმა დაქირავებულმა ბერძენმა უკან დაიხია. ქსენოფონტის ცნობით, პირველი ბერძნული ქალაქი, რომელსაც მათ მიაღწიეს, იყო ტრაპიზონი. ტრაპეზუნტელებმა ბერძნები „პონტოსპირეთის ყველაზე მეომარი“ ტომის დრილების წინააღმდეგ საბრძოლველად წაიყვანეს, რომლებიც თავისი თავდასხმებით ძალზე აწუხებდნენ ტრაპეზუნტელებს. ტრაპიზონი აქემენიდების მფლობელობაში იყო ალექსანდრე მაკედონელის დაპყრობებამდე. \n\nძვ. წ. 333 წელს ისოსის ბრძოლაში ალექსანდრე მაკედონელმა დაამარცხა სპარსები. ომი უშუალოდ შავი ზღვის სანაპიროს ქალაქებს არ შეხებია, თუმცა ამ ქალაქებმა ალექსანდრეს ომების შედეგად დამოუკიდებლობა მოიპოვეს. ქალაქის მმართველები ინარჩუნებდნენ სპარსულ მემკვიდრეობას და სპარსული კულტურას კვალვ დიდი გავლენა ჰქონდა ქალაქის ცხოვრებაზე. მინთრიონის გორაზე აღმართულ იქნა სპარსული მითრას ძეგლი. ძვ. წ. II საუკუნეში, ფარნაკე I-ის დროს, ტრაპიზონი გახდა პონტოს სამეფოს ნაწილი. პონტოს სამეფო მაქსიმალურად გაძლიერდა მითრიდატე VI ევპატორის დროს. მან ტრაპიზონი აქცია სამეფო ფლოტის ნავსადგურად და ანატოლიაში მდებარე რომის იმპერიის აღმოსავლეთ პროვინციების წინააღმდეგ ბრძოლის ფორპოსტად. მითრიდატეს ომების შემდეგ, ძვ. წ. 66-65 წლებში პონტოს სამეფო იქცა რომის ვასალურ სახელმწიფოდ. სტრაბონის ცნობით, პოლემონის შემდეგ, კოლხეთს, ისევე როგორც ტრაპეზუნტს, ფარნაკიას და „მათ ზემოთ მცხოვრებ ბარბაროსებს”, მათ შორის ხალდებსა და ტიბარენებსაც, მართავდა პოლემონის ქვრივი პითოდორიდა.\n\n===რომაულ-ბიზანტიური ეპოქა===\nthumb|XIV საუკუნის ბერძნული ხელნაწერის მინიატურა, რომელზეც გამოსახული არიან ბიზანტიელი ბერძნები [[ტრაპიზონის იმპერია|ტრაპიზონის იმპერიიდან]]\n\nიმპერატორ ნერონის დროს, ახ. წ. 63 წელს ტრაპიზონი უშუალოდ მოექცა რომის პროვინცია გალატიაში, ხოლო ტრაპიზონის ფლოტი გახდა ძველი რომის ფლოტის ნაწილი. ტრაპიზონმა რომის იმპერიის შემადგენლობაში მიიღო „თავისუფალი ქალაქის“ () სტატუსი, ინარჩუნებდა სასამართლო ავტონომიასა და ფულის მოჭრის უფლებას. ტრაპიზონი იყო მნიშვნელოვანი ქალაქი რომის პროვინციების სომხეთთანს, სირიასთან და ევფრატის დაბლობთან დასაკავშირებლად. 69 წელს ანტი-რომაული აჯანყების მოთავე ანიკეტი შეიჭრა ტრაპიზუნტში. I საუკუნეში ტრაპიზონიდან შევიდა იბერიაში ქრისტიანობის საქადაგებლად ანდრია მოციქული.<ref></ref>\n\nვესპასიანეს მმართველობის დროს აშენდა ახალი გზები სპარსეთისა და შუამდინარეთისკენ, ხოლო ადრიანემ (117–138 წწ.) ტრაპიზონი პროვინციის დედაქალაქად აქცია. ის 129 წელს ეწვია ტრაპიზონს, გააუმჯობესა ქალაქის პორტი, მოუწყო რა მას ხელოვნური ნავმისადგომი. რომაელებმა აგრეთვე გაამაგრეს ქალაქის ციტადელი. თავის წერილში იმპერატორ ადრიანესადმი ფლავიუს არიანე აღნიშნავს: „''ტრაპეზუნტელების მოსაზღვრენი, როგორც ქსენოფონტეც ამბობს, არიან კოლხები და ტომს, რომელიც უგულადესია და ტრაპეზუნტელების მოსისხლე მტერი, ქსენოფონტე დრილებს უწოდებს, მე კი ვფიქრობ, რომ ისინი სანები (ჭანები) არიან. ესენი მეტად კარგი მეომრები არიან და ახლაც დიდი მტრები ტრაპეზუნტელებისა''“. II საუკუნეში სეპტიმიუს სევერუსსა და პესცინიუს ნიგერს შორის სამოქალაქო ომის დროს ტრაპიზონელებმა ამ უკანასკნელს დაუჭირეს მხარი, რის გამოც ქალაქი მნიშვნელოვნად დაზარალდა. მომდევნო საუკუნეში კი, 258 წელს, ქალაქი გუთებმა ააოხრეს. ტრაპიზონი ვერ დაიცვა მრავალრიცხოვანმა გარნიზონმა და ორმაგმა კედელმა. \n\nტრაპიზონი აღდგა დიოკლეტიანეს მმართველობის დროს. IV საუკუნეში ის კვლავ მნიშვნელოვანი ქალაქი იყო, სადაც გუბერნატორისა და პირველი პონტოური ლეგიონის რეზიდენცია იმყოფებოდა. ამავე დროს მიაღწია ტრაპიზონამდე ქრისტიანობის გავრცელებამ. IV საუკუნის დასაწყისში აქ აწამეს ევგენი ტრაპიზონელი, რომელმაც მინთრიონის გორაზე დგარი მითრას ძეგლი დაამხო. წამების შემდეგ ქრისტიანებისთვის ევგენი ტრაპიზონელი ქალაქის მფარველ წმინადან იქცა. ქრისტიანული მოსახლეობა თავშესაფარს ტრაპიზონის სამხრეთით, მთებში ეძებდა, სადაც მათ ააგეს ვაზელონისა (270) და სუმელას (386) მონასტრები. 325 წელს გამართულ ნიკეის პირველი საეკლესიო კრებაზე მონაწილეობდა ტრაპიზონის ეპისკოპოსი დამნუსი.<ref></ref> \n\nVI საუკუნეში ბიზანტიის იმპერატორმა იუსტინიანე I-მა აღადგინა მიწისძვრისგან დაზიანებული ქალაქის კედლები. ტრაპიზონს ის სპარსეთთან ომებში ბაზად წარმოადგენდა. იუსტინიანეს მხედართმთავარი, ველისარიუსი კი დიდხანს იყო გამოსახული ტრაპიზონის წმინდა ბასილის ეკლესიაში. VII საუკუნემდე დაარსდა ტრაპიზონის უნივერსიტეტი, რომელიც იზიდავდა სტუდენტებს როგორც ბიზანტიიდან, ასევე სომხეთიდან.<ref>Calzolari, V. \"The Armenian translation of the Greek Neoplatonic Works\" in ''Greek Texts and Armenian Traditions: An Interdisciplinary Approach'', 2016, p. 51</ref> VIII-X საუკუნეებში ტრაპიზონმა კვლავ დაიბრუნა მნიშვნელობა. ამ დროს ის ბიზანტიური თემის, ხალდიას ცენტრი იყო. 884-885 წლებში აშენდა წმინდა ანას ეკლესია. X საუკუნის მუსლიმი ავტორები აღნიშნავდნენ, რომ მუსლიმი ვაჭრები ხშირად სტუმრობდნენ ტრაპიზონს, რომელიც ბიზანტიური აბრეშუმის ისლამურ ქვეყნებში ტრანსპორტირების მთავარი ცენტრი იყო.<ref>''R.B. Serjeant'', Islamic Textiles: material for a history up to the Mongol conquest, 1972, გვ 63, 213</ref> აბრეშუმის გზის ზოგიერთი ქარავანი ჩერდებოდა ტრაპიზონში, სადაც აზიურ საქონელს ევროპელი ვაჭრები ყიდულობდნენ და გემებით ევროპის ქალაქებში მიჰქონდათ. ვაჭრობიდან ქალაქს შემოსავალი რჩებოდა  საბაჟო გადასახადის სახით.<ref>Speros Vryonis, ''The Decline of Medieval Hellenism in Asia Minor and the Process of Islamization from the Eleventh through the Fifteenth Century'' (Berkeley: University of California, 1971), გვ. 16</ref> ტრაპიზონს სავაჭრო ურთიერთობები ჰქონდა ქართველთა სამეფოსთან არტანუჯისა და კოლას ხეობების გავლით.<ref>Robert W. Edwards: ''The Vale of Kola: A Final Preliminary Report on the Marchlands of Northeast Turkey.'' Dumbarton Oaks Papers 42, 1988, S. 126</ref>\n\nმხიტარისტი არსენ სუქრის მიერ გამოცემულ „<nowiki/>სომხური გეოგრაფიის<nowiki/>“ ვრცელ რედაქციაში იკითხება: „''აზიის ქვეყანაა კოლხეთი ანუ ეგრი, [...] დანაწილებულია ოთხ მცირე ქვეყნად: მანვილი (ჩასწ. მანრილი), ეგრევიკი [...] (ჩასწ. ლაზივი) და ჭანივი, იგივე ხალდები [...] აქვს ხუთი ქალაქი: იანი, კოტა, როდოპოლისი, ათინა და რიზონი და სხვა ბევრი ემპორიონები ანუ საზღვისპირო დაბაქალაქები, რომელთა მორისაა ტრაპიზონი''“<ref></ref>. VIII საუკუნის მეორე ნახევრიდან, მას შემდეგ, რაც ტრაპიზონის ეპისკოპოსი ფაზისის მიტროპოლიტს დაექვემდებარა, ხალდიის თემს ბიზანტიურ წყაროებში ლაზეთი (ლაზიკა) ეწოდა და მოსახლეობასაც, ძირითადად, ლაზები შეადგენდნენ.<ref name=\"ინგ\"></ref><ref name=\"ყაუხჩიშვილი\" /> ეპიფანე კონსტანტინოპოლელისთვის (VIII ს.-ის მეორე ნახევარი) ეს არის „ლაზიკის ქალაქი ტრაპიზუნტი“. თეოფანე აღმსარებელი (810–814) და კონსტანტინოპოლის პატრაირქი ნიკიფორე (806–815) ტრაპიზონის მხარეს ლაზიკას უწოდებს. ნიშანდობლივია, რომ X და XI საუკუნეების ქართული წყაროებში (ექვთიმე და გიორგი მთაწმიდელი), ტრაპიზონის მხარეს „''სოფელი [ქვეყანა] მეგრელთა''“ ან „''ქვეყანა სამეგრელოჲსა''“ ეწოდება, რაც ამ ტექსტების ბერძნულენოვანი დედნების „ლაზიკას“ შეეფარდება.<ref name=\"ინგ\" /> X საუკუნის არაბი ისტორიკოსი აბუ ლ-ფიდა ტრაპიზონს ლაზურ ნავსადგურად იხსენიებს. ტრაპიზონამდე აღწევდა საქართველოს სამეფოს საზღვარი ვახუშტი ბატონიშვილისა და თეიმურაზ ბატონიშვილის ცნობებით. ტრაპიზონის სამხრეთით, გუმუშჰანეს პროვინციაშია ნავარაუდები საქართველოს სამხრეთ-დასავლეთ საზღვრის აღმნიშვნელი ტოპონიმი რკინის პალო.<ref></ref> ისტორიული და შედარებითი ანალიზი აჩვენებს, რომ ეს წყაროები მიუთითებენ ქართველური ეთნიკური ელემენტის გავრცელების არეალზე და არა ტრაპიზონისა და მისი შემოგარენის პოლიტიკურ-ადმინისტრაციულ კუთვნილებაზე.<ref></ref> \n\nბასილი II-მ ტრაპიზონი ააყვავა. მან ააშენა უამრავი ეკლესია, რომლებიც დღევანდლამდე არ შემორჩნენ ან თავდაპირველი სახე მნიშვნელოვნად შეიცვალეს. X საუკუნეში ტრაპიზონმა შეძლო მოეგერიებინა სელჩუკთა სახელმწიფოს თავდასხმები, მაგრამ 1071 წელს მანასკერტის ბრძოლაში ბიზანტიის დამარცხების შემდეგ ტრაპიზონს სელჩუკები დაეუფლნენ. სელჩუკებისგან ქალაქი გაათავისუფლა ადგილობრივმა ფეოდალმა თეოდორე გაბრასმა, რომელიც ამის შემდეგ ტრაპიზონს საკუთარი სამეფოსავით მართავდა. გაბრასი 1098 წელს სელჩუკებმა მოკლეს, თუმცა მისი შთამომავლები აგრძელებდნენ ტრაპიზონის დე-ფაქტო მართვას შემდეგ საუკუნეში, რასაც ადასტურებენ გაბრასისა და მისი შთამომავლების მიერ მოჭრილი მონეტები.<ref>Bendall,  \"The Mint of Trebizond under Alexius I and the Gabrades\", ''Numismatic Chronicle'', Seventh Series, '''17''' (1977), გვ. 126–136</ref>1140 წელს იოანე II-მ აღადგინა ტრაპიზონში კეისრის ხელისუფლება.\n\nthumb|ციტადელის სამხრეთ-დასავლეთ ნაწილი აგებულია XIII და XIV საუკუნეებში\n\n===ტრაპიზონის იმპერია===\n\n1204 წელს მეოთხე ჯვაროსნული ლაშქრობის დროს ჯვაროსნებმა აიღეს კონსტანტინოპოლი. ამას მოყვა ლათინთა იმპერიისა და ბიზანტიის სხვა მემკვიდრე სახელმწიფოების გაჩენა. იმავე წელს მოეწყო ქართველთა ლაშქრობა ხალდიაში, რომელიც ბიზანტიის იმპერიის წინააღმდეგ იყო მიმართული. ლაშქრობის შედეგად საქართველოს სამეფოს მხარდაჭერით დაარსდა ტრაპიზონის იმპერია. ტრაპიზონი ახალი იმპერიის დედაქალაქი გახდა. იმპერიას სათავეში 1185 წელს განდევნილი კომნენოსების დინასტიის წარმომადგენელი, ალექსი I ჩაუდგა. ტრაპიზონის იმპერიამ ბიზანტიის იმპერიის მემკვიდრე ქვეყნებიდან ყველაზე დიდხანს იარსება. გეოგრაფიული თვალსაზრისით, ტრაპიზონის იმპერია მოიცავდა შავი ზღვის სამხრეთ სანაპიროს გასწვრივ ვიწრო ზოლის და არ სცდებოდა პონტის მთებს. ბიზანტიელი ისტორიკოსი გიორგი პაქიმერე მას საქართველოს ბუფერულ სახელმწიფოდ მოიხსენიებდა. ამიტომ ბიზანტიელი ავტორები, რომლებიც ლასკარისებთან და მოგვიანებით პალეოლოგოსებთან იყვნენ დაახლოებულნი, ტრაპიზონის მმართველებს ნამდვილ იმპერატორებად არ მიიჩნევდნენ და მათ „ლაზ არქონტებს“ ან „მთავრებს“ უწოდებდნენ.<ref name=\"ყაუხჩიშვილი\"></ref>\n\nრუმის სასულთნომ ორჯერ უშედეგოდ სცადა ტრაპიზონის ალყაში მოქცევა 1205–1206 და 1222–1223 წლებში. XIII საუკუნის შუა წლებში ქალაქმა არნახული აღმავლობა განიცადა სავაჭრო და საბაჟო შემოსავლების შედეგად. ტრაპიზონი იღებდა დიდ ფინანსურ სარგებელს ევროპასა და აზიას შორის ვაჭრობიდან. 1204 წელს გენუის რესპუბლიკამ ტრაპიზონში სავაჭრო ფაქტორია დააარსა. 1258 წელს მონღოლების მიერ ბაღდადის ალყამ მრავალი ქარავანი გადაისროლა ტრაპიზონის მიმართულებით. 1261 წელს ტრაპიზონში იმყოფებოდა მარკო პოლო, რომელიც სწორედ აქედან გაემგზავრა გემით ვენეციაში. იოანე II-ს მმართველობის დროს ბიზანტიის იმპერიამ დაიწყო ტრაპიზონის საკუთარ გავლენაში მოქცევა. ამის საპასუხოდ 1282 წელს საქართველოს მეფე დავით ნარინმა გაილაშქრა ტრაპიზონზე, თუმცა მის მიერ წამოწყებული ტრაპიზონის ალყა უშედეგოდ დასრულდა.<ref name=\"ყაუხჩიშვილი\" />\n\nXIV საუკუნის პირველ წლებში ვაჭრობის უსაფრთხოების უზრუნველყოფის მიზნით გენუელებმა ქალაქის ნავსადგურთან ლეონკასტრონის ციხე აღმართეს. გენუელი ვაჭრები, რომლებსაც, 1261 წლიდან, შავი ზღვის ვაჭრობაზე მონოპოლია გააჩნდათ, ტრაპიზონის იმპერატორისაგან მოითხოვდნენ გადასახადების დაწევას, წინააღმდეგ შემთხვევაში ქალაქის დატოვებით იმუქრებოდნენ. მათი მოთხოვნა იმპერატორმა არ მიიღო, რასაც მოყვა მხარეებს შორის პირველი შეიარაღებული დაპირისპირება 1304 წელს. დაპირისპირების შედეგად გენუელებმა დაკარგეს ლეონკასტრონი. 1314 წელს მხარეებს შორის გაფორმდა სამშვიდობო შეთანხმება, თუმცა გენუელებს ლეონკასტრონი არ დაუბრუნდათ; 1319 წელს ალექსი II ვენეციელებს გაურიგდა და მათ იგივე პრივილეგიები მიანიჭა, როგორიც აქამდე გენუელებს გააჩნდათ. ვენეციელების პოზიციები დაქვეითდა მას შემდეგ, რაც 1349 წელს ლეონკასტრონი გენუელებს დაუბრუნდათ, სადაც განთავსდა გენუის საკონსულო, ქარვასლა და საწყობი<ref></ref>. ტრაპიზონის ფინანსურ აღმასვლაში მნიშვნელოვანი როლი სწორედ გენუისა და ვენეციის სავაჭრო პუნქტებმა შეასრულეს.<ref></ref> ევროპელებს მიჰქონდათ არა მხოლოდ სავაჭრო პროდუქტი, არამედ ლეგენდებიც ქალაქის შესახებ, რის გამოც ტრაპიზონმა გვიანი შუა საუკუნეების და რენესანსის დროის ლიტერატურაში მითიური სახე მიიღო. სერვანტესისა და ფრანსუა რაბლეს ნაწარმოებების პერსონაჟები ცდილობენ ტრაპიზონში მოხვედრას.<ref>'The lure of Trebizond' by Anthony Eastmond, in ''Byzantium's Other Empire: Trebizond'', p. 22, 2016, Istanbul</ref>\n\nXIV საუკუნის ეკონომიკური აღმავლობის დროს ქალაქში გაჩნდა კულტურის დიდებული ძეგლები. კომნენოსების ძალაუფლების პიკის დროს ქალაქი ბერძნული ხელოვნების უკანასკნელ კუნძულად იქცა მცირე აზიაში. ალექსი II და ალექსი III მფარველობდნენ ხელოვნებასა და მეცნიერებას. აშენდა მრავალი ეკლესია, რომლებმაც ჩვენს დრომდე ვერ მოაღწიეს, მცირე აია-სოფიას გარდა. კომნენოსები აშენებდნენ ახალ მონასტრებს და მხარს უჭერდნენ არსებულებს. მათ აღადგინეს 1310 წლის ხანძრისგან განადგურებული უნივერსიტეტი, გრიგოლ კონიადესმა გახსნა ასტრონომიის აკადემია, რომელსაც ჰქონდა სპარსეთის საზღვრებს გარეთ საუკეთესო ობსერვატორია, მანვე ბერძნულად თარგმნა ნასირ ალ-დინ ტუსისა და შამს-ა-დინ ალ-ბუხარის თხზულებები.<ref>\"Shams al‐Dīn al‐Bukhārī\". Thomas Hockey et al. (eds.). ''The Biographical Encyclopedia of Astronomers''. New York: Springer, 2007, pp. 1047–1048. Retrieved 12 January 2018.</ref> ობსერვატორია ცნობილი იყო მზის დაბნელების პროგნოზირებით, თუმცა მეტწილად იმპერატორის კარსა და ეკლესიას ემსახურებოდა.<ref>Astronomy in the Trebizond Empire Ahmet M. Zehiroğlu (trans. by Paula Darwish). from Trabzon İmparatorluğu 2016, Trabzon.</ref> 1320 წელს მონღოლთა იმპერიის დაცემის შემდეგ ტრაპიზონმა თურქული ტომების რამდენიმე შეტევა გადაიტანა. \n\n1340–1349 წლებში იმპერიაში მიმდინარეობდა სამოქალაქო ომი ლაზურსა და ბერძნულ პარტიებს შორის. სამოქალაქო ომში ჩართული იყო საქართველოს სამეფოც. გიორგი V ბრწყინვალემ მხარი დაუჭირა ანა კომნენოსს ირინა პალეოლოგისის წინააღმდეგ ბრძოლაში და 1341 წელს ტრაპიზონში შეიჭრა. სამოქალაქო ომში საბოლოოდ ბიზანტიურმა ფრაქციამ გაიმარჯვა. ომს თან დაერთო 1346 წელს კაფადან გავრცელებული შავი ჭირის ეპიდემია. მიუხედავად ამისა, ქალაქმა მნიშვნელოვანი სავაჭრო ცენტრის სტატუსი XV საუკუნემდე შეინარჩუნა. XIV საუკუნის მეორე ნახევარში სივასისა და ანისის დაცემის შედეგად ბევრი სომეხი ემიგრანტი ჩავიდა ტრაპიზონში. მათ მიერ აშენებული კაიმაკლის მონასტერი ქალაქის სამხრეთ-აღმოსავლეთით სამი კილომეტრის დაშორებით, მინთრიონის გორაზე დგას.\n\n===ოსმალური ეპოქა===\n1453 წელს დაეცა კონსტანტინოპოლი და ტრაპიზონის იმპერია ოსმალეთის იმპერიის გავლენის ქვეშ მოექცა. ტრაპიზონის უკანასკნელი იმპერატორი დავითი შეეცადა ოსმალეთისთვის წინააღმდეგობის გაწევას და ბერძნული ქვეყნების კოალიცია შექმნა ბიზანტიის იმპერიის აღდგენის იმედით. თუმცა ის დამარცხდა და 1461 წელს ტრაპიზონი მეჰმედ II-მ, ოსმალეთის სულთანმა დაიპყრო.<ref></ref> დავითი და მისი ოჯახი კონსტანტინოპოლში გადაასახლეს და იქ სიკვდილით დასაჯეს. მეჰმეთმა ტრაპიზონის მდიდარი მოსახლეობა კონსტანტინოპოლში გადაასახლა, ნაწილი მონებად წაიყვანა არმიაში, 800 ახალგაზრდა კი იანიჩრად აქცია. მეჰმედმა ქალაქში თურქები დაასახლა, თუმცა ადგილი შეინარჩუნეს ბერძნულმა, ლაზურმა და სომხურმა თემებმა. ტრაპიზონში დარჩნენ პორტის რაიონში მოსახლე ღარიბები. გამაგრებულ ნაწილში დაბინავდნენ სამხედროები. ადმინისტრაციულად ტრაპიზონი სანჯაყის სახით შედიოდა ოსმალეთის იმპერიის სხვადასხვა საფაშოში: 1461–1514 წლებში რუმის საფაშოში, 1514–1517 წლებში ერზინჯან-ბეიბურთის საფაშოში, 1517–1520 წლებში ანადოლუს, 1520–1535 წლებში კვლავ რუმის, ხოლო 1535–1598 წლებში ერზრუმი საფაშოში.<ref></ref>1598 წელს შეიქმნა ტრაპიზონის საფაშო, რომელმაც XIX საუკუნემდე იარსება. ბაიაზიდ II-ის მმართველობისას მისი შვილი, სელიმ I, ტრაპიზონის სანჯაყის გამგებელი იყო. ტრაპიზონში დაიბადა მისი შვილი, სულეიმან I, ოსმალეთის მომავალი სულთანი. 1523 წლის აღწერის მიხედვით ტრაპიზონში ცხოვრობდა 1,473 სრულწლოვანი მამაკაცი. მათი დაახლოებით 85% ქრისტიანი იყო, 15% მუსლიმი, ხოლო 13% სომეხი.<ref></ref> XVII საუკუნის ბოლომდე ქალაქის ქრისტიანულმა მოსახლეობა ეტაპობრივად გათურქდა. ტრაპიზონში ოსმალთა მმართველობის დროს XIX საუკუნემდე, ახალი შენობა არ აშენებულა, მეჩეთიც კი. ამ ფუნქციის შესასრულებლად ძველ ქრისტიანულ ტაძრებს იყენებდნენ.\n\nXIX საუკუნის დასაწყისში ტრაპიზონი რუსეთის იმპერიასთან ვაჭრობამ ეკონომიკურად გააძლიერა. ოსმალეთის მთავრობა ქალაქის მოსახლეობისგან გადასახადებს არ იღებდა და ამან ქალაქი იმპერიისგან ნაწილობრივ დამოუკიდებელი გახადა. გაიხსნა რამდენიმე ასეული სკოლა, რის შედეგადაც რეგიონი წერა-კითხვის ცოდნის დონით მთელს იმპერიაში დაწინაურდა. 1828–1829 წლების რუსეთ ოსმალეთის ომის დროს რუსულმა სამხედრო ძალებმა ტრაპიზონამდე მიაღწიეს. ომის შემდგომი ადრიანოპოლის ზავით რუსეთმა მოიპოვა სავაჭრო პრივილეგიები ოსმალეთის ტერიტორიაზე. შედეგად სხვა ევროპულმა სახელმწიფოებმა მოითხოვეს მსგავსი გარანტიები შავი ზღვის სანაპიროზე ვაჭრობისთვის. 1829 წლიდან რამდენიმე უცხოური საკონსულო გაიხსნა ტრაპიზონში, შესაბამისად ტრაპიზონში ვაჭრობის მასშტაბები გაიზარდა, თუმცა შემოსავალი უცხოეთში გაედინებოდა. XIX საუკუნის შუამდე დომინანტური მდგომარეობა ეპყრათ ბრიტანულ კომპანიებს, რომლებიც ირანთან ვაჭროდნენ. ვაჭრობა აგრეთვე გაიზარდა ყირიმის ომის შემდეგ, რადგან საომარი აღწურვილობა პორტში იტვირთებოდა. XIX საუკუნის შუა ხნიდან აშენდა რამდენიმე ახალი მაგრამ ნაკლებად მნიშვნელოვანი ეკლესია, რომლებიც 1923 წლამდე ფუნქციონირებდნენ. ტრაპიზონი კონსტანტინოპოლთან, სმირნასთან და სალონიკთან ერთად იყო ქალაქი, სადიდანაც ოსმალეთის იმპერიაში დასავლური კულტურულ და ტექნოლოგიურ სიახლეები შედიოდა. 1835 წელს გაიხსნა ამერიკული სავაჭრო მისია, რომელიც ტრაპიზონში 1835-1859 და 1882-1892 წლებში ფუნქციონირებდა.<ref></ref> 1845 წელს გაიხსნა ფოსტა. მომდევნო წლებში ამოქმედდა თეატრი, ფოტოსტუდიები, სტამბები და ბანკები. ქალაქში გადაღებული უძველესი ფოტო 1860-იან წლებს მიეკუთვნება და მასზე გამოსახულია სპარსული ქარავანი. \n\n1836 წელს ბრიტანულმა სატრანსპორტო კომპანიამ დაიწყო რეგულარული საზღვაო მიმოსლვა სტამბოლსა და ტრაპიზონს შორის სამსუნის გავლით. რამდენიმე წელიწადში კიდევ ოთხი ასეთი კომპანია გაიხსნა. საზღვაო ტრანსპორტი მოსახერხებელს ხდიდა ჩერქეზი და ქართველი მონების ტრანსპორტირებას ბრიტანული გემებით სტამბოლის, ლევანტისა და ეგვიპტისკენ. 1855 წელს ევროპული ქვეყნების ზეწოლის შედეგად აიკრძალა მონებით ვაჭრობა. ადგილობრივი მონებით მოვაჭრეები კავკასიელი ტყვეების გაყიდვას მხოლოდ ტრაპიზონში ახერხებდნენ. ისინი ქალაქს 1870-იან წლებამდე შემორჩნენ. 1869 წელს სუეცის არხისა და ირანში ხორეშმის პორტის გახსნის შემდეგ ტრაპიზონში ვაჭრობის მასშტაბები კიდევ უფრო შემცირდა. \n\n1867 წელს ტრაპიზონი გახდა ტრაპიზონის ვილაეთის ცენტრი. XIX საუკუნის ბოლო ათწლეულების განმავლობაში ქალაქმა დემოგრაფიული ცვლილებები განიცადა. რეგიონის ბევრმა მცხოვრებმა, მეტწილად ქრისტიანებმა, მაგრამ აგრეთვე ებრაელებმა და მუსლიმებმაც დაიწყეს მიგრაცია ყირიმისა და სამხრეთ უკრაინის მდიდარ ქალაქებში. ამავდროულად, ტრაპიზონს შეაფარა თავი ჩერქეზების გენოციდის გამო დევნილმა ათასობით ჩერქეზმა მუსლიმმა. 1895 წელს ქალაქის სომხური მოსახლეობა მნიშვნელოვნად შემცირდა ჰამიდური ხოცვა-ჟლეტის გამო. მიუხედავად იმისა, რომ ხოცვა-ჟლეტა ტრაპიზონში ნაკლები მასშტაბით წარიმართა, ვიდრე ოსმალეთის სხვა მხარეებში, მრავალი სომეხი გაიქცა და თავი რუსეთის იმპერიას და საფრანგეთს შეაფარა. ივანე აივაზოვსკის ეკუთვნის ნახატი, რომელიც ტრაპიზონში სომხების ჟლეტას ასახავს.<ref></ref> 1901 წელს ტრაპიზონის პორტმა შეიძინა ახალი, ინგლისური აღჭურვილობა. 1911 წელს ოსმალეთის ცენტრალურმა ბანკმა გამოყო ფულ მის გასაფართოებლად. 1912 წელს გაიხსნა იმპერიაში ერთ-ერთი პირველი საოპერო თეატრი. 1914 წლის თებერვალში ტრაპიზონში დაიწყო ბერძნული და სომხური თემის დევნა. სხვა ქალაქების მსგავსად ტრაპიზონშიც ბოიკოტი გამოუცხადეს ბერძნულ და სომხურ მაღაზიებს. საყოველთაო მობილიზაციის შემდეგ მალე ხანძარმა გაანადგურა სომხური გიმნაზია<ref>Raymond Kévorkian: Le Génocide des Arméniens. Odile Jacob, Paris 2006, გვ. 585</ref> \n\nthumb|350 პქ|ტრაპიზონის მეიდანი [[დიმიტრი ერმაკოვი]]ს ფოტო\n\nპირველი მსოფლიო ომის დროს ტრაპიზონში იდგა ქართული ლეგიონი.<ref></ref>1914-1915 წლებში ბევრი ტრაპიზონელი დაიღუპა სარიყამიშის ბრძოლაში. 1915 წლის 23 ივნისს დაიხურა წითელი ჯვრის ჰოსპიტალი. პირველი მსოფლიო ომის დროს ტრაპიზონი ოსმალური და რუსული არმიების ბრძოლების პოლიგონი იყო კავკასიის ფრონტზე. 1915 წელს რუსული ფლოტის მიერ ქალაქის დაბომბვის შედეგად 1300 ადამიანი დაიღუპა.<ref>Daniel Maldonado in 'Historic Cities of the Islamic World', 2007, p. 525, C. Edmund Bosworth (ed)</ref>1915 წელს ტრაპიზონი იყო სომხების გენოციდის ერთ-ერთი ცენტრი. ქალაქში მცხოვრები სომეხი მამაკაცების უმრავლესობა ხუთი ეშელონით წაიყვანეს გუმუშჰანეს საბადოებისკენ, საიდანაც ცოცხალი არ დაბრუნებულან. დანარჩენები ნავებით შეიყვანეს ზღვაში და ჩაძირეს<ref>Toronto Globe, 26 აგვისტო, 1915.</ref>.1916 წლის 4 მარტს რუსეთის არმიამ დაიკავა პაზარი. ორ დღეში ისინი აკონტროლებდნენ ლაზისტანის სანჯაყს და ტრაპიზონიდან 50 კმ-ში იდგნენ. რუსეთის არმიას, პარტიზანული წინააღმდეგობის გამო, კიდევ 40 დღე დასჭირდა ტრაპიზონის ასაღებად.<ref>The Sphere, April 29, 1916</ref>ქალაქის ადმინისტრაციამ დაინახა მოსალოდნელი საფრთხე და მმართველობა გადასცა ბერძენ მიტროპოლიტ ქრისზანთოსს, რომელმაც დადო პირობა მუსლიმი მოსახლეობის დაცვისა. ოსმალურმა არმიამ ქალაქი დატოვა და 15 აპრილს რუსეთის შეარაღებული ძალები ნიკოლოზ უმცროსისა და ნიკოლაი იუდენიჩის ხელმძღვანელობით უბრძოლველად შევიდნენ ქალაქში. ტრაპიზონის ოკუპაციისას რუსებმა გააფართოვეს მისი ნავსადგური.<ref></ref> რუსეთის რევოლუციის გამო რუსულ არმიაში არეულობა დაიწყო. 1918 წლის იანვრიდან რუსებმა დატოვეს ქალაქისა და მთლიანად, ჩრდილო-აღმოსავლეთი ანატოლია. 1918 წლის 14 თებერვალს ტრაპიზონში თურქული სამხედრო შენაერთები შევიდნენ. ამავე წლის მარტში ტრაპიზონში გაიმართა სამშვიდობო კონფერენცია ოსმალეთის იმპერიასა და ამიერკავკასიის სეიმს შორის, რომლითაც გადაწყდა ამიერკავკასიის დემოკრატიული ფედერაციული რესპუბლიკის გამოცხადება.\n\n===ტრაპიზონი თანამედროვე თურქეთში===\nthumb|left|200px|ტრაპიზონის პორტი 1920-იან წლებში\nთურქეთის დამოუკიდებლობისთვის ომის დროს ტრაპიზონის ბერძნული თემი მუსტაფა ქემალის წინააღმდეგ გამოვიდა. ისინი სამსუნსა და ტრაპიზონს შორის პონტოს რესპუბლიკის შექმნას ითხოვდნენ. 1920 წელს დადებული სევრის ხელშეკრულება ტრაპიზონს სომხეთის ნაწილად მოიაზრებდა. 1922 წელს საბერძნეთ-თურქეთის ომი თურქეთის გამარჯვებით დასრულდა, 1920 წლის აპრილში ტრაპიზონი თურქულმა არმიამ საბოლოოდ დაიკავა. 1923 დასრულდა თურქეთის ომი დამოუკიდებლობისთვის, გაუქმდა სევრის ხელშეკრულება და 1923 წელს დაიდო ლოზანის საზავო ხელშეკრულება, რომელმაც გააფორმა ოსმალეთის იმპერიის დაშლა და ჩამოაყალიბა თანამედროვე თურქეთის საზღვრები. თურქეთისა და საბერძნეთის მთავრობები შეთანხმდნენ მოსახლეობის გაცვლაზე.შეთანხმების მიხედვით 100 000 ბერძენი გადასახალდა ტრაპიზონიდან.<ref>Baum, Wilhelm (2006). ''The Christian minorities in Turkey''. Kitab. გვ. 162. </ref>\n\nმეორე მსოფლიო ომის დროს სანაოსნო აქტიურობა შემცირდა, რადგან შავი ზღვა კვლავ საომარი ზონა გახდა. შესაბამისად, გართულდა მნიშვნელოვანი სექსპორტო პროდუქტის, თამბაქოსა და თხილის გაყიდვა და დაეცა ცხოვრების დონე. 1953 წლიდან 1970 წლამდე ქალაქში მოქმედებდა ამერიკული სამხედრო ბაზა. ქვეყნის ეკონომიკის ზოგად განვითარებასთან ერთად ტრაპიზონში გამოაცოცხლდა ეკონომიკური და სავაჭრო ცხოვრება. სანაპირო გზატკეცილმა და ნავსადგურმა გაზარდეს კომერციული კავშირები ცენტრალურ ანატოლიასთან, რამაც ეკონომიკის ზრდა გამოიწვია. თუმცა ეს პროგრესი თურქეთის დასავლეთ და სამხრეთ-დასავლეთ ნაწილებთან შედარებით მცირე იყო. 195 წელს შეიქმნა ტრაპიზონის პროვინცია. 1957 წელს აშენდა აეროპორტი. 1991 წელს საბჭოთა კავშირის დანგრევის შემდეგ გაიზარდა ტრაპიზონში ჩასული ტურისტებისა და ვაჭრების რიცხვი, განვითარდა ტურისტული ინფრასტრუქტურა. 2012 წელს მიენიჭა მეტროპოლიური მუნიციპალიტეტის სტატუსი. ტრაპიზონის მუნიციპალიტეტი 18 რაიონს მოიცავს. 2013 წელს ტრაპიზონში ბუნდესვერმა ააშენა ლოჯისტიკური ცენტრი 2014 წლის დეკემბრამდე ავღანეთიდან გერმანიაში სამხედრო აღჭურვილობის ტრანსპორტირების მიზნით.<ref>''Das bewegt die Bundeswehr – größter logistischer Kraftakt bewältigt.'' News Aktuell Presseportal, 5. Dezember 2014</ref>\n\n==დემოგრაფია==\nმოსახლეობის უმრავლეობა ეთნიკურად თურქია<ref></ref> მათი ძირითადი ენა არის თურქული. ასევე ცხოვრობენ ჩერქეზი მუჰაჯირების შთამომავლები, ლაზები, ჰემშინები და მუსლიმი ბერძნები. \n\nტრაპიზონში ადრეული ანტიკური ხანიდან ცხოვრობდნენ პონტოელი ბერძნები. პონტოელები აგრძელებბდნენ ტრაპიზონში ცხოვრებას 1461 წელს ტრაპიზონის ოსმალეთა მიერ დაპყრობის შემდეგაც, 1923 წლამდე. 1923 წელს მათი საბერძნეთში დეპორტაცია განხორციელდა. რამდენიმე ათასი მუსლიმი ბერძენი კვლავ ცხოვრობს ტრაპიზონის მიდამოებში. დროთა განმავლობაში მათი დიალექტი დამოუკიდებლად განვითარდა და დღეს ის ბერძნულის მცოდნეთათვის მხოლოდ ნაწილობრივ არის გასაგები. პონტოურ ბერძნულად უმეტესად ხანდაზმული მოსახლეობა საუბრობს.<ref>''Özhan Öztürk''. Pontus: Antik Çağ’dan Günümüze Karadeniz’in Etnik ve Siyasi Tarihi Genesis Yayınları. Ankara, 2011]. გვ. 417-421 ISBN 978-605-54-1017-9; Peter Mackridge. Greek-Speaking Muslims of North-East Turkey: Prolegomena to a study of the Ophitic sub-dialect of Pontic”. Byzantine and Modern Greek Studies. Oxford University Press, (1987) გვ. 115-137; Ömer Asan. Pontus Kültürü. Belge Yayınları. İstanbul , 1996</ref>\n\nტრაპიზონში VII საუკუნიდან არსებობდა სომხური თემი. XIII–XIV საუკუნეებში მრავალი სომხური ოჯახი გადასახლდა ანისიდან ტრაპიზონში.<ref name=\"sae\">*</ref> XVI საუკუნის დასაწყისში სომხები ქალაქის მოსახლეობის 13%-ს წარმოადგენდნენ.<ref>''Jennings, Ronald C''. (იან. 1976) Urban Population in Anatolia in the 16th Century: International Journal of MiddleEast Studies, ტ. 7, N 1 გვ. 21-57.</ref> სომხების რაოდენობა ტრაპიზონში შემცირდა 1895–1915 წლებში. ამჟამად ტრაპიზონში სომხური მოსახლეობა არ არის.\n\nთურქულენოვანი ხალხები ტრაპიზონში ჩნდება XV საუკუნიდან, გარდა ოღუზების შთამომავალი ჩეპნის ტომისა, რომლებმაც XIII–XIV საუკუნეებში მნიშვნელოვანი როლი შეასრულეს შავი ზღვის აღმოსავლეთ სანაპიროს ისტორიაში. ამ ეთნიკური ჯგუფის შთამომავლები დღეს ტრაპიზონის პროვინციის ქალაქ შალპაზარიში ცხოვრობენ.<ref>''Bernt Brendemoen,'' The Turkish dialects of Trabzon, ოსლოს უნივერსიტეტი, 2002 გვ. 18</ref> \nthumb|300პქ|ტრაპიზონელი ლაზები, 1910-იანი წლები\nტრაპიზონში, ისევე, როგორც პონტოს რეგიონში არსებული სხვა ძველბერძნული კოლონიების მოსახლეობა ჩეპნი თურქების იმიგრაციამდე შედგებოდა კავკასიური ტომებისგან — კოლხებისა და ლაზებისაგან, რომლებიც რელიგიურად და ლინგვისტურად ნაწილობრივ ელინიზებულები იყვნენ.<ref>''Michael Meeker'', The Black Sea Turks: some aspects of their ethnic and cultural background, International Journal of Middle Eastern Studies (1971) '''2''':318–345</ref> მკვლევარები ხაზს უსვამს კულტურულ მსგავსებას, რაც გამოიხატება სოფლის სტრუქტურასა და სახლების ტიპში, შავი ზღვის აღმოსავლეთ სანაპიროსა და კავკასიას შორის.<ref>''Karl Koch'', Reise duch Russland nach dem Kaukasis chen Istmus in den Jahren, 1836. ტ.1. გვ. 378</ref><ref>''W.E.D. Allen'', A History of the Georgian People, გვ. 54–55 - ლონდონი, 1932</ref><ref>''Özhan Öztürk'', Karadeniz. 2005. გვ. 35, 757–68</ref><ref>''Bernt Brendomoen'', Laz influence on the Black Sea Turkish Dialects - 1990 (Proceedings from 32nd meeting of the Permanent International Altaistic Conference)</ref> ზაქარია ჭიჭინაძის ცნობით, 1700 წლისთვის ტრაპიზონში რამდენიმე ათასი ლაზი ხელოსანი სახლობდა. 1825 წლისთვის ტრაპიზონში ლაზების რაოდენობა 4000 კომლს შეადგენდა, რომელთაგან 900 სული კათოლიკური მრწამსის მიმდევარი იყო.<ref></ref> მოგვიანებით კათოლიკე ლაზები კონსტანტინოპოლში გადასახლდნენ.\n\nთანამედროვე მიგრაციამ საბჭოთა კავშირის დაშლის შემდეგ გამოიწვია ქალაქში ქართველების, რუსებისა და უკრაინელების ჯგუფების იმიგრაცია. ამჟამად ტრაპიზონში რუსები მნიშვნელოვან ეთნიკურ უმცირესობას წარმოადგენენ, ქალაქში არის რუსულენოვანი მაღაზიები და დაწესებულებები.\n\n===მოსახლეობის სტატისტიკა===\nშავი ჭირის (1347 და 1362–1363 წწ.) გავრცელებამდე ტრაპიზონის მოსახლეობა 6000-ს აღწევდა. ტრაპიზონის იმპერიის დაცემამდე 4000–5000-მდე. 1520-იან წლებში ოსმალეთის იმპერიის ფარგლებში 5600–6000.<ref></ref>\n\n\n==ეკონომიკა==\nმინი|ნავსადგურის ხედი მინთრიონის გორიდან\nტრაპიზონში განვითარებულია კვების, ცემენტის, გემთსაშენი მრეწველობა, თევზჭერა. ტრაპიზონზე მოდის თურქეთის თევზის რეწვის 20%. ძირითადი საექსპორტო პროდუქციაა თხილი, ჩაი და თამბაქო. განვითარებულია ტურიზმი. მოქმედებს 5 საავადმყოფო.\n\n===ტრანსპორტი===\nტრაპიზონში მოქმედებს საერთაშორისო აეროპორტი, რომელიც მდებარეობს ქალაქის ცენტრიდან 8 კილომეტრში, შავი ზღვის ნაპირზე. ტრაპიზონს აქვს ნავსადგური. ქალაქს კვეთს ორი საერთაშორისო ავტომაგისტრალი E70 და E97. ევროპის ავტომაგისტრალი E70 ტრაპიზონის აკავშირებს ერთი მხირვ, თურქეთის დიდ საპორტო ქალაქ სამსუნთან და მეორე მხრივ საქართველოს საპორტო ქალაქებთან ბათუმსა და ფოთთან. ევროპის ავტომაგისტრალი E97 უკრაინიდან რუსეთისა და საქართველოს გავლით მიემართება ტრაპიზონის სამხრეთით ბაიბურთისკენ. ტრაპიზონი თურქეთის უდიდესი ქალაქია, რომელსაც არ ემსახურება რკინიგზა.\n\n==კულტურა==\nthumb|[[ტრაპიზონის სახარება]], რომელიც X საუკუნით თარიღდება\n\nხალხური ცეკვები ადგილობრივი კულტურის შესახებ ბევრ მტკიცებულებას შეიცავენ. აღსანიშნავია ტრადიციული ცეკვა ჰორონი, რომელსაც დღესასწაულებზე, ქორწილებში და მოსავლის აღებისას ასრულებენ. მოსახლეობა რელიგიური და ნაციონალური თვალსაზრისით კონსერვატიულია, ახასიათებთ ძლიერი იდენტობა ოჯახის, რელიგიისა და სამშობლოს მიმართ. ამიტომ არჩევდა ათათურქი საკუთარი დაცვის წევრებს ტრაპიზონისა და მიმდებარე ქალაქებიდან. ინგლისურენოვან სამყაროში ტრაპიზონი უფრო მეტად ცნობილი გახადა როუზ მაკოლის მოთხრობამ „ტრაპიზონის კოშკები“ (1956 წ.).\n\n===განათლება===\nტრაპიზონი ისტორიულად ბერძნული კულტურისა და განათლების ცენტრი იყო. ჯერ კიდევ 1683 წლიდან ტრაპიზონში არსებობდა მასწავლებელთა კოლეჯი ტრაპიზონის ფრონტისტერიონი, რომელიც რეგიონში ბერძნული კულტურის გავრცელებას ემსახურებოდა.<ref></ref> კოლეჯი 1921 წელს დაიხურა, თუმცა მისი შენობა, რომელიც პონტოური ბერძნული არქიტექტურის ძეგლს წარმოადგენს, კვლავ საგანმანათლებლო ფუნქციას ასრულებს - მასში თურქული სკოლაა განთავსებული.<ref></ref> ტრაპიზონში მოქმედებს უმაღლესი სასწავლებელი - შავი ზღვის ტექნიკური უნივერსიტეტი - რომელიც 1955 წელს დაფუძნდა. მასში, ძირითადად, სწავლობენ სტუდენტები შავი ზღვისა და აღმოსავლეთ ანატოლიის რეგიონებიდან, ასევე შუა აზიის თურქულენოვანი ქვეყნებიდან.\n\n===სამზარეულო===\nტრაპიზონი და ზოგადად, თურქეთის შავი ზღვისპირა ზოლი განთქმულია იქაური მიწის თხილით, ალუბლითა და ჩაით. ტრაპიზონი ცნობილია ქაფშია თევზით, რომელიც ქალაქის ბევრ რესტორანში ძირითადი კერძია. ცნობილი ადგილობრივი კერძებია Akçaabat köfte - ცხვრის მწარე ხორცისგან დამზადებული კერძი; Karadeniz pidesi - ადგილობრივ, pita პურში გახვეული ფარში, კვერცხი და ყველი;  kuymak - თურქული ფონდიუ, დამზადებული სიმინდის, მდნარი კარაქისა და ყველისაგან; Vakfıkebir ekmeği - დიდი ზომის ხალხური პური; kara lahana çorbası - ლობიოსა და კომბოსტოს წვნიანი; Taflan kavurması - ალუბლისა და დაფნის კერძი ხახვითა და ზეთისხილის ზეთით.\n\n===სპორტი===\n\nფეხბურთი ყველაზე პოპულარული სპორტია ტრაპიზონში, სადაც მოქმედებს ცნობილი საფეხბურთო კლუბი „ტრაბზონსფორი“. კლუბი თურქეთის სუპერლიგის ექვსგზის და თურქეთის საფეხბურთო თასის ცხრაგზის გამარჯვებულია. კლუბი სტამბოლის „დიდ სამეულთან“ („გალათასარაი“, „ფენერბაჰჩე“ და „ბეშიქთაში“) ერთად თურქეთის წამყვან კლუბებს განეკუთვნება. „ტრაბზონსფორში“ თამაშობდნენ შენოლ გიუნეში, ლარს ოლსონი, შოთა არველაძე.\n\n==ღირსშესანიშნაობები==\n\nტრაპიზონში თურქეთის სხვა ძველბერძნულ ქალაქებთან შედარებით უკეთ არის შემორჩენილი ბიზანტიური არქიტექტურა.\n\n===მცირე აია-სოფია===\n\nტრაპიზონის ყველაზე ცნობილი არქიტექტურული ძეგლი მცირე აია-სოფიას ტაძარია. ის ქალაქის ცენტრიდან დასავლეთით სამი კილომეტრის დაშორებით, გარეუბანში მდებარეობს. ეკლესია აშენდა მანუელ I-ის მეფობის დროს (1238-1263), სამრეკლოს მშენებლობა დაიწყო 1426 წელს, ალექსი IV-ის მმართველობის დროს და დაასრულა მისმა მემკვიდრემ, იოანე IV-მ (1429-1459).  XVI საუკუნეში ის მეჩეთად გადააკეთეს. 1880 წელს უცნობმა მართლმორწმუნე მუსლიმმა თეთრი საღებავით დაფარა ეკლესიის შესანიშნავი მხატვრობა, რომელიც მეოცე საუკუნის შუა წლებში რესტავრაციის შედეგად აღადგინეს.\n\nტაძრის ეზოში ასევე დგას გათხრების შედეგად აღმოჩენილი I საუკუნის რომაული ტაძრის ნაშთები.\n\n=== ტრაპიზონის ციხე ===\n\nშემორჩენილია ქალაქის ციხესიმაგრის ძველი გალავანი. მისი დანახვა ქალაქის ქუჩებიდან შეიძლება. ტრაპიზონის ციხე სამ ნაწილად, ქვემო ციხედ (Aşaği Hisar), შუა ციხედ (Orta Hisar) და ზედა ციხედ (Kule Hisar) იყოფოდა. ამჟამად ზედა ციხის გორაკზე შენდება თანამედროვე სამშენებლო რაიონი მრავალსართულიანი საცხოვრებელი სახლებით. ციხის გალავნის ნაწილი სამხედრო ზონაშია მოქცეული, ამიტომ მისი მონახულება შეუძლებელია.\n\nზედა ციხე ქალაქის ყველაზე მაღალი და გამაგრებული ნაწილი იყო და ფუნქციონირებდა როგორც ციტადელი და აკროპოლისი. ვარაუდობენ რომ ციტადელი ჯერ კიდევ ძვ. წ. 2000 წელს აიგო. ციტადელი მრავალჯერ გადაკეთდა. ზედა ციხის კედლები უფრო მაღალი და განიერია ვიდრე დანარჩენი ნაწილი. რომის იმპერიის მმართველობას უკავშირდება ქალაქთან არსებული აკვედუკის აგება, რომელიც ზემო ქალაქს სუფთა წყლით ამარაგებდა. ზედა ქალაქში შესვლა ორმაგი კარიბჭით ხერხდებოდა, რომელიც შუა ციხიდან იყო ხელმისაწვდომი. აქვე მდებარეობდა იმპერატორის სასახლე. შემორჩენილია ალექსი II-ის მიერ აშენებული კედლის დასავლეთი ნაწილი. წარწერის მიხედვით, მისი მშენებლობა 1324 წელს დასრულდა. ალაგ-ალაგ შესამჩნევია ნაშთი I-II საუკუნეების პერიოდის რომაული აკროპოლისისა, რომელიც მასიური ქვითაა ნაშენი. ოსმალთა მიერ ტრაპიზონის იმპერიის დაპყრობის შემდეგ, სასახლის მახლობლად პატარა მეჩეთი აიგო.\n\n=== პანაგია ხრისოკეფალოსი===\n\nხრისოკეფალოსის ეკლესია შუა ციხის ტერიტორიაზე დგას. ეკლესია იქვე დაცული ღვთისმშობლის ხატის სახელობისა იყო. ისტორიული ტრადიციის თანახმად ამ ადგილას ტაძარი რომალემა იმპერატორმა ჰანიბალიანუსმა ააშენებინა IV საუკუნის დასაწყისში. X საუკუნეში აქ საეპიკოპოსო ტაძარი იდგა, ხოლო XIII საუკუნეში ის ხელახლა აშენდა. ახალი ტაძარი წარმოადგენდა სამნავიან ბაზილიკას, გარშემო გალერეებით, სადაც კორონაციის რიტუალები იმართებოდა. 1228 წელს კეისარმა ანდრონიკემ ზავი დადო რუმის სასულთნოსთან ტრაპიზონისადმი თავდაუსხმელობის შესახებ. ღვთისადმი მადლობის ნიშნად მან ტაძარს ოქროსთავიანი წმინდა მარიამის ხატი შესწირა, საკურთხეველი მარმარილოთი, ხოლო საკურთხევლის იატაკი მოზაიკით მოაპირკეთა. მოზაიკა ამჟამად ხის იატაკითა და ხალიჩებითაა დაფარული. 1339-1351 წლებში მოანგრიეს ორი წყვილი სვეტებისა, რაცა საკურთხევლის წინ მოზრდილი კვადრატული ფორმის სივრცე შექმნილიყო. ასე ტაძარი გადაკეთდა ჯვარ-გუმბათოვან ეკლესიად. 1468 წელს გადაკეთდა მეჩეთად.\n\n===წმინდა ანას ეკლესია===\nthumb|წმინდა ანას ტაძარი\n\nპატარა ბიზანტიური ტაძარი Küçük Ayvasıl Kilise მდებარეობს შუა ციხის აღმოსავლეთით 200 მეტრში. სამხრეთის შესასვლელზე არსებული წარწერის მიხედვით გარე კედელი აშენდა 884-885 წლებში ბასილი I-ის მიერ. მთავარი ნავის სიგრძე 7,4, ხოლო სიგანე 6,6 მეტრია. ეკლესიას აღმოსავლეთით სამი აფსიდი აქვს. გარე აფსიდებს თითო სარკმელი აქვთ, ხოლო შუა აფსიდს, რომელიც შედარებით მოზრდილია — სამი სარკმელი აქვს. თაღები იონიურ კაპიტელებზე დგას. ცენტრალური ნავი 2,5-ჯერ უფრო მაღალია, ვიდრე სვეტები. ეკლესიას შესასვლელი კიბე სამხრეთის მხრიდან აქვს. ეს ტაძარი მეჩეთად არ გადაუკეთებიათ. ტაძარი XX საუკუნის 70-80-იან წლებში რესტავრირდა და კარგ მდგომარეობაშია.\n\n===წმინდა ევგენიოსის ეკლესია===\n\nმარჯვნივ|thumb|ტრაპიზონის წმინდა ევგენიოსის ეკლესია\nციტადელის აღმოსავლეთით, 150 მეტრში, დგას IX საუკუნის წმინდა ევგენიოსის ეკლესია. მისი აშენება ბრძანა ბასილი II-მ მისი ტრაპიზონში ყოფნის დროს 1021-22 წლებში. კომნენოსთა მმართველობის დასაწყისში ეს ტაძარი ქალაქის მთავარი სიწმინდე გახდა. 1291 წელს მისგან ოდნავ ჩრდილოეთით ახალი და უფრო დიდი ტაძარი აშენდა. სამოქალაქო ომის დროს ორთავე ეკლესია დაიწვა. მალე ალექსი III-მ (1349–1390) ჩრდილოეთ მხარეს მდგომი ეკლესია ახალი ფორმით აღადგინა. 1461 წელს სწორედ ამ ეკლესიასთან აღავლინა ლოცვა სულთანმა მეჰმედ II-მ, რომელმაც ტრაპიზონი დაიპყრო. მეჰმედ II-ის ბრძანებით ააშენეს მინარეთი, ხოლო ეკლესია მეჩეთად გადაკეთდა. ნაგებობა ჯვარგუმბათოვანი ფორმისაა. კედლები თეთრია, თუმცა თეთრი საღებავი XIV საუკუნის ფრესკებს ფარავს. 2000 წელს მეჩეთის სრული რესტავრაცია განხორციელდა.\n\n===მეჩეთები===\nტრაპიზონის ღირსშესანიშნაობებს მიეკუთვნება ქალაქში მრავლად მდგარი მეჩეთები, რომელთა ნაწილი ბერძნული პერიოდის ეკლესიას წარმოადგენს.\n\nგულბაჰარ ხათუნის მეჩეთი 1515 წელს აშენდა. ის აიგო სულთან ბაიაზიდ II-ის (1481–1512) მეუღლის და სელიმ I-ს (1512–1520) დედის, გულბაჰარ ხათუნის პატივსაცემად. მისი ბერძნული სახელი მარია იყო, 1468 წელს ბაიაზიდის ცოლი გახდა და ჩადენილი კეთილი საქმეების გამო მიიღო მეტსახელი Gülbahar, რაც გაზაფხულის ვარდს ნიშნავს. მეჩეთი კვადრატული ფორმისაა და გუმბათი აქვს. გულბაჰარ ხათუნი მეჩეთის ეზოშია დაკრძალული.\n\nისკანდერ ფაშას მეჩეთი  მდებარეობს ტრაპიზონის ადმინისტრაციული შენობის ახლოს, ტაქსიმის მოედანზე. მეჩეთი სწორკუთხიანი და გუმბათიანი ნაგებობაა და XVI საუკუნეს მიეკუთვნება. დამატებები და მიშენებები XVII საუკუნესა და 1883 წელს მიეკუთვნება. სანაპიროსთან დგას XII საუკუნის ნაგებობა Küçük Fatih Camii. თავდაპირველად ის წმინდა აკინდინოსის სახელზე აგებული ტაძარი იყო და მეჩეთად მოგვიანებით გადაკეთდა და მინარეთიც მოგვიანებით დაემატა.\n\n===სხვა ძეგლები===\nქალაქის ცენტრიდან სამ კილომეტრის დაშორებით, მინთრიონის გორის აღმოსავლეთ ფერდობზე შემორჩენილია სომხური მონასტრის, კაიმაკლის ნანგრევები. იქ 1915 წლამდე ცხოვრობდნენ სომეხი ბერები. ჩრდილო-დასავლეთ ფერდობზე მდებარეობს თეოსკეპასტროსის მონასტერი. ის მითრას ტაძრის ადგილასაა აშენებული. ადრებიზანტიურ ხანაში უკვე ქრისტიანულ ტაძრად გამოიყენებოდა და აფსიდში ფრესკებიცაა შემორჩენილი. ალექსი III-ის დროს პრინცესა ირინა კომნენოსმა მონასტერი ხელახლა ააშენა. აქ არიან დაკრძალულები მანუელ III და მისი შვილი ანდრონიკოსი. მონასტერში ბერძენი ბერები 1923 წლამდე ცხოვრობდნენ. ამავე გორაკზე გაშენებულია ჩაის მცირე ბაღი, საიდანაც თითქმის მთელი ქალაქის პანორამული ხედი ჩანს. \n\nტრაპიზონში დგას გრიგოლ ნოსელის სახელობის ბერძნული მართლმადიდებლური მონასტერი, რომელიც 1265–1301 წლებში აშენდა. ის ააშენა იოანე II-ის ცოლმა ეუგენიამ. XVII საუკუნის დასაწყისში მონასტერში ჯერ კიდევ ცხოვრობდნენ ბერები. თუმცა მონასტერი ბერებმა მიატოვეს, რადგან 1665 წლიდან ტაძარი კათედრალური გახდა. 1863 თუ 1866 წელს ტაძარი აღადგინეს და ის 1923 წლამდე მოქმედი იყო. ტაძარი 1943 წლისთვის დაანგრიეს.<ref>Anthony Bryer: ''Some Trapezuntine Monastic Obits (1368–1563).''  ''Revue des études byzantines.'' N. 34, 1976, გვ. 125-138</ref>\n\nსანაპიროსთან ახლოს დგას იოანე ნათლისმცემლის სახელობის ტაძარი, რომელიც 1856 წელსაა აშენებული. ის 1306 წლის ტაძრის ნაცვლად აშენდა. 1884 წელს ამ ეკლესიის ბიბლიოთეკაში დაცული იყო XIV საუკუნის ბერძნული ხელნაწერი, რომელიც 1929 წლიდან ჩიკაგოს უნივერსიტეტში ინახება.<ref>''Ms. 137, New Testament. Gospels (Isaac Gospels). Greg. 2399. Trabzon, Turkey (Trebizond)? 14th century.'' ჩიკაგოს უნივერსიტეტის ბიბლიოთეკა </ref> \n\nKudrettin Camii დაახლოებით 1300 წელს აშენებული ტაძარია. ის, სავარაუდოდ ალექსი III-ის (1349–1390) ქალიშვილმა ანამ ააგებინა. გუმბათოვანი ტაძარი მცირე ზომისაა და მოგვიანებით, დასავლეთის მხარე აქვს დაგრძელებული. ის მეჩეთად 1665 წელს გადააკეთეს. ტაძრიდან სამხრეთ-აღმოსავლეთით მდებარეობს საბას კლდეში ნაკვეთი ტაძრები, რომლებიც ამჟამად მნახველთათვის დახურულია. მთავარი, აღმოსავლეთის გამოქვაბული, 1411 წელსაა მოხატული, ხოლო დასავლეთისა კი — XIII საუკუნის მეორე ნახევარში. მთავარი ტაძარი XV საუკუნის პირველ ნახევარს მიეკუთვნება და მასში ბიბლიური სცენების ამსახველი ფრესკებია შემორჩენილი.\n\nტრაპიზონის სამხრეთით, გორაკზე დგას ათათურქის კოშკი. ის 1890 წელს ადგილობრივმა ბერძენმა ვაჭარმა ააშენა. 1924 წელს მუსტაფა ათათურქი ტრაპიზონში ვიზიტისას რამდენიმე დღით სწორედ ამ ვილაში გაჩერდა. ათათურქი კოშკს სტუმრობდა 1937 წელსაც. ამჟამად კოშკი თურქეთის რესპუბლიკის დამაარსებლისა და პირველი პრეზიდენტის მემორიალური მუზეუმის ფუნქციას ასრულებს.\n\nტრაპიზონის მუზეუმი მდებარეობს ქალაქის ცენტრში და მასში წარმოდგენილია რეგიონის ისტორიის ამსახველი ექსპონატები, მათ შორის ბიზანტიური პერიოდის არტეფაქტები.\n\nტრაპიზონში იყო დაკრძალული იმერეთის უკანასკნელი მეფე სოლომონ II. სოლომონ II-ის ეკვდერი იდგა წმინდა გიორგის ტაძარში 1815 წლიდან.<ref></ref>1930 წელს სოლომონ II-ის აკლდამა მოინახულა ალექსანდრე მანველიშვილმა. 1930-იან წლებში ტრაპიზონის არქიტექტურის განახლებას შეეწირა ბერძნული ეკლესია და სოლომონ II-ის აკლდამაც. მისი ნეშტი გელათში გადასვენებულ იქნა 1990 წელს.<ref></ref>\n\n==ცნობილი ადამიანები==\nმინი|200პქ|სულეიმან I\n\n*ევგენი ტრაპიზონელი — ქრისტიანი წმინდანი\n*ათანასი ათონელი — X საუკუნის ქრისტიანი წმინდანი\n*იოანე VIII — კონსტანტინოპოლის პატრიარქი\n*მიქაელ პანარეტოსი — XIV საუკუნის ისტორიკოსი\n*ბასილ ბესარიონი — მღდელმთავარი, სქოლასტიკოსი\n*გიორგი ტრაპიზუნტელი —  XV საუკუნის ფილოსოფოსი\n*გიორგი ამირუცი — XV საუკუნის ფილოსოფოსი\n*სულეიმან I — ოსმალეთის იმპერიის სულთანი\n*ფატმა სულთანი — სელიმ I-ის ქალიშვილი\n*ჯევდეთ სუნაი — თურქეთის მეხუთე პრეზიდენტი\n*ექრემ იმამოღლუ — თურქი პოლიტიკოსი\n*შენოლ გიუნეში — ფეხბურთელი და მწვრთნელი\n*თუგაი ქერიმოღლუ — ფეხბურთელი\n\n==საერთაშორისო ურთიერთობები==\nტრაპიზონში მოქმედებს საქართველოს, რუსეთისა და ირანის საკონსულოები. ტრაპიზონი დამეგობრებულია შემდეგ ქალაქებთან<ref>KARDEŞ ŞEHİRLER\" PROTOKOLÜ İMZALANAN ŞEHİRLER  </ref>\n*  სოჭი,  (1991)\n*  ჟიჩჟაო,  (1991)\n*  სიგეტვარი, (1998)\n*  ბათუმი, (2000)\n*  რეშთი, (2000)\n*  ზენჯანი, (2001)\n*  ტრავნიკი, (2005)\n*  გაბესი, (2013)\n*  დორტმუნდი, (2014)\n*  ბიშკეკი,  (2014)\n\n==გალერეა==\n<gallery>\nფაილი:Trabzon,AtatürkAlani.jpg|ტრაპიზონის ცენტრი\nფაილი:Uzun Sokak at night.JPG|ტრაპიზონის ერთი ქუჩა ღამით\nფაილი:Atatiurko namas.jpg|ათათურქის კოშკი\nფაილი:Ayasofyatrabzon.jpg|მცირე აია სოფია \nფაილი:Iskender Camii.JPG|ისკანდერის მეჩეთი\nFile:Gülbahar Hatun Mosque.JPG|გულბაჰარ ხათუნის მეჩეთი\nFile:Trabzon,Kizlar1.jpg|თეოსკეპასტროსის მონასტერი\n</gallery>\n\n==იხილეთ აგრეთვე==\n*ტრაპიზონის იმპერია\n*სტამბოლი\n\n==ლიტერატურა==\n\n* \n* ''Michael Richard Thomas Dumper, Bruce E. Stanley, Janet L. Abu-Lughod'', Cities of the Middle East and North Africa: a historical encyclopedia. გვ. 360–366 - სანტა ბარბარა 2006 \n* ''Volker Eid'', Ost-Türkei. Völker und Kulturen zwischen Taurus und Ararat, გვ. 129-141 - კელნი 1990, ISBN 3-7701-1455-8 \n* ''Thomas Alexander Sinclair'', Eastern Turkey: An Architectural and Archaeological Survey  ტ. II, გვ. 48–82 - ლონდონი „The Pindar Press“, 1989 \n* ''Vera und Hellmut Hell'', Türkei. Nordtürkei, Osttürkei, Südosttürkei, გვ. 55–67 - შტუტგარტი 1988, \n\n==რესურსები ინტერნეტში==\n\n\n*''მიქაელ პანარეტოსი''  „ტრაპიზონის ქრონიკა“  XIV საუკუნე\n* ქალაქი ტრაპიზონის ოფიციალური საიტი  \n* ტრაპიზონის პროვინციის ოფიციალური საიტი \n* ტურისტული გზამკვლევი \n\n==სქოლიო==\n\n\n\n\nკატეგორია:თურქეთის ქალაქები\nკატეგორია:შავიზღვისპირა ქალაქები\nკატეგორია:ძველი საბერძნეთის ქალაქები", "url": "https://ka.wikipedia.org/wiki/ტრაპიზონი", "length": 46111}
{"id": "11450", "title": "ასურეთი", "text": "მინი|300პქ|პირველი იმპერიის – ასურეთის რუკა\n\n'''ასურეთი''' (; ; ; ) — ძველი სახელმწიფო დღევანდელი ერაყის ტერიტორიაზე. ჩამოყალიბდა ძვ. წ. II ათასწლეულში შუამდინარეთის ჩრდილოეთ ნაწილში და იარსება ძვ. წ. VII საუკუნის ბოლომდე. ამ დროს ასურეთის მოსახლეობა ეთნიკურად, ენით, კულტურით დიდად არ განსხვავდებოდა ბაბილონის მოსახლეობისაგან. სემიტურ ენათა ოჯახში შემავალი ასურული ენა ერთიანი ასურულ-ბაბილონური ანუ აქადური ენის დიალექტია.\n\nასურელები თაყვანს სცემდნენ ბაბილონის  ღვთაებათა მთელ პანთეონს, თუმცა მის სათავეში აყენებდნენ საკუთარ ასურელ ღვთაებას — ასურს. ამ ღვთაების სახელი ერქვა სახელმწიფოს დედაქალაქს, ხოლო მთელი ქვეყანა „ასურის ქვეყნად“, ე. ი. ასურეთად იწოდებოდა. სახელმწიფოს დედაქალაქი ასური მდებარეობდა მდინარე ტიგრის ნაპირზე. საკუთრივ ასურეთს თავდაპირველად ეკავა საკმაოდ მცირე ტერიტორია ტიგრის ზემო წელზე; სამხრეთით, დაახლოებით, მდინარეების ქვემო ზაბისა და ტიგრის შესართავიდან აღმოსავლეთ ზაგროსისა და ჩრდილო-დასავლეთით მასიოსის მთებამდე. დასავლეთიდან ამ ვიწრო ზოლს ემიჯნებოდა სირია-მესოპოტამიის ვრცელი უდაბნო.\n\nსამხრეთ შუამდინარეთისაგან (ბაბილონეთისაგან) განსხვავებით, სადაც დიდი მნიშვნელობა ჰქონდა ხელოვნურ რწყვას, ასურეთში მიწათმოქმედება შესაძლებელი იყო ხელოვნური რწყვის გარეშე. ასურეთის გარშემო მდებარე მთები მდიდარი იყო ნადირითა და წიაღისეულით. არქეოლოგიური აღმოჩენები მოწმობს, რომ უკვე IV ათასწლეულში აქ ჰქონიათ იმ დროის კვალობაზე საკმაოდ განვითარებული სამიწათმოქმედო კულტურა, მიწათმოქმედებასთან ერთად მესაქონლეობასაც მისდევდნენ. ბევრი მკვლევარი ფიქრობს, რომ ამ დროს ასურეთის ტერიტორიაზე უნდა ეცხოვრა ხურიტულ ანუ სუბარულ ტომებთან ახლო მდგომ არასემიტურ მოსახლეობას. თანდათანობით ამ ადგილების სემიტიზაციამ ინტენსიური ხასიათი მიიღო. დასავლეთიდან შემოიჭრა დასავლეთი სემიტური-ამორეული, ხოლო სამხრეთიდან — აღმოსავლეთი სემიტური ბაბილონიის (აქადური) მოსახლეობა, ადგილობრივი ხურიტული მოსახლეობა სემიტურს შეერია. აქადური ენა სალაპარაკო ენად იქცა. ბაბილონურმა რელიგიამ და კულტურამაც ასურეთში ღრმად გაიდგა ფესვები. ასურეთის სემიტიზაციის (აქადიზაციის) პროცესი ძირითადად დასრულდა ძვ. წ. 2000 წლისათვის, როდესაც ასურეთი შუამდინარეთსა და მცირე აზიას შორის მიმდინარე ინტენსიური საშუამავლო-სატრანზიტო ვაჭრობის ცენტრად იქცა.\n\nქ. ასურმა მცირე აზიაში, ხეთების ქვეყანაში, დააარსა მრავალი სავაჭრო კოლონია. ამათგან უმნიშვნელოვანესი იყო ქ. ქანესი (დღევანდელი ქულთეფე თურქეთში). არქეოლოგებმა აქ აღმოაჩინეს ასურელ კოლონისტთა დიდი არქივი, რომელიც შუქს ჰფენს ასურელთა მოღვაწეობას მცირე აზიაში და, საერთოდ, იმდროინდელი ასურეთის ისტორიას. ასური ამ დროს საქალაქო თემი იყო, სადაც ღრმად გაიდგა ფესვები ქონებრივმა დიფერენციაციამ, სავაჭრო ამხანაგობებში გაერთიანებული ზედა ფენა სწრაფად მდიდრდებოდა საქარავნო ვაჭრობით. მცირე აზიიდან ასურელებს შუამდინარეთში უმთავრესად ლითონი შეჰქონდათ. საზოგადოებაში ამ დროს უკვე მტკიცედ მოიკიდა ფეხი სავალო კაბალამ — ვალის გადახდის ვერშემძლე თანამემამულის დამონებამ, რაც ფართოდ გავრცელდა მოგვიანებით, „შუაასურულ“ ხანაში (ძვ. წ. II ათასწლეულის II ნახევარი).\n\nასურის საქალაქო თემ-სახელმწიფოს სათავეში მდგომი პირები თავდაპირველად იწოდებოდნენ არა მეფეებად, არამედ „იშაქუმებად“ (შესატყვისია ბაბილონელთა „პატეისის“ ანუ „ენისისა“). მათ ეპყრათ ქვეყანაში უმაღლესი სამხედრო და საკულტო-რელიგიური (უზენაესი ქურუმის) ძალაუფლება. ძვ. წ. III ათასწლეულში და II ათასწლეულის დასაწყისში ქ. ასური და მის კონტროლქვეშ მყოფი ტერიტორია, ისევე როგორც სხვა ცენტრები, ემორჩილებოდნენ ბაბილონეთის ძლიერ ხელისუფალთ, ძვ. წ. XVIII საუკუნის დასაწყისში ასურეთში შეიქმნა ვრცელი სამეფო მეფე შამშიადად I-ის მეთაურობით. ასურის გარდა, სამეფოს მნიშვნელოვან ცენტრებად იქცა ქალაქები არბელა, ნინევია და სხვა. ძვ. წ. XVIII საუკუნეში ასურეთი დაიმორჩილა ბაბილონეთის ძლიერმა მეფემ ხამურაბიმ. ამასობაში მცირე აზიაში დიდი ძვრები მოხდა. შემოსეულმა ტომებმა გაანადგურეს ასურელთა ახალშენები, გადაუჭრეს ასურეთს მცირე აზიისაკენ მიმავალი გზები, რამაც საშუამავლო ვაჭრობის დაცემა და საერთოდ ასურეთის დასუსტება გამოიწვია.\n\nასურეთის მეზობლად, შუამდინარეთშივე, ჩამოყალიბდა ხურიტების დიდი სახელმწიფო მითანი, რომელმაც ასურეთი დაიპყრო. ძვ. წ. XVI - ძვ. წ. XV საუკუნეებში ასურეთის ქალაქებში გამგებლად მითანის მეფისნაცვლები ისხდნენ. ძვ. წ. XV საუკუნეში ასურეთმა თავი დაიხსნა მორჩილებისაგან და თვით გადავიდა შეტევაზე. მეფე ასურუბალიტ I-მა  (ძვ. წ. XV საუკუნის ბოლო და ძვ. წ. XIV საუკუნის დასაწყისი) მცირე ხნით დაიმორჩილა ბაბილონეთი. ძვ. წ. XV-XIII საუკუნეებში ასურეთი წარმატებით ომობდა მითანის წინააღმდეგ და მთლიანად დაიპყრო მისი ტერიტორია ჩრდილოეთ შუამდინარეთში (ადადნირარის, სალმანასარ I-ის, თუქულთი-ნინურტა I-ია ლაშქრობანი). ძვ. წ. XII საუკუნეში მცირე ხნით დასუსტების შემდეგ მეფე ტიგლათფილესერ I-ის (ძვ. წ. 1115 - ძვ. წ. 1077) დროს ასურეთი კვლავ გაძლიერდა და წარმატებით ეომობოდა მეზობელ ქვეყნებს. ასურელები მიადგნენ სამხრეთ ამიერკავკასიას, ებრძოდნენ ნაირის, ურარტუს, შავი ზღვისპირა ტომებსა და სხვა. თავიანთ ლაშქრობათა დროს ასურელებს არასოდეს არ მიუღწევიათ ასე შორეული ჩრდილოეთისათვის, ამ დროს, ე. წ. „შუა ასურულ“ ხანაში, ასურეთის მეფეები წარმატებით ომობდნენ აგრეთვე ჩრდილოეთ სირიასა და ფინიკიაში, ბაბილონეთში, მცირე აზიის აღმოსავლეთ რაიონებში. ინტენსიური შეტევითი ომები დიდ სამხედრო ძალას მოითხოვდა. ამას თან მოჰყვა ასურელების ჩამოყალიბება მხედართა საზოგადოებებად. სავალო კაბალა, რაც ასე ემუქრებოდა რიგით ასურელს, თანდათან შესუსტდა. ომებს ახლა დიდძალ ნადავლთან (პირუტყვი, ლითონები და  სხვა სიმდიდრე) ერთად მოჰყვებოდა უამრავი ტყვე, რომელთა დიდ ნაწილს მონებად აქცევდნენ, რაც აღრმავებდა ქონებრივ და სოციალურ დიფერენციაციას  თვით თავისუფალ ასურელთა წრეშიც.\nthumb|right|ფრთოსანი ხარის ქანდაკება.\nძვ. წ. XI საუკუნიდან დაიწყო ასურეთის დასუსტება. ეს გამოიწვია დასავლეთიდან არამეული ტომების თავდასხმამ, რომელთა თარეში ასურელთა მიწა-წყალზე თითქმის ორი საუკუნე გრძელდებოდა. ასურეთის მეფეთა რეზიდენცია ასურიდან გადაიტანეს ჯერ ქალხუში (თანამედროვე ნიმრუდი), შემდეგ დურ-შარუქინში (თანამედროვე ხორსაბადი) და ბოლოს ნინევიაში (თანამედროვე კუიუნჯიკი). ძვ. წ. IX საუკუნეში დაიბრუნა ძველი ძლიერება. ასურნასირფალი და სალმანასარ III-ის მეფობის დროს მოეწყო რამდენიმე წარმატებული ლაშქრობა ჩრდილოეთით, ნაირის ქვეყნებისა და ურარტუს ძლიერი სახელმწიფოს წინააღმდეგ, დასავლეთით ჩრდილოეთ შუამდინარეთსა და სირიაში, აღმოსავლეთით — მიდიაში, სამხრეთით — ბაბილონეთში, მაგრამ ძვ. წ. IX საუკუნის ბოლოს ასურეთი კვლავ დასუსტდა და ურარტუს დარტყმებით დაკარგა ადრე დაპყრობილი ტერიტორიების მნიშვნელოვანი ნაწილი. ურარტუს მეფეებმა ასურეთს გადაუჭრეს ჩრდილოეთ სირიისა და მცირე აზიისაკენ მიმავალი სავაჭრო-სატრანზიტო გზები და ამით მოწყვიტეს ლითონით, კერძოდ, რკინით მომარაგების ბაზებს. ამას დაემატა ხანგრძლივი სამოქალაქო ომი ქურუმთა, პრივილეგიურ სავაჭრო და სამოხელეო არისტოკრატიასა და სამხედრო არისტოკრატიას შორის. ამ კრიზისიდან გამოსვლა უკავშირდება ტიგლათფილესერ III-ის (ძვ. წ. 745 - ძვ. წ. 727) სახელს, რომლის რეფორმებმა დიდად შეუწყო ხელი ასურეთის ხელახალ გაძლიერებას. მის დროს ჩატარდა მნიშვნელოვანი სამხედრო რეფორმა — შეიქმნა სამეფო მუდმივი ჯარი, რომელსაც სახელმწიფო აიარაღებდა და ინახავდა. გატარდა ადმინისტრაციული რეფორმა: შემცირდა ადმინისტრაციული ოლქების მოცულობა და შეიზღუდა ოლქების მმართველთა ფუნქციები. თუ ასურეთის უწინდელი მეფეები დამორჩილებულ მოსახლეობას მასობრივად ჟლეტდნენ, ახლა ამ მოსახლეობას სხვა ადგილას ასახლებდნენ და სამეფოს მიმართ ვალდებულ მიწათმოქმედებად აქცევდნენ ხოლმე. დამორჩილებული მეომრების ნაწილი თვით ასურელთა ჯარშიც კი შეჰყავდათ და ა. შ. ტიგლათფილესერ III-მ სასტიკად დაამარცხა ურარტუ, დაიპყრო სირია, პალესტინა, ფინიკია, ბაბილონეთი და სხვა. შეიქმნა ასურეთის დიდი იმპერია, რომელიც შემდეგში კიდევ უფრო გაიზარდა.\n\nსარგონ II ებრძოდა ურარტუს და ახალი ტერიტორიები წაართვა. მან და მისმა მემკვიდრე სინახერიბმა (ძვ. წ. 705 - ძვ. წ. 680) გააფართოვეს ასურეთის საზღვრები აღმოსავლეთითაც მიდიისა და ელამის მიმართულებით. ასარხადონმა (ძვ. წ. 680 - ძვ. წ. 669) დაიპყრო ეგვიპტე და ა. შ. ამავე დროს დაიწყო დიდი შინაგანი და საგარეო გართულებები, გამწვავდა ბრძოლა ქვეყნის სამხედრო პარტიასა და ქურუმობას შორის, ქურუმებს ზურგს უმაგრებდნენ ბაბილონეთის სავაჭრო ცენტრები. ასურეთმა მძიმე ბრძოლები გადაიხადა ჩრდილოეთიდან შემოსულ სკვითებთან და კიმერიელებთან. ასურბანიფალს (ძვ. წ. 669 - ძვ. წ. 633) დიდი ბრძოლა მოუხდა ამბოხებულ ბაბილონეთთან. ასურეთს ამ დროს ჩამოსცილდა ეგვიპტეც. ძვ. წ. 605 გაძლიერებული მიდიისა და ბაბილონეთის კოალიციამ ბოლო მოუღო ასურეთის სახელმწიფოს. მისი ტერიტორია გამარჯვებული სახელმწიფოს შემადგენლობაში შევიდა. თვით ასურელები თანდათანობით არამეულ მოსახლეობაში გაითქვიფნენ და თავიანთი ეთნიკური ინდივიდუალობა დაკარგეს.\n\n==ლიტერატურა==\n\n\n*", "url": "https://ka.wikipedia.org/wiki/ასურეთი", "length": 8140}
{"id": "11471", "title": "შატილი", "text": "''' შატილი''' — ქართული სამშენებლო ხელოვნების ერთ-ერთი უნიკალური ძეგლია. კლდეზე შეფენილი სოფელი ერთდროულად საცხოვრებელიც იყო და ციხესიმაგრეც. იგი საუკუნეთა მანძილზე დარაჯობდა საქართველოს ჩრდილოეთ გადმოსასვლელებს (ამჟამად აღდგენილია).\n\nსოფლის კიდეებს მიუყვება ერთმანეთთან მიჯნით ნაგები ციხე-სახლების რიგი და იქმნება ერთიანი, მიუვალი დამცველი კედელი, რომელიც საიმედოდ კეტავს სოფელს. გარე სამყაროსთან შატილს არღუნის ხეობაში გამავალი ერთადერთი ვიწრო გზა აკავშირებს. შატილის განაშენიანება ტერასულია, შენობათა ძირითადი ტიპია ბრტყელსახურავიანი სახლი და კოშკური საცხოვრებელი. სოფელს შენობებს შორის მთელ სიმაღლეზე აუდის ვიწრო ქვის კიბე, აქა-იქ შემორჩენილია ძვლებისაგან შეკრული ფიცარნაგები — გადასასვლელები, რომელთა მეშვეობით მტრის შემოსევის შემთხვევაში შესაძლებელი იყო მთელი სოფლის შემორბენა ქუჩაში გამოუსვლელად.\n\n1970-იანი წლებში დაიწყო შატილის რესტავრაცია-ადაპტაცია (არქიტექტორები თ. აბრამიშვილი, ნ. მინდორაძე, ი. შარაშენიძე).\n\n2007 წლის 24 ოქტომბრიდან შატილი შეტანილია იუნესკოს მსოფლიო მემკვიდრეობის საცდელ სიაში.<ref></ref>\n\n==ლიტერატურა==\n\n\n==სქოლიო==\n\n\n\n\n\n\nკატეგორია:კულტურული მემკვიდრეობის ძეგლები მცხეთა-მთიანეთის მხარეში\nკატეგორია:დუშეთის მუნიციპალიტეტის ციხესიმაგრეები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/შატილი", "length": 1236}
{"id": "11477", "title": "მცხეთის ჯვრის მონასტერი", "text": "'''მცხეთის ჯვრის მონასტერი''', '''ჯაჭვის საყდარი''' — VI საუკუნის ტაძარი და მონასტერი<ref>საქართველოს პრეზიდენტის ბრძანებულება № 665, 2006 წლის 7 ნოემბერი, ქ. თბილისი, კულტურის ზოგიერთი უძრავი ძეგლისათვის ეროვნული მნიშვნელობის კატეგორიის მინიჭების შესახებ</ref>. მდებარეობს მცხეთის აღმოსავლეთით, მდინარეების მტკვრისა და არაგვის შესართავთან, კლდოვანი მთის წვერზე. შეტანილია მსოფლიო კულტურული მემკვიდრეობის ძეგლთა სიაში.\n\n== ისტორია ==\nტაძრის სახელწოდებას ისტორიული საფუძველი აქვს. IV საუკუნის 30-იან წლებში ქრისტიანობის მიღების პირველივე წლებიდან ამ ადგილას მეფე მირიან III-მ ხის ჯვარი აღამართინა, რომელსაც, მოგვიანებით გარდა ქართველებისა თაყვანს სცემდნენ მთელი კავკასიის ქრისტიანებიც. VI საუკუნის II ნახევარში (545-586) ქართლის ერისმთავარმა გუარამმა ჯვრის ჩრდილოეთით '''პატარა ეკლესია''' ააშენა. იმავე - VI საუკუნის მიწურულსა და VII საუკუნის დასაწყისში (586/587-604/605) გუარამის ძემ - ერისმთავარმა სტეფანოზ I-მა ასევე მისი ძმების დემეტრესა და ადარნასეს (604/605-634/635) და ერისმთავართა სახლობის სხვა წევრების თანამონაწილეობით მცირე ტაძრის გვერდით ააგო '''დიდი ტაძარი''', რომელიც ზედ გადაეხურა ხის ჯვარს (ჯვრის კვარცხლბეკი დღემდეა დარჩენილი ეკლესიაში). \n\nვახუშტი ბატონიშვილი საქართველოს გეოგრაფიულ აღწერაში წერს:\n\n\nმოსე ჯანაშვილს თავის მხრივ მოკლედ მოყოლილი აქვს ჯვრის მონასტრის აგების პროცესი და იძლევა საინტერესო ცნობებს.\n\n\n\n\nჯვრის მცირე და დიდი ტაძრების აგების დრო თვით ძეგლთა ანალიზის საფუძველზე დაადგინა გიორგი ჩუბინაშვილმა. საუკუნეთა მანძილზე მცირე ტაძარი ძლიერ დაზიანდა, დიდმა ტაძარმა კი დღემდე კარგად მოაღწია. ჯვრის მონასტერს სარემონტო-სარესტავრაციო სამუშაოები ჩაუტარდა: 1924-1927 წლებში (ხელმძღვანელები: გ. ჩუბინაშვილი, ნ. სევეროვი); 1933-1939 წლებში (ხელმძღვანელები: გ. ჩუბინაშვილი, ნ. სევეროვი); 1963-1965 წლებში (ხელმძღვანელი: რუსუდან გვერდწითელი).\n\n== მთავარი ტაძარი ==\nჯვრის უშუალო წინამორბედია ნინოწმინდის ტაძარი. ჯვარში განვითარებულია და მხატვრულად სრულყოფილია ნინოწმინდის კომპოზიცია. გეგმის საფუძველს აქაც კუთხისოთახებიანი ტეტრაკონქი შეადგენს, მაგრამ ეს კუთხის ოთახები რადიალურად კი არ არის განლაგებული, როგორც ნინოწმინდაში, არამედ აფსიდების ღერძების პარალელურად და გუმბათქვეშა სივრცესთან დაკავშირებულია კუთხის ღრმა ნიშებით, რომელთაც წრის 3/4-ის მოხაზულობა აქვთ. შენობის ბირთვს, ჩვეულებისამებრ, შეადგენს კვადრატი, რომლის თავზეც აღმართულია 8-წახნაგოვან ყელზე დამყარებული გუმბათი. იგი მთელი შიგა სივრცის დომინანტია, განსაზღვრავს ყველა სხვა ნაწილის ფორმასა და პროპორციებს ამ ხუროთმოძღვრულ სივრცეში.\n\nჯვრის დიდი ტაძარი ჯვარგუმბათოვანი ტიპის ნაგებობაა, მისი გარეთა პირი და ინტერიერი ამოყვანილია ვარდისფერი ქვით, ზოგ ადგილას კი მუქი ღვინისფერი ქვის კარგად გათლილი კვადრებისაგან. ქვებს შორის ნაკერების სწორხაზოვნება, ყველგან მკაცრადაა დაცული, ტაძარი თავისი მასშტაბითა და დანაწევრებით, ორგანულად ერწყმის მთას. ტაძარი აღმართულია მოსწორებულ, სწორკუთხა მოედანზე. აქვს ორსაფეხურიანი ცოკოლი, დასავლეთით იგი ემყარება ხელოვნურად გამაგრებულ ვერტიკალურ კლდეს. ტაძარში შესასვლელი სამხრეთიდან და ჩრდილოეთიდანაა. გუმბათის ნახევარსფეროში გამოსახულია რელიეფური ჯვარი. რომელსაც აქვს როგორც მხატვრული ისე კონსტრუქციული დანიშნულება. გუმბათქვეშა სივრცე ოთხივე მხრივ გახსნილია აფსიდებით, რომელებიც გეგმაში ჯვარს ქმნიან, ჯვრის მკლავებს შორის ყოველ კუთხეში ჯვაროვანი კამარით გადახურულია თაღია. ყოველ ნიშში გაჭრილია ოთახში შესასვლელი: სამკვეთლო და სადიაკვნე. სამხრეთ-დასავლეთი ოთახი საქალებოა, რომლის შესასვლელის თავზე წარწერაა: \n\nჯვრის ტაძარი - ძველი ქართული ხუროთმოძღვრების ძიებათა დამაგვირგვინებელი და ყველაზე სრულად განმასახიერებელი ნაწარმოები - საფუძველს უყრის განვითარების მთელ საფეხურს: VII საუკუნეში იქმნება  ანალოგიურ ძეგლთა მთელი ჯგუფი, რომლებიც გეგმისა და საერთო აგებულების მხრივ დიდად უახლოვდება მცხეთის ჯვარს, მაგრამ, ბუნებრივია, კერძო თვისებებითა და დეტალებით განსხვავდება მისგან. ასეთებია ატენის სიონი, ძველი შუამთა, მარტვილი.\n\nჯვრის ტიპი, ე.ი. კუთხისოთახებიანი ტეტრაკონქი, ცნობილია მხოლოდ საქართველოსა და სომხეთში. სომხური ნიმუშები ქართული ნიმუშთაგან განსხვავდება გარკვეული თავისებურებით, როგორც საერთოდ ამ ორი ქვეყნის ხუროთმოძღვრება.\n\n=== ხის ჯვრის კვარცხლბეკი ===\nმცხეთის მოპირდაპირე მხარეს, არაგვის გაღმა კლდის მაღალ მთაზე, ერთი უცნაური ხე იდგა, რომელიც საოცარ სურნელს გამოსცემდა. ამ ხეს ხალხი სასწაულთმოქმედ ხეს ეძახდა, რადგანაც დაჭრილი ნადირი ან ფრინველი მის ფოთოლს თუ შეჭამდა მაშინვე განიკურნებოდა. \n\nმირიან მეფის ძემ რევიმ ეპისკოპოსის ლოცვაკურთხევით და ერის თანხლებით, სასწაულთმოქმედი ხე მოაჭრევინა და მცხეთაში წამოაბრძანა, რომელიც სვეტიცხოვლის ხის სამხრეთის მხარეს აღმართეს. ამის შემდეგ ამ ხისგან დამზადდა სამი ხის ჯვარი, და სამივე ჯვარი 20 მაისს აღიმართა. სწორედ ამიტომ არის ეს დღე ჯვარპატიოსნის სახელით ცნობილი, რომელსაც ქართველი ერი დღესაც ზეიმობს. \nსასწაულთმოქმედი ხისაგან დამზადებული სამი ჯვარი ასე გადანაწილდა: ერთი აღიმართა მცხეთის ჯვრის ტერიტორიაზე, იქ სადაც ქვის კვარცხლბეკი დგას ჯვრისთვის. მეორე - თხოთის მთაზე, იქ სადაც მირიან მეფეს თვალთ დაუბნელდა და მესამე - უჯარმაში.\n\n<gallery>\nМашуков. 520. Кавказ. Крестовоздвиженский (цепной) монастырь. Внутренний вид храма.jpg|ჯვრის კვარცხლბეკი, 1893 წ.\nJvari Monastery interior.JPG|ჯვრის კვარცხლბეკი, 2007 წ.\n</gallery>\n\n=== ფასადი ===\nჯვრის გარეგნული სახე ნათლად ასახავს სივრცის შიგა დანაწევრებას. აქ გვაქვს შიგა და გარე ფორმების მხატვრულად გააზრებული შესაბამისობა. ეს პირველი მაგალითია შუა საუკუნეების ქართულ ხუროთმოძღვრებაში, როცა ფასადის სახე დამოუკიდებელი, შეგნებულად დასახული მხატვრული ამოცანის მნიშვნელობას იძენს. ამიერიდან ეს ქართული არქიტექტურის დამახასიათებელი ნიშანი იქნება ერთი იმ მრავალ ნიშანთაგანი, რომლებიც მკვეთრად განასხვავებენ მას ბიზანტიურისაგან (ბიზანტიაში ხუროთმოძღვართა ყურადღებას მთლიანად იპყრობდა დიდებული შიგა სივრცის შექმნის ამოცანა, ფასადები მათ არ აინტერესებდათ). მიუხედავად იმისა, რომ შენობა დიდი არ არის (სიმაღლე 25 მ არ აღემატება), იგი მონუმენტურ შთაბეჭდილებას ტოვებს. ფასადთა დამუშავებაში სრული კანონზომირებაა.\n\nჯვრის ტაძარი ბოლნისის სიონის შემდეგ ხუროთმოძღვრების სკულპტურული მორთვის ახალ საფეხურს წარმოადგენს. ფიგურული რელიეფების განლაგება ღრმად გააზრებულ სისტემას ექვემდებარება. დასავლეთი ფასადი, რომელიც ზედ ქარაფის პირასაა დაკიდებული და შორიდან ჩანს, მარტივად და ზოგადად არის დამუშავებული. აქ მთავარი ფასადები აღმოსავლეთ და სამხრეთისაა. აღმოსავლეთ ფასადზე საკურთხევლის აფსიდს 3 სარკმელი აქვს, რომლებიც შეკრულია მათ თავზე გავლებული დეკორატიული, რელიეფური სარტყელით. სარტყელის ზემოთ, სარკმლების შესაბამისად, მოთავსებულია 3 რელიეფური გამოსახულება იმ პირებისა, რომელთა თაოსნობით და ხარჯითაც აშენდა ეკლესია: შუაში ქრისტეს წინაშე მუხლმოდრეკილი სტეფანოზ ერისმთავარია, ე.ი. მთავარი მშენებელი; მარცხნივ - მისი ძმა დემეტრე მფარველი ანგელოზითურთ, მარჯვნივ - სტეფანოზის მემკვიდრე ადარნასე (მის ზემოთაც ფრთაგაშლილი ანგელოზია, რომელსაც მარჯვენა ხელი წინა აქვს გაწვდილი); ადარნასეს წინაა მუხლმოდრეკილი ბავშვი - მისი ძე ქობული. სამივე რელიეფზე ასოთმთავრული წარწერებია, რომლებშიც მშენებელთა სახელები და ტიტულებია მოხსენიებული (ჯვრის წარწერები).\n<center><gallery perrow=\"3\" widths=\"250px\" heights=\"270px\">\nImage:Mtskheta. Jvari monastery wall writing. DEMETRE1.jpg|„წმიდაო მიქაელ მთავარანგელოზო, დემეტრეს ჳპატოსსა მეოხ ხეყავ“.\nImage:Mtskheta. Jvari monastery wall writing. STEPHANOZ1.jpg|„ჯუარო მაცხოვრისაო სტეფანოს ქართლისა პატრიკიოსი შეიწყალე“.\nImage:Mtskheta. Jvari monastery wall writing. ADARNERSE1.jpg|„წმიდაო გაბრიელ მთავარანგელოზო, ადრნერსეს ჳპატოსსა მეოხ ეყავ“.\n </gallery></center>\n\nსამხრეთი ფასადი საკმაოდ ღრმა ნიშების წყალობით უფრო დიფერენცირებული ჩანს. სამხრეთ შესასვლელის თავზე, ტიმპანში, არის ძველ ქრისტიანულ სამყაროში დიდად გავრცელებული გამოსახულება - ანგელოზთა მიერ ჯვრის ამაღლება. კომპოზიცია ოსტატურადაა ჩართული და შეხამებული ტიმპანის ნახევარწრიულ მოხაზულობასთან. სამხრეთის ფასადის სხვა რელიეფები (ნიშებში მოთავსებული) ძლიერ დაზიანებულია. ფასადი, რომლის წინაც მცირე ჯვრის ეკლესია დგას, სრულიად მოურთავია. შენობის საერთო ჰარმონიისათვის დიდი მნიშვნელობა აქვს ფასადთა პერანგის მშვენივრად გათლილი ქვის ფერს - მოვარდისფრო-ქვიშისფერს, დროთა ვითარებისაგან თითქოს ოდნავ შეჟანგულს. ტაძარი არა მარტო ფორმებით, მასშტაბით და პროპორციებით ეხამება გარემოს, არამედ ფერითაც.\n\n\n\n=== წარწერები ===\nქართული ასომთავრული დამწერლობის ჩვენამდე მიღწეული ერთ-ერთი უძველესი ეპიგრაფიკული ნიმუში ამოკვეთილია ჯვრის ტაძრის აღმოსავლეთ და სამხრეთ ფასადის რელიეფებზე, ტაძრის შუაში აღმართულ ჯვრის კვარცხლბეკზე (კვარცხლბეკის შემორჩენილი ნაწილი წარწერის ფრაგმენტითურთ ამჟამად დაცულია საქართველოს სახელმწიფო მუზეუმში), ტაძრის სამხრეთ – დასავლეთ კუთხის ოთახის შესასვლელის თავზე და კედლის მოპირკეთების ცალკეულ ფილებზე. ყველა წარწერა თანადროულია და მათში მოხსენიებული ისტორიული პირების, კერძოდ, სტეფანოზის ქართლში ერისმთავრობის დროის მიხედვით თარიღდება (VI-VII საუკუნეების მიჯნა).<ref>ქსე, ტ. 11, გვ. 563, თბ., 1987</ref><ref>\"ქართული წარწერების კორპუსი, ლაპიდარული წარწერები,  I - აღმოსავლეთ და სამხრეთ საქართველო, (V-X სს.)\", ნ. შოშიაშვილის გამოც., თბ., 1980 ვ. სილოგავა</ref><ref>\"A LA CROISEE DES TEMPS\", Alexandre ALTER, roman, français – Edilivre éditions, Paris, avril 2012</ref>\n\n== მცირე ტაძარი ==\nმინი|მარცხნივ|300პქ|შესასვლელი მცირე ტაძარში (ხედი აღმოსავლეთიდან)\nმინი|170პქ|მცირე ტაძრის ინტერიერი\nჯვრის მცირე ეკლესია (8,3X5,5 მ) მდებარეობს დიდი ტაძრის ჩრდილოეთით. გადმოცემით ცნობილია რომ ჯვრის მცირე ტაძარი აშენებულია ქართლის პირველი ერისმთავარი - გუარამის მიერ. გარედან იგი ორფერდა სახურავიანი მარტივი სწორკუთხა ნაგებობაა, შიგნით ჯვრისებრი მოხაზულობა აქვს (1 აფსიდითა და 3 სწორკუთხა მკლავით). შუაში კვადრატია, რომელსაც გუმბათისებრი გადახურვა ჰქონია (მხოლოდ ყელის გარეშე). ნაშენია კარგად გათლილი, მომწვანო ფერის ქვიშაქვის დიდი კვადრებით.  წყობის ჰორიზონტალური ნაკერების სწორხაზოვნება ფასადებზე და ინტერიერში მკაცრადაა დაცული. ტაძრის სამხრეთით და ჩრდილოეთით განლაგებულია კარიბჭეები. სამხრეთის კარიბჭე დიდსა და მცირე ტაძარს აერთებს. ტაძრის ჩრდილო დასავლეთით თაღოვანი ნიშია, რომელშიც გამოსახულია განედლებული ჯვარი, ვარაუდობენ რომ ამ ნიშში კათალიკოსის ტახტი იდგა. აბსიდის იატაკი ერთი საფეხურით არის აწეული, საკურთხევლის კონქი თავიდან მოზაიკით ყოფილა შემკობილი, რომელიც დღეს უკვე წაშლილია. ეკლესია დგას მაღალ თლილი ქვით ნაგებ სუბსტრუქციაზე, რომელიც შენობას საზეიმოიერს ანიჭებს. ეკლესია ძლიერ დაზიანებულია: სახურავი და კამარა ჩანგრეულია, იატაკი აყრილი, ფასადის კვადრები გამოქარული და ამოცვენილი. ეკლესიის ცენტრალური კვადრატი უფრო მაღალია ვიდრეშენობის დანარჩენი ნაწილები. იგი გადახურული ყოფილა ჯვაროვანი კამარით. ჯვრის მკლავები ცილინდრული კამარებითაა გადახურული. აღმოსავლეთისა და დასავლეთის მკლავები შედარებით დაგრძელებულია. აღმოსავლეთით ნახევარწრიული აფსიდია განიერი ბემით. აფსიდში, სარკმლის ორივე მხარეს, ნიშებია. აღმოსავლეთისა და დასავლეთის კედლებში მოზრდილი სარკმლებია, ხოლო დანარჩენ ორ კედელში - ტიმპანებიანი გასასვლელები.\n\n== გალავანი ==\nტაძრის გარშემო არსებული საფორტიფიკაციო ნაგებობები (ამჟამად დანგრეული კოშკი და გალავანი) უფრო გვიანდელია.\n\nწლების განმავლობაში ჯვრის კომპლექსისთვის ბევრი ზიანი იქნა მიყენებული, ბუნებით თუ ადამიანის ხელით და ამჟამად ის მსოფლიოს 100 განადგურების პირას მისულ უმთავრეს კულტურულ ძეგლთა შორისაა.\n\n==წმინდა ნინოს წყარო==\nჯვრის მონასტრის მთავარი ტაძრის სამხრეთი მხრიდან გალავანში არის ჩასასვლელი წმინდა ნინოს წყაროზე. აღნიშნულ ადგილამდე ჩადის ვიწრო ბილიკი.\n\n<gallery>\nМашуков. 521. Кавказ. Крестовоздвиженский (цепной) монастырь. Пещера и источник св. Нины вблизи монастыря.jpg|წმ. ნინოს წყარო. 1893\nსურათი:Sant Nino 's spring.jpg|ჩასასვლელი წმ. ნინოს წყაროსთან\nსურათი:Sant Nino 's spring (1).jpg|წმ. ნინოს წყარო. 2015\nსურათი:Sant Nino 's spring (2).jpg|მცირე მოედანი წმ. ნინოს წყაროს წინ\n</gallery>\n\n==ერთსართულიანი ნაგებობა==\n1980-იანი წლების დამდეგს გაჩნდა იდეა მცხეთის ჯვრის მონასტრის მახლობლად აშენებულიყო მცირე ნაგებობები. 1981 წლის 4 აგვისტოს მცხეთის რაიკოოპკავშირის გამგეობამ თხოვნით მიმართა სახალხო დეპუტატთა რაისაბჭოს აღმასკომისთვის მცირე კატეგორიის სასადილოს მშენებლობის დაწყების ნებართვა. 1989 წლის იანვარში მცხეთის რაისაბჭოს აღმასკომმა მიიღო გადაწყვეტილება, რომლის საფუძველზეც გამოიყო „ჯვრის ტერიტორიაზე მეორე კატეგორიის სასადილოს მშენებლობისათვის 0,25 ჰა საძოვარი მიწის ფართობი“. იმავე წელს საქართველოს სსრ-ის სატყეო მეურნეობის სამინისტრომაც დაუჭირა მხარი რაიაღმასკომს (ბრძანება №220) ცვლილებით: „მცხეთის სატყეო მეურნეობის მიწებიდან ჯვრის მონასტრის შემოგარენში რაიკოოპკავშირის საზაფხულო ტიპის პავილიონის მშენებლობისათვის შეირჩეს 0,25 ჰა“. მიუხედავად იმისა რომ მცხეთა და მისი შემოგარენი ნაკრძალად, კერძოდ არქეოლოგიურ და არქიტექტურულ მუზეუმ-ნაკრძალად იყო გამოცხადებული მშენებლობის დაპროექტება მაინც დაიწყო დამკვეთმა — მცხეთის რაიკოოპკავშირმა და საპროექტო ორგანიზაციამ — „ცენტროსოიუზპროექტის“ თბილისის ფილიალმა. 1983 წლისთვის ესკიზის პროექტი უკვე მზად იყო. ძეგლთა დაცვის მთავარი სამეცნიერო-მეთოდიკური საბჭოს სხდომის 1983 წლის 5 დეკემბრის ოქმით ირკვევა, რომ იხილებოდა „მცხეთის ჯვართან წყლების, სუვენირებისა და ყვავილების გასაყიდი ნაგებობის პროექტის“ საკითხი. საბოლოოდ აშენდა ერთსართულიანი შენობა, რომელიც სამი მხრიდან მიწაში იყო ჩაფლული<ref>გაზ. „კომუნისტი“, №44 (20385), 21 თებერვალი, 1989</ref>. დასასრულს ნაგებობა ტაძრის მოქმედი მონასტერმა კელიად აითვისა.\n\n== სქოლიო ==\n\n\n\n\n\n\n\nკატეგორია:მსოფლიო მემკვიდრეობის ძეგლები საქართველოში\nკატეგორია:მცხეთის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/მცხეთის_ჯვრის_მონასტერი", "length": 12852}
{"id": "11479", "title": "მუცო", "text": "'''მუცო''' — სოფელი დუშეთის მუნიციპალიტეტში, მდინარე არდოტის წყლის (არღუნის მარჯვენა შენაკადი) ხეობაში, ხევსურეთის შემოსასვლელის ისტორიული დარაჯი და დამცველი. ზღვის დონიდან 1880 მ, დუშეთიდან 121 კმ.\n\nსოფელში, რომელიც თითქმის გაუკაცრიელდა საუკუნეზე მეტი ხანია, შუა საუკუნეების გამაგრებული, საყოფაცხოვრებო დანიშნულების დაახლოებით 40-მდე სახლია განლაგებული ვერტიკალურ ტერასებზე მუცო-არდოტის ხეობის თავზე. ამჟამად ოთხი საბრძოლო დანიშნულების ციხე-კოშკი და რამდენიმე საცხოვრებლის ნანგრევია შემორჩენილი მუცოში. მათ შორის, ლეგენდარული თორღვას ციხე და კოშკი. მუცო, ძირითადად, ორ ნაწილად იყოფა: ზემოთ უფრო ძველი შეთეკაურთ უბანია და მეორე შედარებით ახალი — დაიაურთ უბანი. მისადგომად რთულ სოფელში შენარჩუნებულია ორიგინალური არქიტექტურა. ტურისტებისა და მთამსვლელების საყვარელი ადგილი — მუცო, საქართველოს ყველაზე სავალალო მდგომარეობაში მყოფ ისტორიულ ძეგლთა სიაშია.\n\nლეგენდის თანახმად, სოფლის მკვიდრნი მთავარანგელოზის ბროლისკალოს ხატზე ლოცულობდნენ. მუცოელები განთქმული მეომრები და მონადირეები იყვნენ და საუკუნეების განმავლობაში ხატისთვის მოძღვნილ საგანძურს იცავდნენ. გადმოცემის მიხედვით, საგანძური დღესაც მუცოს ახლოს, მაღალ მთებშია დაცული და რჩეულის მოლოდინშია.\n\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref>საქართველოს პრეზიდენტის ბრძანებულება № 665, 2006 წლის 7 ნოემბერი, ქ. თბილისი, კულტურის ზოგიერთი უძრავი ძეგლისათვის ეროვნული მნიშვნელობის კატეგორიის მინიჭების შესახებ</ref>.\n\nმუცოში, ძირითადად, ორი გვარი სახლობდა: შეთეკაურები და დაიაურები.\n==ფოტოგალერეა==\n<gallery>\nფაილი:Mutso, Georgia.jpg|\nფაილი:Geo92-061-2400.jpg|<small>ცანგალას ფოტო</small>\nფაილი:Geo92-057.-2400jpg.jpg|<small>ცანგალას ფოტო</small>\nფაილი:Xevsureti.muco (11).JPG|მუცო\nფაილი:Xevsureti. muco(12).JPG|მუცო\nფაილი:Georgia, Summer 2009 - Shatili 11-07-2097.JPG|\nფაილი:Mutso Towers.jpg|\nფაილი:MUTSO (KHEVSURETI).jpg|\nფაილი:Mutso (9460921390).jpg|\nფაილი:Mutso (9460925408).jpg|\nფაილი:Mutso (9460917396).jpg|\nფაილი:Mutso (9458137603).jpg|\nფაილი:Mutso (9458132359).jpg|\n</gallery>\n\n==დემოგრაფია==\n2014 წლის აღწერის მონაცემებით, სოფელში ცხოვრობს 15 ადამიანი.\n\n\n\n==იხილეთ აგრეთვე==\n* თორღვაის კოშკი\n\n==ლიტერატურა==\n\n\n==სქოლიო==\n\n\n\n\nკატეგორია:დუშეთის მუნიციპალიტეტის ისტორიული სოფლები\nკატეგორია:დუშეთის მუნიციპალიტეტის სოფლები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/მუცო", "length": 2334}
{"id": "11484", "title": "მედინა", "text": "'''მედინა''' (; მადინაჰ) — ქალაქი საუდის არაბეთის ჰეიაზის რეგიონში. 2004 წლის მონაცემებით მისი მოსახლეობა 918.889 სულს შეადგენდა. კოორდინატებია 24.50° N 39.5833° E. ქალაქის თავდაპირველი სახელი იყო ''იათრიბი'', თუმცა მოგვიანებით გახდა \"მადინატ ალ-ნაბი\" (წინასწარმეტყველის ქალაქი) ან \"ალ მადინა ალ მუნავარაჰ\" (გაბრწყინებული ქალაქი). შემოკლებული ფორმა \"მადინა\" ნიშნავს ქალაქს. მედინა ისლამის მეორე უწმინდესი ქალაქია, მექას შემდეგ.\n\nქალაქის რელიგიურ მნიშვნელობას განაპირობებს იქ მდებარე წინასწარმეტყველი მუჰამედის აკლდამა მასჯიდ ალ-ნაბავის (ალ-ნაბავის მეჩეთი) სიახლოვეს, რომელსაც ქუბათ ან-ნაბის, ანუ წინასწარმეტყველის თაღს უწოდებენ. აკლდამა მუჰამედის სახლის გვერდზეა აშენებული. მისი სახლი მოგვიანებით მეჩეთის ნაწილი გახდა ხალიფი ალ-ვალიდ იბნ აბდელ მალეკის მიერ ჩატარებული ტაძრის გაფართოებისას. პირველი ისლამური მეჩეთიც მედინაში მდებარეობს და ცნობილია სახელით \"მასჯიდ ქუბა\" (ქუბის მეჩეთი).\n\nმექას მსგავსად, ქალაქ მედინაში შესვლის უფლება მხოლოდ მუსლიმანებს აქვთ. ორივე ქალაქის მრავალრიცხოვანი მეჩეთები ყოველწლიურად უამრავ მუსლიმანთა პილგრიმობის ადგილია.\n\n== ისტორია ==\nპრე-ისლამურ პერიოდში ქალაქს იასრიბი ერქვა და მნიშვნელოვანი სავაჭრო ქალაქი იყო. ქალაქის წარმართი მცხოვრებლები ყოველწლიურად მექას მიემგზავრებოდნენ უძველეს ტაძარ-აკლდამაში მოსალოცად, ვინაიდან ორივე ქალაქის მთავარი ღვთაება მანათი იყო. ქალაქში დიდი რაოდენობით არაბი ებრაელებიც ცხოვრობდნენ, თუმცა ისინი დანარჩენი მოქალაქეებისგან მხოლოდ რელიგიური ტრადიციებით გამოირჩეოდნენ.\n\n622 წელს მედინა გახდა მუჰამედის მზარდი რელიგიური მოძრაობის ცენტრი ჰიჯრას შემდეგ. იმავე წელს მუჰამედი მოწვეულ იქნა იათრიბში საცხოვრებლად და ქალაქის მმართველად. ისლამურ წყაროებზე დაყრდნობით ამ დროისთვის ქალაქში ორი განსხვავებული წარმართული სარწმუნოების მიმდევარი ხალხი (აუსი და ხაზრაჯი) და სამი ებრაული ტომი (ბანუ ქინუკაა, ბანუ ნადჰირ და ბანუ ქურაიზა) სახლობდა.\n\nლეგენდის თანახმად იათრიბის წარმართმა ტომებმა მექაში მცხოვრები თვით-შერქმეული წინასწარმეტყველის შესახებ შეიტყვეს და გადაწყვიტეს მოეწვიათ იგი ორ ტომს შორის ჩამოვარდნილ უთანხმოებაში შუამავლობისთვის. მუჰამედი და მისი მიმდევრები შემდგომში დათანხმდნენ იათრიბში გადმოსვლაზე (ჰიჯრას მიგრაცია) და ქალაქს შედეგად ალ-მადინაჰ ალ-ნაბი, ანუ მაცნეს ქალაქი, დაერქვა, სადაც მუჰამედი მედინას ქარტიას სწერს და ქალაქის ლიდერი ხდება. ამავე გადმოცემის თანახმად ეს ქარტია ქალაქის ყველა ტომთან იქნა შეთანხმებული.\n\n627 წელს მექას არმია მედინაზე იერიშს იღებს აბუ სუფიანის მეთაურობით. აბუ სუფიანი მედინის აღებაში დახმარებას ადგილობრივ ებრაულ ტომს ბანუ ქუარაიზას სთხოვს. შეთანხმებით ებრაელები მუსლიმებს ზურგს უკან უნდა დასხმოდნენ ან მექას ჯარი მალულად შემოეშვათ ქალაქში. ჰადით ბუხარის მიხედვით ბანუ ქურაიზას ტომის მიერ აბუ სუფიანისთვის დახმარების გაწევა ხელშეკრულების დარღვევად იქნა მიჩნეული და საად იბნ მუადის გადაწყვეტილებით ამ ტომის ყველა მამაკაცი მოკლულ იქნა. ვინაიდან ისლამური ჰადითი რომელიც ამ მოვლენიდან ორ საუკუნეში დაიწერა ერთადერთი დღემდე შემორჩენილი წყაროა, შეუძლებელია იმის გარკვევა თუ რა პირობებში მოხდა ქალაქის სხვადასხვა ტომთა განადგურება ან გაძევება. მუჰამედი ქალაქის ყველა მცხოვრებს მოუწოდებს ისლამის რელიგიაზე მოქცევას და მედინის ქარტია მას ღვთის მოციქულად მოიხსენიებს. თუმცა მუჰამედს ქალაქის ებრაელ და ქრისტიან მცხოვრებთა დარწმუნება ისლამის როგორც იუდაიზმის ან ქრისტიანობის ჭეშმარიტ განშტოებად დარწმუნება გასჭირვებია.\n\nჰიჯრადან ათი წლის შემდეგ მედინა ხდება მთავარი დასაყრდენი საიდანაც მუჰამედი იერიშებს აწარმოებდა და აქედან გაემართა მექაში, რომელიც მას უბრძოლველად ჩაბარდა. მთელს სახალიფოში ისლამის დამკვიდრების შემდეგაც მედინა რამდენიმე წელი ყველაზე მნიშვნელოვან ქალაქად და სახალიფოს დედაქალაქად დარჩა.\n\nპირველი ოთხი ხალიფის მმართველობის პერიოდში ისლამური იმპერია სწრაფად იზრდება და მალე მოიცავს განათლების უძველეს ისტორიულ კერებს - იერუსალიმს, დამასკოსა და ბაღდადს. მეოთხე ხალიფის, ალის გარდაცვალების შემდეგ სატახტო ქალაქი დამასკოში გადადის და მედინას, როგორც პოლიტიკური და კულტურული ცენტრის მნიშვნელობა ნელ-ნელა კლებულობს.\n\n1924 წელს ქალაქი, რომელიც ოსმალეთის ხელში იყო საუკუნეების განმავლობაში, იბნ საუდმა ჩაიგდო ხელთ, რომელიც მოგვიანებით საუდის არაბეთის პირველი მეფე გახდა.\n\nამჟამად მედინა ქრისტიანებისთვის შეუღწევადი ქალაქია, რაც წინასწარმეტყველი მუჰამედის დროისგან განსხვავდება, ვინაიდან მის მიერ ქრისტიანებს ნებადართული ჰქონდათ ალ-ნაბავის მეჩეთში ელოცათ.\n\n== იხილეთ აგრეთვე ==\n* წმინდა ქალაქები\n* მექა\n\n== რესურსები ინტერნეტში ==\n* მედინას მეგზური\n* მედინას სატელიტური რუკა\n\nკატეგორია:ისლამი\nკატეგორია:წმინდა ქალაქები\nკატეგორია:საუდის არაბეთის ქალაქები\n\nhu:Medina", "url": "https://ka.wikipedia.org/wiki/მედინა", "length": 4354}
{"id": "11489", "title": "ფორდ მუსტანგი", "text": "thumb|300px|2011 წლის ფორდ მუსტანგი\n'''ფორდ მუსტანგი''' () — პოპულარული ამერიკული ავტომანქანა. თავდაპირველი დიზაინი ფალკონის ბაზაზე შეიქმნა და პირველი მუსტანგის სერია — თეთრი კაბრიოლეტი შავი ინტერიერით ფორდის ამწყობი საამქორდან 1964 წლის 9 მარტს გამოვიდა დიარბორნში, მიჩიგანი. ფორდმა საზოგადოებას ეს მოდელი ნიუ-იორკის მსოფლიო ავტო-გამოფენაზე 1964 წლის 17 აპრილს, ხოლო 19 აპრილს კი სამივე ამერიკული სატელევიზიო არხით გააცნო. ეს იყო ავტოინდუსტრიის ისტორიაში ყველაზე წარმატებული პროდუქციის წამოწყება, რომელმაც ფორდის დილერებს ამერიკის მთელ კონტინეტზე შეკვეთებისგან გასაქანი არ მისცა. ორიგინალმა მუსტანგმა ინდუსტრიაში მრავალ იმიტაციას მისცა დასაბამი. მოდელის არსებობის ადრეულ წლებში ის სპორტულობის, ფასისა და წარმადობის ერთ-ერთ საუკეთესო შეხამებად ითვლებოდა.\n\n==რესურსები ინტერნეტში==\n\n*ოფიციალური საიტი\n*\n*American Classic: Ford Mustang  – slideshow by ''Life magazine''\n\nკატეგორია:ფორდის ავტომობილები", "url": "https://ka.wikipedia.org/wiki/ფორდ_მუსტანგი", "length": 898}
{"id": "11491", "title": "ალბერ კამიუ", "text": "'''ალბერ კამიუ''' (; დ. 7 ნოემბერი, 1913 — გ. 4 იანვარი, 1960) — ფრანგი მწერალი და ფილოსოფოსი, აბსურდის ფილოსოფიის წარმომადგენელი, ნობელის პრემიის ლაურეატი ლიტერატურის დარგში (1957).\n\n== ადრეული წლები ==\nდაიბადა მონდოვიში, ალჟირი, ფრანგ ალჟირელთა ოჯახში. დედა წარმოშობით ესპანელი იყო. მამა, ლუსიენი, მარნის ბრძოლაში დაიღუპა 1914 წელს პირველი მსოფლიო ომის დროს. ბავშვობა კამიუმ ალჟირის ღარიბ უბანში, ბელკურში გაატარა. ის დედამ გაზარდა, რომელიც დამლაგებლად მუშაობდა და წერა-კითხვის უცოდინარი იყო\n\n1923 წელს კამიუ ლიცეუმში ირიცხება, შემდეგ კი ალჟირის უნივერსიტეტში. ახალგაზრდობაში იყო ფეხბურთელი, მეკარე და თეატრალური დასის წევრი, თუმცა 1930 წელს ტუბერკულოზით დაავადების გამო უნივერსიტეტის საფეხბურთო გუნდიდან წასვლა და საღამოს განყოფილებაზე გადასვლა მოუწია. 1935 წელს ფილოსოფიის ბაკალავრის ხარისხს იღებს, 1936 წლის მაისში კი იცავს სამაგისტრო თეზისს პლოტინუსსა და ნეოპლატონიზმზე.\n\n1934 წელს კამიუ საფრანგეთის კომუნისტურ პარტიაში შედის, უფრო ესპანეთის პოლიტიკური სიტუაციის გამო, ვიდრე მარქსიზმ-ლენინიზმის დოქტრინის იდეების მხარდაჭერით. 1936 წელს ალჟირის კომუნისტური პარტია ჩამოყალიბდა, რომლის მიზანი ალჟირის საფრანგეთისგან განთავისუფლება იყო. კამიუ უერთდება ალჟირის სახალხო პარტიას (Le Parti du Peuple Algérien), რის გამოც მას კომუნისტ ამხანაგებთან უთანხმოება მოუხდა. შედეგად, ის ტროცკისტად გამოაცხადეს.\n\n1934 წელს კამიუ ცოლად სიმონ ჰის, ცნობილ ნარკომანს, ირთავს, თუმცა მათი ქორწინება მალევე წყდება სიმონის ღალატის გამო. 1935 წელს ის აფუძნებს „მშრომელთა თეატრს“ (Théâtre du Travail, მოგვიანებით გადაერქვა Théâtre de l'Equipe), რომელმაც 1939 წლამდე იარსება. ამავე პერიოდში ის სოციალისტურ გაზეთებში მუშაობს და მათთვის პუბლიკაციებს წერს, ძირითადად გლეხთა მწირ ცხოვრებაზე. საფრანგეთის ჯარში ის ტუბერკულოზის გამო არ ჩარიცხეს.\n\n1940 წელს კამიუ ცოლად ირთავს ფრანსინ ფორს, პიანისტსა და მათემატიკოსს. 1945 წლის 5 სექტემბერს მათ ტყუპები - კათერინ და ჟან კამიუები შეეძინათ. ამავე წელს კამიუ იწყებს მუშაობას ჟურნალში Paris-Soir (საღამოს პარიზი). მეორე მსოფლიო ომის დასაწყისში კამიუ პაციფისტია, თუმცა ის პარიზში იმყოფებოდა ვერმახტის დროს. 1941 წლის 15 დეკემბერს კამიუ გაბრიელ პერის დახვრეტის მომსწრე გახდა, რამაც დასაბამი მისცა მის გერმანელთა წინააღმდეგ ამხედრებას. მომდევნო წლებში პარი-სუას დანარჩენ თანამშრომლებთან ერთად ბორდოში გადადის. ამავე წელს ის ასრულებს თავის პირველ წიგნებს - „უცხო“ და \"სიზიფეს მითი\". 1942 წელს ცოტა ხნით ორანში, ალჟირში, ბრუნდება.\n\n== ლიტერატურული კარიერა ==\nthumb|220px|ალბერ კამიუ\nომის წლებში კამიუ ფრანგული წინააღმდეგობის მოძრაობას, „კომბატს“ უერთდება, რომელიც იატაკქვეშა გაზეთს უშვებს. ეს ჯგუფი ნაცისტების წინააღმდეგ შეთქმულებებს აწყობდა და კამიუს კოდური სახელი „ბოშარი“ იყო. კამიუ გაზეთის რედაქტორი ხდება 1943 წელს და როცა მოკავშირეები პარიზში შევიდნენ კამიუ ბოლო ბრძოლებს აშუქებდა. 1947 წელს ის კომბატიდან წავიდა, ვინაიდან გაზეთი უბრალო კომერციულ გამოცემად გადაიქცა. სწორედ ამ პერიოდში ხვდება ის ჟან-პოლ სარტრს.\n\nომის შემდეგ კამიუ სარტრის ანტურაჟის წევრი და პარიზის სენ-ჟერმენის ბულვარზე კაფე დე ფლორის ხშირი სტუმარი ხდება. ამავე პერიოდში ის აშშ-შიც მოგზაურობს ფრანგულ ეგზისტენციალიზმზე ლექციების წასაკითხად. მიუხედავად პოლიტიკური მემარცხენეობისა მის მიერ კომუნისტური დოქტრინის მძაფრი კრიტიკა კომუნისტური პარტიებიდან უარყოფით გამოძახილს იწვევს და სარტრსაც ანაწყენებს.\n\n1949 წელს კამიუს ტუბერკულოზი გაურთულდა და ორი წელი განკერძოებულად სანატორიუმში გაატარა. 1951 წელს ის აქვეყნებს „ამბოხს“, ფილოსოფიურ ანალიზს ამბოხსა და რევოლუციაზე, რომელშიც ხაზგასმით უარყოფს კომუნიზმს. წიგნმა მრავალი მისი კოლეგა და თანამედროვე გაანაწყენა საფრანგეთში და სარტრთან მისი საბოლოო განხეთქილების საბაბი გახდა. მწვავე კრიტიკამ ის დეპრესიაში ჩააგდო და პოლიტიკისგან თავის ასარიდებლად პიესების თარგმნას იწყებს.\n\nკამიუს ყველაზე მნიშვნელოვანი წვლილი ფილოსოფიაში იყო მისი იდეა აბსურდზე - სამყაროს არსში ჩაწვდომის სურვილსა და ამის განხორციელების შეუძლებლობას შორის არსებული განხეთქილების შედეგი, რაც მან „სიზიფეს მითში“ აღწერა და შემდგომში მრავალ სხვა ნამუშევარში განავითარა. ამის გამო მრავალი კრიტიკოსი მას ახასიათებს არა როგორც ეგზისტენციალისტს, არამედ - აბსურდისტს (ორივე განსაზღვრებას თავად კამიუ უარყოფდა).\n\n1950-იან წლებში კამიუ ადამიანთა უფლებების საკითხებიტ ინტერესდება. 1952 წელს ის ტოვებს სამსახურს იუნესკოში, გაეროს მიერ ფრანკოს ესპანეთის წევრად ცნობის გამო. 1953 წელს ის ერთ-ერთი იმ მცირე მემარცხენეთაგანი იყო, რომელმაც მწვავედ გააკრიტიკა აღმოსავლეთ ბერლინში მუშათა გაფიცვის ჩახშობის საბჭოთა მეთოდი. 1956 წელს მან იგივე მეთოდები გააპროტესტა უნგრეთში.\n\nსიცოცხლის განმავლობაში კამიუ პაციფიზმის ერთგული და სიკვდილით დასჯის წინააღმდეგი დარჩა. ამ მხრივ მისი ყველაზე მნიშვნელოვანი წვლილი იყო კიოსტლერთან ერთად დაწერილი ესსე მსოფლიოს მასშტაბით სიკვდილის დასჯის გაუქმების მორალური ვალდებულების თაობაზე.\n\n1954 წელს ალჟირში დამოუკიდებლობისთვის ომის დაწყება კამიუსთვის მორალური დილემა გახდა. ის თავს პიედ-ნუარს მიაკუთვნებდა და იცავდა საფრანგეთის მთავრობას იმ მოსაზრებით, რომ ჩრდილოეთ აფრიკის კოლონიის აჯანყება ახალი არაბული იმპერიალიზმის განუყოფელი ნაწილი იყო, რომელსაც სათავეში ეგვიპტე და ანტი-დასავლური ისტერია ედგა რუსეთის მხარდაჭერით, რათა „ევროპა ალყაში მოექციათ და ამით აშშ-ს იზოლაცია მოეხდინათ“. მიუხედავად იმისა, რომ კამიუ ალჟირის ფართო ავტონომიისა და ფედერაციის მომხრეც იყო, მას მიაჩნდა, რომ პიედ-ნუარებსა და არაბებს ერთად თანაცხოვრება შეეძლოთ. ფართომასშტაბიანი ომის დაწყების შემდეგ ის პოლიტიკურ კულუარებში სიკვდილმისჯილ ალჟირელთა დახმარებისთვის იღვწის.\n\n1955-56 წლებში კამიუ ლ'ექსპრესისთვის მუშაობს. 1957 წელს მას ნობელის პრემიას ანიჭებენ ლიტარატურაში, ოფიციალურად არა მისი რომანისთვის „ვარდნა“ (La Chute), არამედ სიკვდილის დასჯის პრაქტიკის წინააღმდეგ დაწერილი ესსესთვის „Réflexions Sur la Guillotine“ (შეხედულებანი გილიოტინაზე). სტოკჰოლმის უნივერსიტეტში ლექციით გამოსვლისას სტუდენტებთან საუბარში ის ალჟირის საკითხში უმოქმედებას ალჟირში მცხოვრები დედის გამო ხსნის. ეს კიდევ უფრო რადიკალურ გამიჯვნას იწვევს მისდამი ფრანგ მემარცხენე ინტელექტუალებში.\n\nthumb|left|250px|კამიუს მონუმენტი ქ. ვილებლევინში, ავტოვარიის ადგილას.\nკამიუ გარდაიცვალა 1960 წლის 4 იანვარს ავტოავარიაში სენთან, ქალაქ ვილებლევინში. კამიუს ადრე უთქვამს, რომ ყველაზე აბსურდული სიკვდილი ავტოკატასტროფაში დაღუპვა იქნებოდა. დაკრძალულია ლურმარენის სასაფლაოზე, ლურმარენში, ვოკლუზი, პროვანს-ალპ-კოტ დ'აზური, საფრანგეთი.\n\nკამიუს ორი ნაწარმოები მისი სიკვდილი შემდეგ გამოქვეყნდა. პირველი იყო „უცხოს“ ადრეული ვარიანტი სათაურით „ბედნიერი სიკვდილი“ და 1970 წელს დაიბეჭდა. მეორე ნაშრომი იყო მისი დაუმთავრებელი რომანი „პირველი ადამიანი“. ეს იყო მისი ავტობიოგრაფიული ნაშრომი საკუთარ ბავშვობაზე ალჟირში და 1995 წელს გამოქვეყნდა.\n\n==მსოფლმხედველობა ==\n=== აბსურდი ===\nაბსურდის ფილოსოფიის ამოსავალი წერტილი სამყაროს აბსურდულობის შეცნობაა. კამიუს მსოფლმხედველობის და აბსურდის მისეული გაგება ჩამოყალიბდა „სიზიფეს მითში“. ადამიანი თავისი მონოტონური ცხოვრების რომელიღაც მომენტში ფხიზლდება და უამრავს შეკითხვას უსვამს საკუთარ თავს ცხოვრებაზე, არსებობაზე, მაგრამ პასუხის ნაცვლად აბსურდის კედლებს აწყდება. ეს აბსურდი წარმოიქმნება კონფლიქტისგან, რომელიც ადამიანის მისწრაფებებსა და ობიექტურ რეალობას შორის არსებობს. გამოსავალს ზოგი იმედში ხედავს, ზოგი - რელიგიაში, ზოგიც - თვითმკვლეობაში. კამიუ თვითმკვლელობას უარყოფს, თუმცა აღიარებს, რომ ყველა ჯანსაღ ადამიანს უფიქრია ამაზე. მას მოჰყავს გალილეოს მაგალითი, რომელმაც ფილოსოფიური ჭეშმარიტება მაშინვე უარყო, როგორც კი საქმე მისი სიცოცხლის ხელყოფას შეეხო და დასძენს, რომ სწორადაც მოიქცა. თვითმკვლელობა აღიარებაა იმისა, რომ ინდივიდის ცხოვრება აუტანელი ან გაუგებარი გახდა, ე.ი. ცხოვრება აღარ ღირს. კამიუ თვითმკვლელობას უპირისპირებს საღ აზრს, აბსურდის შეცნობასა და აღიარებას, რასაც ამბოხი მოჰყვება. აბსურდის შეცნობის მაგალითია სიზიფე. მან იცის, რომ ქვა ყოველთვის ისევ დაგორდება, მაგრამ მაინც ააქვს. სიზიფე თავს აღწევს აბსურდულობას იმით, რომ შეცნობილი აქვს იგი. კამიუ აცხადებს, რომ ადამიანი, რომელიც შეიცნობს აბსურდს, უნდა შეეცადოს გარდაქმნას იგი აზრებად და დააფიქსიროს მხატვრულ შემოქმედებაში. სწორედ ხელოვნებაა ხსნის ერთადერთი გზა.\n\n===ანარქიზმი===\nკამიუ არასოდეს მალავდა მის დადებით დამოკიდებულებას ანარქიზმის მიმართ. ანარქისტული იდეები თავს იჩენს მის პიესებსა და ნოველებში, მაგალითისთვის la peste, L’Etat de siege, ან  Les Justes. კამიუ პირველად ანარქისტებით მოიხიბლა 1938 წელს, როდესაც მუშაობდა ჟურნალისტად გაზეთში „L’Alger Republicaine“. ანარქისტმა ანდრე პრადომანომ ის წარმოადგინა „ანარქისტ სტუდენტთა ყრილობაზე“ 1948 წელს, როგორც მათი მომხრე და ანარქისტულ იდეებს ნაზიარები ადამიანი. კამიუ ასევე მხარს უჭერდა „Groupes de Liaison Internationale“, რომლებიც მხარს უჭერდნენ ფაშიზმის და სტალინიზმის მოწინააღმდეგეთ და უარყვეს ამერიკული კაპიტალიზმი. ეს ჯგუფები შეიქმნა 1947-48 წლებში და განზრახული ჰქონდათ, მატერიალურად დახმარებოდნენ ავტორიტარული რეჟიმის მსხვერპლთ. კამიუ დარჩა ამ გაზეთის მეგობარი და მატერიალური მხარდამჭერი სიცოცხლის ბოლომდე.\n\nკამიუს წიგნმა „ამბოხებული ადამიანი“ (1951) წელს გამიჯნა ის მემარცხენე კომუნისტური იდეოლოგიისგან. მის მიმართ აგრესიით განეწყვნენ კომუნისტური პარტიის როგორც  წევრები, ასევე მიმდევრებიც. წიგნის მთავარი თემაა, თუ როგორ მივიღოთ რევოლუცია ტერორისა და ძალადობრივი მეთოდების გარეშე.\n\n== ცნობილი ნამუშევრები ==\n* ''სარჩული და პირი'', 1937\n* ''ქორწინება'', 1938 (ესსეების კრებული)\n* ''სიზიფეს მითი'', 1942\n* ''უცხო'', 1942\n* ''კალიგულა'', 1944\n* ''გაუგებრობა'', 1944\n* ''მოსაზრებები გილიოტაზე'', 1947\n* ''შავი ჭირი'', 1947 (კრიტიკის პრემია, 1948)\n* ''ალყა'', 1948\n* ''წერილები გერმანელ მეგობარს'', 1948 (ლუი ნევილის ფსევდონიმით გამოქვეყნებული)\n* ''მართლები'', 1950\n* ''ამბოხებული ადამიანი'', 1951\n* ''ზაფხული'', 1954\n* ''დაცემა'', 1956\n* ''გადასახლება და სამეფო'', 1957\n* ''ეშმაკნი'', 1959, (ფიოდორ დოსტოევსკის რომანის თეატრალური ადაპტაცია)\n* ''დღიურები I'', 1962\n* ''პირველი ადამიანი'', 1994 (დაუსრულებელი რომანი, რომელიც მისავე ქალიშვილმა გამოაქვეყნა)\n\n==ბიბლიოგრაფია==\nthumb|ალბერ კამიუს საფლავის ქვა.\n* Heiner Wittmann, Albert Camus.'' Kunst und Moral. Dialoghi/Dialogues. Literatur und Kultur Italiens und Frankreichs.'' Hrsg. Dirk Hoeges, Peter Lang, Frankfurt/M u.a. 2002.\n* Heiner Wittmann: « Camus et ''Sartre : deux littéraires-philosophes  », Texte d’une conférence présentée lors d’une Journée d’Études à la Maison Henri Heine sur la Littérature et la morale, 15 décembre 2005.\n* Yves Trottier, Marc Imbeault, Limites de la violence, Les Presses de l'Université Laval, Québec, 2006.\n* ''Camus'' (1959) by Germaine Brée (ISBN 1-122-01570-4)\n* ''Albert Camus: A Biography'' (1997) by Herbert R. Lottman (ISBN 3-927258-06-7)\n* ''Albert Camus and the Minister'' (2000) by Howard E. Mumma (ISBN 1-55725-246-7)\n* ''Albert Camus, The Artist in the Arena'' (1965) by Emmett Parker (ASIN B0007DNKDY)\n* ''Albert Camus, A Study of His Work'' (1957) by Usamah Siddiqui (ASIN B0007DL7N4)\n* ''Albert Camus: A Life'' (2000) by Olivier Todd (ISBN 0-7867-0739-9)\n* ''Albert Camus. Kunst und Moral'' by Heiner Wittmann (ISBN 3-631-39525-6)\n* ხათუნა წიკლაური: :აბსურდის ციკლი ალბერ კამიუს შემოქმედებაში\"\n\n== რესურსები ინტერნეტში ==\n\n\n* ალბერ კამიუს ცხოვრება, შემოქმედება\n* არც მსხვერპლები, არც ჯალათები; ალბერ კამიუ\n* ბიოგრაფია \n* კამიუს სიკვდილი \n* ციტატები \n* კამიუს წიგნების კრიტიკა, სტატიები, ციტირებები  \n* Fonds Albert Camus - Cité du livre d'Aix en Provence\n* Société des Études Camusiennes \n* The Albert Camus Society\n\n==სქოლიო==\n\n\n\n\n\n\n\nკატეგორია:ფრანგი მწერლები\nკატეგორია:ალჟირელი მწერლები\nკატეგორია:ფრანგი დრამატურგები\nკატეგორია:ფრანგი ფილოსოფოსები\nკატეგორია:დაბადებული 1913\nკატეგორია:გარდაცვლილი 1960\nკატეგორია:ფრანგი ანარქისტები\nკატეგორია:ფრანგი ათეისტები\nკატეგორია:ფრანგი ჰუმანისტები\nკატეგორია:XX საუკუნის ფრანგი ფილოსოფოსები\nკატეგორია:XX საუკუნის ფრანგი რომანისტები\nკატეგორია:ფრანგი ნობელის პრემიის ლაურეატები\nკატეგორია:XX საუკუნის ათეისტები\nკატეგორია:XX საუკუნის ესეისტები\nკატეგორია:XX საუკუნის ფრანგი დრამატურგები\nკატეგორია:XX საუკუნის ფრანგი მამაკაცი მწერლები\nკატეგორია:ალბერ კამიუს რომანები\nკატეგორია:ანარქო-კომუნისტები\nკატეგორია:ანარქო-პაციფისტები\nკატეგორია:ანარქო-სინდიკალისტები\nკატეგორია:ანტიკაპიტალისტები\nკატეგორია:ანტიფაშისტები\nკატეგორია:კონტინენტური ფილოსოფოსები\nკატეგორია:ფრანგი კომუნისტები\nკატეგორია:ფრანგი მარქსისტები\nკატეგორია:ფრანგი პაციფისტები\nკატეგორია:ფრანგი სოციალისტები\nკატეგორია:მემარცხენე ლიბერტარიანელები\nკატეგორია:ლიბერტარიანელი სოციალისტები\nკატეგორია:მოდერნისტი მწერლები\nკატეგორია:მამაკაცი ესეისტები\nკატეგორია:ალჟირის უნივერსიტეტის კურსდამთავრებულები\nკატეგორია:ნობელის პრემიის ლაურეატები ანბანის მიხედვით", "url": "https://ka.wikipedia.org/wiki/ალბერ_კამიუ", "length": 12047}
{"id": "11492", "title": "დართლო", "text": "'''დართლო''' — დაცარიელებული სოფელი საქართველოში, ახმეტის მუნიციპალიტეტში (ადმინისტრაციული ერთეული თუშეთი). \n\nმდებარეობს ისტორიულ-გეოგრაფიულ მხარე თუშეთში, პირიქითი ქედის სამხრეთ კალთაზე, მდინარე დიდხევის (პირიქითი ალაზნის მარცხენა შენაკადი) მარჯვენა მხარეს, ზღვის დონიდან 2000 მეტრზე. ახმეტიდან დაშორებულია 102 კილომეტრით. მიმოსვლა შესაძლებელია როგორც სამანქანო, ისე საჰაერო გზით.\n\n==დემოგრაფია==\nსაქართველოს მოსახლეობის 2002 წლის საყოველთაო აღწერის მონაცემებით სოფელში ცხოვრობდა 9 ადამიანი, ეროვნებით ქართველები.<ref name=\"აღწერა 2002\"></ref> 2014 წლის აღწერის მონაცემებით სოფელში მუდმივი მოსახლეობა არაა. 2000-იან წლებიდან სოფელში გაიხსნა სასტუმროები ტურისტებისათვის.\n\n\n==კულტურული მემკვიდრეობა==\nthumb|left|\nსოფელში შემონახულია შუა საუკუნეების კოშკები. გარეგნულად ისინი ბევრად არ განსხვავდება თუშეთის სხვა სიმაგრეებისაგან, მათაც აქვთ სარკმლების ნაცვლად ვიწრო სამზერები, სათოფურები. ერთ-ერთი კოშკის ფასადში ჩაყოლებულია სამი, განსხვავებული ფერის მოზრდილი ქვა. ისინი ერთ ჰორიზონტალურ ზოლს ქმნიან ისე, რომ შუა ქვა კედლის ღერძს ემთხვევა, დანარჩენი ორი ნაპირებზეა. ქვებზე გამოსახულია წრეებში ჩასმული კვადრები, ზოგს გარშემო სხივები აქვს შემოყოლებული. დართლოში სხვა ნაგებობებზეც არის მსგავსი გამოსახულებანი. წრე არის გამოსახული სოფლის განაპირას მდებარე აკლდამის დასავლეთ კედელზეც, როგორც ჩანს, მიცვალებულთა მზის სიმბოლოდ. ეს გამოსახულებანი ასტრალურ შინაარსს ატარებს და ქართველთა უძველეს რწმენა-წარმოდგენებთანაა დაკავშირებული. \n\nსოფლის ტერიტორიაზე არაერთი არქიტექტურული თუ არქეოლოგიური ძეგლი მდებარეობს, მათ შორისაა: დართლოს აკლდამები, იახსრის ხატი, იდოიძეების საცხოვრებელი კომპლექსი, დართლოს კოშკი, დართლოს სამაროვანი, დართლოს საქვაბე, დართლოს ციხე-სახლები, დართლოს საბჭეო, მარიამწმინდის სალოცავი, მაღალოელის სალოცავი. სოფლის სამხრეთით დგას XIX საუკუნის დარბაზული ეკლესია.\n\n===პეტროგლიფები===\nდართლოს ტერიტორიაზე არსებულ შენობებზე შემორჩენილია 18-მდე პეტროგლიფი, რომელთა მოძიება და ნახვა შესაძლებელია, სოფლის ცენტრში დამონტაჟებული საინფორმაციო დაფის საშუალებით.\n\n==გალერეა==\n<center><gallery>\nDartlo-2400.jpg|დართლო, 1892.<ref>გოტფრიდ მერცბახერის წიგნიდან „კავკასიის მაღალი რეგიონებიდან“, გამოცემული 1901.</ref>\nAdolf Dirr - Dartlo church and graves.jpg|ადოლფ დირის ფოტო. 1913 წ.\nDartlo's sabtcheo.jpg|დართლოს საბჭეო - ტრადიციული სასამართლო\nMaghaloelis salotsavi.jpg|მაღალოელის სალოცავი\nMariamtsmindis salotsavi.jpg|მარიამწმინდის სალოცავი\nDartlos petrogliphebi.jpg|პიქტოგრამები დართლოდან\n</gallery></center>\n\n==ლიტერატურა==\n* საქართველოს ისტორიისა და კულტურის ძეგლთა აღწერილობა, ტ. 2, თბ., 2004; \n* სურგულაძე ი., მთა-თუშეთის ციხე-ნაგებობათა ორნამენტები, «ძეგლის მეგობარი», 1966, №7;\n;\n\n\n==სქოლიო==", "url": "https://ka.wikipedia.org/wiki/დართლო", "length": 2593}
{"id": "11497", "title": "მიქაძეები (კალიგრაფების ოჯახი)", "text": "'''მიქაძეები''' — XVI-XVIII საუკუნეების ქართველ კალიგრაფთა საგვარეულო. სამეგრელოს თავადების მიქაძეების შტო. იყვნენ სასულიერო სამსახურში, ეწეოდნენ ლიტერატურულ მოღვაწეობას. \n\n'''გაბრიელს'''  (გ.1687) გადაუწერია გულანი (ხელნაწერთა ინსტიტუტი, A-910), განსაკუთრებით ცნობილი იყვნენ გაბრიელის შვილები:\n*ნიკოლაოზ სიონის დეკანოზი\n*ამბროსი ნეკრესელი\n\n==ლიტერატურა==\n*სტატია „მიქაძეები“, ქსე, ტ. 7, გვ. 26, თბ., 1984\n\nკატეგორია:ქართველი კალიგრაფები\nკატეგორია:გარდაცვლილი 1687\nკატეგორია:მიქაძეები", "url": "https://ka.wikipedia.org/wiki/მიქაძეები_(კალიგრაფების_ოჯახი)", "length": 484}
{"id": "11498", "title": "სუამი", "text": "250პქ|მინი|<center>სუამის სამდივნო კიევში <br /><small>ჯაბა ლაბაძის ფოტო</small></center>\nმინი|250პქ\nმინი|250პქ|საფოსტო მარკა - სუამის სამიტი, 22-23 მაისი, 2006. კიევი\n'''დემოკრატიისა და ეკონომიკური განვითარების ორგანიზაცია (სუამი)''' — სახელმწიფოთაშორისი ორგანიზაცია, რომელიც შეიქმნა 1997 წლის ოქტომბერში ყოფილი საბჭოთა კავშირის რამდენიმე რესპუბლიკის მიერ — საქართველო, უკრაინა, აზერბაიჯანი და მოლდოვა (1999 წლიდან 2005 წლის ჩათვლით მასში აგრეთვე შედიოდა უზბეკეთი). ორგანიზაციის სახელი მასში გაერთიანებულ სახელმწიფოთა სახელებისგან შემდგარი აკრონიმია. უზბეკეთის გასვლამდე მას ეწოდებოდა სუუამის ქვეყნები.\n\n== ისტორია ==\nთანამშრომლობა საქართველოს, უკრაინას, აზერბაიჯანსა და მოლდოვას შორის სუამის ფარგლებში დაიწყო საკონსულტაციო ფორუმით, რომელიც 1997 წლის 10 ოქტომბერს შედგა სტრასბურგში. 1999 წლის აპრილში ორგანიზაციას უზბეკეთიც შეუერთდა და მას ''სუუამი'' დაერქვა.\n\n2001 წლის 6-7 ივნისს გამართულ იალტის სამიტზე მოხდა სუუამის ქარტიის ხელმოწერა, რაც ორგანიზაციის ფორმალურად შექმნის თარიღად ითვლება.\n\n2002 წელს უზბეკეთმა გამოაცხადა, რომ ორგანიზაციიდან გამოსვლას გეგმავდა და მას შემდეგ სუამის სამიტებსა და შეხვედრებს იგნორირებას უწევდა.\n\nმომდევნო წლებში ორგანიზაცია სტაგნაციას განიცდის: 2004 წლის იალტის შეხვედრას ხუთი წევრიდან მხოლოდ ორი ესწრებოდა. თუმცა ბოლოდროინდელმა ფერადმა რევოლუციებმა საქართველოსა და უკრაინაში და მოლდოვაში პრო-დასავლური და ანტი-რუსული მმართველი პარტიის გაძლიერებამ სუამის წევრებს შორის თანამშრომლობა და კოორდინაცია უფრო აქტუალური გახადა, რამაც ბევრი ანალიტიკოსის აზრით შესაძლებელია სუამის მნიშვნელობის გაზრდას შეუწყოს ხელი.\n\nსუამის ბოლო სამიტი კიშინიოვში, მოლდოვა, შედგა 2005 წლის 22 აპრილს. უზბეკეთის პრეზიდენტი ისლამ კარიმოვი და ასევე მოწვეული პოლონეთის პრეზიდენტი შეხვედრაზე არ გამოჩენილან. თუმცა დამკვირვებლების როლში იყვნენ რუმინეთის პრეზიდენტი ტრაიან ბესესკუ და ლიეტუვის პრეზიდენტი ვალდას ადამკუსი, აშშ-ის სახელმწიფო დეპარტამენტის ევრაზიის სპეციალური წარმომადგენლის სტივენ მანისა და ეუთოს გენერალური მდივნის იან კუბისის თანდასწრებით. რუსეთის ელჩმა კიშინიოვში უკმაყოფილება გამოთქვა რუსეთის წარმომადგენლის არმოწვევის გამო.\n\n2005 წლის 5 მაისს უზბეკეთმა საბოლოოდ ოფიციალურად განაცხადა ორგანიზაციიდან გასვლის შესახებ, რის შემდეგაც მას ისევ ''სუამი'' ჰქვია.\n\n== ორგანიზაციის სტრუქტურა ==\n* ყოველწლიური შეხვედრა იმართება იალტაში სუამის წევრ ქვეყნებს შორის. ეს ითვლება ორგანიზაციის უმაღლეს ორგანოდ.\n* ორგანიზაციის აღმასრულებელი ორგანო არის სუამის ქვეყნების საგარეო სამინისტროთა საბჭო.\n* სამუშაო ორგანოა ეროვნულ კოორდინატორთა კომიტეტი, რომელიც შედგება სუამის ყოველი წევრის თითო კოორდინატორისგან.\n* სუამის საინფორმაციო ოფისი კიევშია.\n* სულ რვა სამუშაო ჯგუფია, თემატური საკითხების მიხედვით: ენერგო-საინჟინრო; სატრანსპორტო; სავაჭრო-ეკონომიკური; საინფორმაციო საშუალებები და ტელეკომუნიკაციები; კულტურა; მეცნიერება და განათლება; ტურიზმი; ანტი-ტერორიზმი, ორგანიზებული კრიმინალისა და ნარკობიზნესის წინააღმდეგ ბრძოლა.\n\n== რესურსები ინტერნეტში==\n* ოფიციალური საიტი \n* სუამის გვერდი აზერბაიჯანის საგარეო საქმეთა სამინისტროს საიტზე \n\n\n\n\nკატეგორია:საერთაშორისო ორგანიზაციები", "url": "https://ka.wikipedia.org/wiki/სუამი", "length": 2975}
{"id": "11501", "title": "დავით ოძელაშვილი", "text": "thumb|„ოძელა“\n\n'''დავით ოძელაშვილი''', „ოძელა“ (დ. 30 ივნისი, 1974, თბილისი ― გ. 20 სექტემბერი, 2002, ვენა, ავსტრია) — ქართველი მუსიკოსი (ფლეიტისტი).\n\nდაამთავრა 62-ე საშუალო სკოლა; 21-ე მუსიკალური სასწავლებელი; მე-5 მუსიკალური ტექნიკუმი; თბილისის კონსერვატორია; მოცარტის აკადემია.\n\n1999 წლიდან ოძელა იყო ჯაზ-კვარტეტის „თბილისი“ წევრი (ფლეიტა) ოთარ მაღრაძესთან (ფორტეპიანო), ოთარ საგანელიძესთან (კონტრაბასი) და ვალერი ფაილოძესთან (დასარტყმელი საკრავები). დათოს თანამშრომლობა ოთარ მაღრაძესთან დაიწყო 1998 წლიდან ალმბომზე მუშაობის დროს სადაც მათ ერთად ორი კომპოზიცია ჩაწერეს - „თათრის მოედანი“ და „გურული ჩანახატები“.\n\nჯგუფში ვალერი ფაილოძის შემოერთებამდე ოძელა ტრიოში მონაწილეობს ზაარბრიუკენის 1000 წლისთავისადმი მიძღვნილ მუსიკალურ ფესტივალში, სადაც სპეციალური მედლით დაჯილდოვდნენ წარმატებული შესრულებისთვის.\n\nშემდგომში დათო ჯაზ-კვარტეტთან ერთად გამოდის საერთაშორისო ჯაზ-ფესტივალზე ნანტში 2000 წლის სექტემბერში  და თბილისში იმავე წელს გამართულ ჯეოსელის ჯაზ-ფესტივალში.\n\nგარდაიცვალა 2002 წლის 20 სექტემბერს ვენაში.\n\nოძელა ავსტრიაში საქართველოს კულტურის დღეებში მონაწილეობდა.\n\nდარჩა მეუღლე - ლალი და ორი პატარა შვილი: ანანო და ლაზარე.\n\n==რესურსები ინტერნეტში==\n*ჯაზ-კვარტეტი „თბილისი“\n\n\nკატეგორია:ქართველი მუსიკოსები\nკატეგორია:ფლეიტისტები\nკატეგორია:დაბადებული 30 ივნისი\nკატეგორია:დაბადებული 1974\nკატეგორია:გარდაცვლილი 20 სექტემბერი\nკატეგორია:გარდაცვლილი 2002", "url": "https://ka.wikipedia.org/wiki/დავით_ოძელაშვილი", "length": 1354}
{"id": "11504", "title": "ბერთოლდი (ბადენი)", "text": "მარკგრაფი '''ბერთოლდ ფრიდრიხ ვილჰელმ ერნსტ აუგუსტ ჰაინრიხ კარლ ფონ ბადენი''' ( ) (დ.24 თებერვალი 1906, კარლსრუე — გ. 27 ოქტომბერი 1963, შპაიხინგენი) — ბადენის საგვარეულოს მეთაური.\n\n== ბიოგრაფია ==\nბერთოლდი იყო მაქსიმილან ფონ ბადენისა და მისი მეუღლის მარია-ლუიზე ფონ ჰანოვერ-ქამბერლენდის ერთადერთი ვაჟი.\n\n1931 წლის 17 აგვისტოს მან იქორწინა ბერძენ პრინცესა თეოდორაზე, რომელთანაც შეეძინა შვილები:\n* მარგარეტე (* 14 ივლისი 1932)\n* მაქსიმილიანი (* 3 ივლისი 1933\n* ლუდვიგი (* 16 მარტი 1937)\n\nკატეგორია:დაბადებული  24 თებერვალი\nკატეგორია:დაბადებული 1906\nკატეგორია:გარდაცვლილი 27 ოქტომბერი\nკატეგორია:გარდაცვლილი 1963\nკატეგორია:ბადენის მმართველები", "url": "https://ka.wikipedia.org/wiki/ბერთოლდი_(ბადენი)", "length": 638}
{"id": "11505", "title": "ჰოენცოლერნ-ზიგმარინგენები", "text": "მინი|right|ჰოენცოლერნის სასახლე ზიგმარინგენის სამხრეთი მხარე\nმინი|ზიგმარინგენების სასახლე\n'''ჰოენცოლერნ-ზიგმარინგენი''' — ჰოენცოლერნთა დინასტიის შვაბიური და კათოლიკე შტო. იგი ერთ-ერთი უძველესი გერმანული არისტოკრატული საგვარეულოა, რომელიც პირველად XI საუკუნეში მოიხსენიება გრაფების ტიტულით. დინასტია სავარაუდოდ ბურხარდინგების საჰერცოგო საგვარულოდან წარმომავალი ცოლერნების ერთ-ერთი შტოა. XIII საუკუნის დასაწყისში ჰოენცოლერნები ორ შტო გაიყვნენ: შვაბიური შტო და ფრანკონიული შტო. ფრანკი ჰოენცოლერნები შემდგომში ბრანდენბურგის კურფიურსტები და პრუსიის მეფეები გახდნენ.\n\n1576 წელს შვაბი ჰოენცოლერნები ორ შტოდ გაიყვნენ: ჰოენცოლერნ-ჰეხინგენი და ჰოენცოლერნ-ზიგმარინგენი. ჰეხინგენის შტო 1869 წელს ამოწყდა, ზიგმარინგენის კი დღემდე განაგრძობს არსებობას. დინასტიის საგვარეულო სასახლე ქალაქ ზიგმარინგენში მდებარეობს. \nდღევანდელ ბადენ-ვიურტემბერგში მდებარე ჰოენცოლერნ-ზიგმარინგენის სათავადო 1849 პრუსიის სამეფომ შეიერთა, თუმცა დინასტია განაგრძობდა მნიშვნელოვანი როლის თამაშა გერმანიის და საერთოდ ევროპის ისტორიაში. ჰოენცოლერნ-ზიგმარინგენის საგვარულო 1866-1947 წლებში მეფობდა რუმინეთში.\n\n== ჰოენცოლერნ-ზიგმარინგენის გრაფები, 1576-1623 ==\n* კარლ II (1576-1606)\n* იოჰანი (1606-1623)\n\n== ჰოენცოლერნ-ზიგმარინგენის ფიურსტები, 1623-1849 ==\n* იოჰანი (1623-1638)\n* მაინრად I (1638-1681)\n* მაქსიმილიანი (1681-1689)\n* მაინრად II (1689-1715)\n* იოზეფ-ფრანც-ერნსტი (1715-1769)\n* კარლ-ფრიდრიხი (1769-1785)\n* ანტონი (1785-1831)\n* კარლი (1831-1848)\n* კარლ-ანტონი (1848-1849) \n\n== ჰოენცოლერნ-ზიგმარინგენის და ჰოენცოლერნის ფიურსტები ==\n* კარლ-ანტონი (1849-1885) \n* ლეოპოლდი (1885-1905)\n* ვილჰელმი (1905-1927)\n\n== ჰოენცოლერნ-ზიგმარინგენის და ჰოენცოლერნთა საგვარეულოს მეთაურები ==\n* ფრიდრიხი (1927-1965)\n* ფრიდრიხ-ვილჰელმი (1965- დღემდე)\n\nკატეგორია:გერმანული არისტოკრატთა საგვარეულოები\n*", "url": "https://ka.wikipedia.org/wiki/ჰოენცოლერნ-ზიგმარინგენები", "length": 1748}
{"id": "11506", "title": "ზალმი (დინასტია)", "text": "მინი|ზალმის პრინციპალიტის დროშა\n'''ზალმი''' (გერმ.: Salm) — გერმანელი გრაფების დინასტია. მათი სამფლობელო მდებარეობდა მდ. მოზელიის რეგიონში და ლუქსემბურგების დიანასტიის გვერდით შტოს წარმოადგენენ. სახელი ეწოდათ არდენებში მდებარე ფილზალმის ციხესიმაგრის (ბელგია) მიხედვით.\n\nდინასტია დააარსა ვიდრიკუსმა (877-926), რომლის სრული წოდება იყო გრაფი იმ ტრირ უნდ ბიდგაუ, პფალცგრაფი ცუ აახენი. მისი ვაჟი ზიგფრიდი 963 წელს ზალმის გრაფად მოიხსენიება. (ზიგფრიდ გრაფ იმ მოზელგაუ, გრაფ ფნ ლუქსემბურგ უნდ ზალმი; გერმ.: Siegfried Graf im Moselgau, Graf von Luxemburg und Salm).\n\n1165 დინასტია გაიყო ორ შტოდ: ნიდერზალმი (მამული არდენებში) და ობერზალმი (მამული ფოგეზენში). ლოთარინგიის საზღვართან მდებარე ზალმის ციხესიმაგრე, რომელიც ზალმის საგრაფოს ცენტრი იყო 1793 წლიდან საფრანგეთის საზღვრებშია.\n \n1416 წლიდან ნიდერზალმის შტოს მემკვიდრეებად რაიფერშაიტის ბატონები არიან, რომლიბიც თავის მხრის ასევე ზალმის დინასტიის დამაარსებელ ვიდრიკუსის შტამომავლები იყვნენ. XVII საუკუნეში ზალმ-რაიფერშაიტის დინასტია რამდენიმე შტოდ გაიყო. XVIII საუკუნეში თითქმის ყველა ამ შტომ რაიხსფიურსტის ტიტული მიიღო:\n\n* ზალმ-რაიფერშაიტ-დიკი († 1888) მამული: დიკის სასახლე.\n* ზალმ-რაიფერშაიტ-კრაუტჰაიმი († 1958)\n* ზალმ-რაიფერშაიტ-რაიცი. მამული: 1945 წლამდე შტაირეგის სასახლე (რაიცი, მორავია, ჩეხეთი).\n\nობერზალმის შტოს მემკვიდრეებად ვილდ უნდ რაინგრაფები მოიხსენიებიან, რომლებმაც თავის მხრის ზალმის სახელი მიიღეს. XVII-XVIII საუკუნეებში ეს საგვარეულოც რამდენიმე შტოდ გაიყო:\n\n* ზალმ-ზალმი. მამული: ანჰოლტის ციხესიმაგრე ისელბურგში.\n* ზალმ-კირბურგი (1743 წლიდან რაიხსფიურსტები, † 1905)\n* ზალმ-ჰორსტმარ-გრუმბახი (1816 წლიდან ფიურსტ ფონ ჰორსტმარი]].\n\n==ლიტერატურა==\n\n* Dieter Böhringer: ''Schule im Fürstentum Salm.'' In: Hans de Beukelaer, Timothy Sodmann (Hrsg.): ''Wonderbaarlijke Tijden. Machtwisseling in Achterhoek/Westmünsterland tussen 1795 en 1816.'' = ''Wundersame Zeiten. Herrschaftswechsel im Achterhoek/Westmünsterland zwischen 1795 und 1816.'' Fagus, Aalten (NL) 2004, ISBN 90-70017-85-7, S. 169–192.\n* Heinrich Dicke: ''Die Gesetzgebung und Verwaltung im Fürstentum Salm 1802 bis 1810.'' Lax, Hildesheim 1912 (''Beiträge für die Geschichte Niedersachsens und Westfalens'' 33 = Bd. 6, H. 3), (Zugleich: Münster, Univ., Diss.).\n* Joachim Emig: ''Friedrich III. von Salm-Kyrburg. (1745–1794). Ein deutscher Reichsfürst im Spannungsfeld zwischen Ancient régime und Revolution.'' Lang, Frankfurt am Main u. a. 1997, ISBN 3-631-31352-7 (''Europäische Hochschulschriften.'' Reihe 3: ''Geschichte und ihre Hilfswissenschaften'' 750), (Zugleich: Mainz, Univ., Diss., 1990).\n* Elisabeth Fehrenbach: ''Der Adel in Deutschland und Frankreich im Zeitalter der Französischen Revolution.'' In: Helmut Berding u. a. (Hrsg.): ''Deutschland und Frankreich im Zeitalter der Französischen Revolution.'' Suhrkamp, Frankfurt am Main 1989, ISBN 3-518-11521-9 (''Edition Suhrkamp'' 1521 = NF 521).\n\n==რესურსები ინტერნეტში==\n* HIS-Data  - Fürstentum Salm (გერმანული)\n* fahnenversand.de - Salm-Salm 1386–1811 (ინგლისური)\n\n\nკატეგორია:გერმანული არისტოკრატთა საგვარეულოები", "url": "https://ka.wikipedia.org/wiki/ზალმი_(დინასტია)", "length": 2999}
{"id": "11507", "title": "ნიკოლოზ აარონი", "text": "'''ნიკოლაი აარონი''' (; დ. 17 აგვისტო, 1956, სმოლენსკი, სსრკ) — ბელარუსელი  მხატვარი და მწერალი.\n\n==ბიოგრაფია==\nნიკოლაი აარონი ბავშვი იყო, როცა მისი ოჯახი ავსტრიაში, ვენაში გადასახლდა. XX საუკუნის 90-იან წლებში იგი ჯერ პარიზში, შემდეგ კი აშშ-ში გადასახლდა, სადაც მოღვაწეობს, როგორც მხატვარი, მწერალი და ხელოვნებათმცოდნე.\n\n==ლიტერატურა==\n• Nikolaj Aaron, Marc Chagall., (rororo-Monographie) Reinbek 2003, ISBN 3499506564\n\n\nკატეგორია:ბელარუსი მწერლები\nკატეგორია:ხელოვნებათმცოდნეები\nკატეგორია:დაბადებული 1956", "url": "https://ka.wikipedia.org/wiki/ნიკოლოზ_აარონი", "length": 505}
{"id": "11508", "title": "ტუსცია", "text": "'''ტუსციის საგრაფო''' (''იტალ.'': Tuscia; ''გერმ.'': Tuscien / Tuszien) მოიცავდა დაახლოებით დღევანდელი ტოსკანას რეგიონს და მდებარეობდა იმჟამინდელი ლომბარდიისა და პაპის ოლქს შორის. შტაუფენების მმართველობის პერიოდში ტუსცია ლომბარდიასა და ვერონას მარკიზატთან ერთად შეადგენდა იტალიის სამეფოს, რომელიც თავის მხრივ გერმანელი ერის წმინდა რომის იმპერიის შემადგენელი ნაწილი იყო.\n\nშტაუფენების ბატონობის ხანის შემდგომ საგრაფო დაიყო შემდეგ ქალაქ-სახელმწიფოებად: ლუკა, პიზა, ფლორენცია და სიენა.\n\nკატეგორია:იტალია", "url": "https://ka.wikipedia.org/wiki/ტუსცია", "length": 499}
{"id": "11509", "title": "ველფ V", "text": "'''ველფ V''' (''გერმ.'': Welf V) (დ. 1073 — გ. 24 სექტემბერი 1120; კაუფერინგი; გერმანია) — ჰერცოგ ველფ IV-ისა (ველფ I ფონ ბაიერნი) და მისი მეუღლის იუდით ფლანდრიელის უფროსი ვაჟი. 1101 წელს ჯვაროსნული ლაშქრობის დროს მამის სიკვდილის შემდეგ იგი ველფ II სახელით ბავარიის ჰერცოგი გახდა.\n\nიმეპრატორ ჰაინრიხ IV ოპოზიციის გასამაგრებლად პაპმა ურბან II-ემ 16 წლის ველფს 1089 წელს ცოლად შერთო 40 წელს გადაბიჯებული მატილდე, ტუსციის გრაფინია. 1095 წლეს ველფი მეუღლეს გაეყარა, ის და მამამისი ველფ IV შეურიგდნენ იმპერატორს და დაიბრუნეს ბავარიის საჰერცოგო.\n\nველფ V მთელი თავისი სიცოცხლის განმავლობაში იმპერატორის ერთგული დარჩა და ბავარიის საჰერცოგოს მართავდა. გარდა იმისა, რომ იგი იმპერატორს იტალიურ ლაშქრობებში ეხმარებოდა მისი მმართველობის შესახებ თითქმის არაფერია ცნობილი. ველფ V დამარხეს ვენახში.\n\nიგი მეორედ არ დაქორწინებულა და უშვილოდ გარდაიცვალა. მის შემდეგ ბავარიის ჰერცოგი გახდამისი ძმა- ჰაინრიხ შავი.\n\n==რესურსები ინტერნეტში==\n* ენციკლოპედია „ბრიტანიკა“\n\n\n\n\n\nკატეგორია:ბავარიის ჰერცოგები\nკატეგორია:დაბადებული 1073\nკატეგორია:გარდაცვლილი  24 სექტემბერი\nკატეგორია:გარდაცვლილი 1120", "url": "https://ka.wikipedia.org/wiki/ველფ_V", "length": 1069}
{"id": "11510", "title": "ჰაინრიხ შავი", "text": "thumb|ჰაინრიხ შავი\n'''ჰაინრიხ შავი''' () (დ. 1075 — გ. 13 დეკემბერი, 1126, რავენსბურგი, გერმანია) — ბავარიის ჰერცოგი '''ჰაინრიხ IX'''-ის სახელით 1120–1126 წლებში.\n\nჰაინხირი იყო ველფ IV-ის შვილი და ველფ V-ის ძმა. ამ უკანასკნელის უშვილოდ სიკვდილის შემდეგ იგი 1120 წელს ბავარიის ჰერცოგი გახდა.\n\n== ოჯახი ==\n\n1095-1100 წლებს შორის ჰაინრიხმა იქორწინა საქსონიელ პრინცესა ვულფილდ ბილუნგზე, რომელთანაც შეეძინა შვილები:\n\n* ჰაინრიხ ამაყი (1100–1126) — ბავარიის და საქსონიის ჰერცოგი\n* კონრადი (გ. 1126) — ცისტერციანელი მღვდელი.\n* იუდითი (დ. 1100 შემდეგ – გ. 1130/31) — შვაბიის ჰერცოგი ფრიდრიხ II.\n* სოფი (გ. 1145) — 1. ბერთოლდ III ფონ ცერინგენი, 2. მარკგრაფი ლეოპოლდ ფონ შტაირი.\n* მატილდე (გ. 1103) — 1. მარკგრაფი დიპოლდ IV ფონ ფობურგი, 2. გრაფი გებარდ III ფონ ზულცბახი.\n* ველფ VI (1115–1191) — შპოლეტოს ჰერცოგი.\n* ვულფილდი (გ. 1160 შემდეგ) — გრაფი რუდოლფ ფონ ბრეგენცი.\n\nკატეგორია:ბავარიის ჰერცოგები\nკატეგორია:დაბადებული 1075\nკატეგორია:გარდაცვლილი 13 დეკემბერი\nკატეგორია:გარდაცვლილი 1126", "url": "https://ka.wikipedia.org/wiki/ჰაინრიხ_შავი", "length": 976}
{"id": "11511", "title": "ბერთოლდ III (ცერინგენი)", "text": "'''ბერთოლდ III ფონ ცერინგენი''' (''გერმ.'': Berthold III. von Zähringen) (დ.  დაახ. 1085 — გ. 3 მაისი,  1122; მოლსჰაიმი, ელზასი) — ცერინგენის ჰერცოგი. 1120 წელს ბერთოლდმა დააარსა ქალაქი ფრაიბურგი.\n\n== ბიოგრაფია ==\n1111 წელს ბერთოლდი ცერინგენის ჰერცოგი გახდა. ის მხარს უჭერდა იმპერატორ ჰაინრიხ V-ეს და დიდი როლი ითამაშა ვორმსის კონკორდატში 1122 წელს. ბერთოლდი დაიღუპა ქალაქ მოლსჰაიმის წინააღმდეგ ომში და მისი მემკვიდრე გახდა ძმა კონრად I.\n\nბერთოლდ III-ის მეუღლე იყო ბავარიის ჰერცოგ ჰაინრიხ შავის ასული სოფი.\n\nქალაქ ფრაიბურგის ცენტრალური ქუჩა ბერთოლდშტრასე და ცნობილი შადრევანი ბერთოლდსბრუნე მის სახელ ატარებს.\n\nკატეგორია:ცერინგენის ჰერცოგები\nკატეგორია:დაბადებული 1085\nკატეგორია:გარდაცვლილი 3 მაისი\nკატეგორია:გარდაცვლილი 1122", "url": "https://ka.wikipedia.org/wiki/ბერთოლდ_III_(ცერინგენი)", "length": 723}
{"id": "11512", "title": "იაკობ II (ბადენი)", "text": "მარკგრაფი '''იაკობ II ფონ ბადენი''' () (დ. 6 ივნისი, 1471 — გ. 27 აპრილი, 1511, კიოლნი)  — ბადენის მარკგრაფის კრისტოფ I-ის და მისი მეუღლის ოტილი ფონ კაცენელნბოგენის ვაჟი და 1503 წლიდან ტრირის არქიეპისკოპოსი.\n\n\n\nკატეგორია:ტრირის არქიეპისკოპოსები\nკატეგორია:დაბადებული 6 ივნისი\nკატეგორია:დაბადებული 1471\nკატეგორია:გარდაცვლილი 27 აპრილი\nკატეგორია:გარდაცვლილი 1511", "url": "https://ka.wikipedia.org/wiki/იაკობ_II_(ბადენი)", "length": 359}
{"id": "11513", "title": "მარკუსი (ბადენი)", "text": "მარკგრაფი '''მარკუს ფონ ბადენი''' ()  (დ. 1434 — გ. 1 სექტემბერი, 1478) — ლიეჟის ეპისკოპოსი.\n\nმარკუსი იყო მარკგრაფ იაკობ I-ისა და მისი მეუღლის კათარინა ფონ ლოთრინგენის ვაჟი.\n\nმისი და-ძმანი იყვნენ:\n* კარლი (გ. 1475)\n* ბერნჰარდი (1428—1458)\n* იოჰანი (1430—1503)\n* გეორგი (1433—1484)\n* მარგარეტე (1431—1457)\n* მათილდე (გ. 1485)\n\nკატეგორია:დაბადებული 1434\nკატეგორია:გარდაცვლილი  1 სექტემბერი\nკატეგორია:გარდაცვლილი 1478", "url": "https://ka.wikipedia.org/wiki/მარკუსი_(ბადენი)", "length": 414}
{"id": "11514", "title": "მათილდე (ბადენი)", "text": "მარკგრაფინია '''მათილდე ფონ ბადენი''' (''გერმ.'': Markgräfin Mathilde von Baden) – ტრირის აბატესა.\n\nმათილდე იყო მარკგრაფ იაკობ I-ისა და მისი მეუღლის კათარინა ფონ ლოთრინგენის ასული.\n\nმისი და-ძმანი იყვნენ:\n* კარლი († 1475)\n* ბერნჰარდი (* 1428; † 1458)\n* იოჰანი (* 1430; † 1503)\n* გეორგი (* 1433; † 1484)\n* მარკუსი (* 1434; † 1478)\n* მარგარეტე (* 1431; † 1457)", "url": "https://ka.wikipedia.org/wiki/მათილდე_(ბადენი)", "length": 357}
{"id": "11515", "title": "მარგარეტე (ბადენი)", "text": "მარკგრაფინია '''მარგარეტე ფონ ბადენი''' (''გერმ.'': Markgräfin Margarete von Baden) (* 1431; † 24 ოქტომბერი 1457, ანსბახი, გერმანია) იყო მარკგრაფ იაკობ I-ისა და მისი მეუღლის კათარინა ფონ ლოთრინგენის ასული.\n\n1446 წელს ქალაქ ჰაილბრონში იგი დაქორწინდა ბრანდენბურგის კურფიურსტ ალბრეხტ III-ზე, რომელთანაც შეეძინა 6 შვილი. 4 მათგანი მცირეწლოვანი გარდაიცვალა.\n\n* მარგარეთა  - ჰოფის აბატესა.\n* იოჰან ციცერო - ბრანდენბურგის კურფიურსტი.\n\nმარგარეტეს და-ძმანი იყვნენ:\n\n* კარლი († 1475)\n* ბერნჰარდი (* 1428; † 1458)\n* იოჰანი (* 1430; † 1503)\n* გეორგი (* 1433; † 1484)\n* მარკუსი (* 1434; † 1478)\n* მათილდე († 1485)\n\n\n\nკატეგორია:დაბადებული 1431\nკატეგორია:გარდაცვლილი 1457", "url": "https://ka.wikipedia.org/wiki/მარგარეტე_(ბადენი)", "length": 656}
{"id": "11516", "title": "კათარინა ფონ ლოთრინგენი", "text": "'''კათარინა ფონ ლოთრინგენი''' (''გერმ.'': Katharina von Lothringen) (დ. 1407 — გ. 1 მარტი, 1439) — ბადენის მარკგრაფის იაკობ I-ის მეუღლე.\n\n== ბიოგრაფია ==\nკათარინა იყო ლოთარინგიის ჰერცოგის კარლ I-ისა და პფალცგრაფინია მარგარეტე ფონ დერ პფალცის ასული. 1422 წლის 25 ივნისს იგი ცოლად გაჰყვა იაკობ I ფონ ბადენს, რომელთანაც შეეძინა შვილები:\n\n* კარლი (გ. 1475)\n* ბერნჰარდი (დ. 1428— გ. 1458)\n* იოჰანი (დ. 1430 — გ.  1503)\n* გეორგი (დ.  1433 — 1484)\n* მარკუსი (დ. 1434 — გ. 1478)\n* მარგარეტე (დ.  1431 — გ. 1457)\n* მათილდე (გ. 1485)\n\n\nკატეგორია:დაბადებული 1407\nკატეგორია:გარდაცვლილი  1 მარტი\nკატეგორია:გარდაცვლილი 1439", "url": "https://ka.wikipedia.org/wiki/კათარინა_ფონ_ლოთრინგენი", "length": 609}
{"id": "11517", "title": "გეორგ ფონ შიონერერი", "text": "thumb|right|გეორგ ფონ შიონერერი\nრაინდი '''გეორგ ჰაინრიხ ფონ შიონერერი''' (გერმ.: Georg Heinrich Ritter von Schönerer) (დ. 17 ივლისი 1842, ვენა — გ. 14 აგვისტო 1921, როზენაუს სასახლე, ქვემო ავსტრია) — ავსტრიელი მემამულე და პოლიტიკოსი.\n\n== ბიოგრაფია ==\nგეორგ ფონ შიონერერი 1879 წლიდან ავსტრია-უნგრეთში გერმანულ-ნაციონალისტური მოძრაობის და შემდგომში საყოველთაო გერმანული მოძრაობის ერთპიროვნული ლიდერი იყო.\n\nშიონერერი ოტო ფონ ბისმარკის მაღმერთებელი და მისი პოლიტიკის გამტარებელი იყო. 1922 წელს იგი დაასაფლავეს ბისმარკის მავზოლეუმის მახლობლად საქსონიის ტყეში.\n\n== რესურსები ინტერნეტში ==\n* \n\n\n\n\nკატეგორია:ავსტრიელი პოლიტიკოსები\nკატეგორია:დაბადებული  17 ივლისი\nკატეგორია:დაბადებული 1842\nკატეგორია:გარდაცვლილი 14 აგვისტო\nკატეგორია:გარდაცვლილი 1921", "url": "https://ka.wikipedia.org/wiki/გეორგ_ფონ_შიონერერი", "length": 740}
{"id": "11518", "title": "ანდო ჰიროშიგე", "text": "'''ანდო ჰიროშიგე''' (მოგვიანებით '''უტაგავა ჰიროშიგე''';  ; დ. 1797, ედო — გ. 12 ოქტომბერი 1858, იქვე) — იაპონელი მხატვარი; უკიიო-ე-ს მიმდინარეობის ერთ-ერთი თვალსაჩინო წარმომადგენელი და კაცუშიკა ჰოკუსაის კონკურენტი. მისმა ნამუშევრებმა „ტოკაიდოს 53 გაჩერება“ (1833-1834) და „ედოს 100 ხედი“ (1856-1858) დიდი გავლენა იქონიეს ფრანგ იმპრესიონისტებზე.\n\n==ლიტერატურა==\n* Forbes, Andrew; Henley, David (2014). ''100 Famous Views of Edo''. Chiang Mai: Cognoscenti Books. ASIN: B00HR3RHUY\n* Forbes, Andrew; Henley, David (2014). ''Utagawa Hiroshige’s 36 Views of Mount Fuji''. Chiang Mai: Cognoscenti Books. ASIN: B00KD7CZ9O\n* Forbes, Andrew; Henley, David (2014). ''Utagawa Hiroshige's 53 Stations of the Tokaido''. Chiang Mai: Cognoscenti Books. ASIN: B00LM4APAI\n\n==რესურსები ინტერნეტში==\n\n\n* Shizuoka City Tokaido Hiroshige Museum of Art \n\n\n\n\nკატეგორია:იაპონელი მხატვრები\nკატეგორია:დაბადებული 1797\nკატეგორია:გარდაცვლილი   12 ოქტომბერი\nკატეგორია:გარდაცვლილი 1858", "url": "https://ka.wikipedia.org/wiki/ანდო_ჰიროშიგე", "length": 954}
{"id": "11520", "title": "საფრანგეთის მარშალი", "text": "'''საფრანგეთის მარშალი''' (ფრანგ.: Maréchal de France) — სამხედრო რანგი. იგი 1190 წელს სპეციალურად ალბერიკ კლემანისათვის დააარსა ფილიპ II-ემ.\n\n== XII საუკუნე ==\n* 1190 - ალბერიკ კლემანი (Albéric Clément) († 1191), სინიორ დე მეზი, საფრანგეთის პირველი მარშალი.\n* 1192 - გიიომ დე ბურნელი (Guillaume de Bournel)\n\n== XIII საუკუნე ==\n* 1202 - ნიველო დ’არა (Nivelon d'Arras)\n* 1204 - ანრი I კლემანი (Henri I Clément) († 1214), სენიორ დე მეზი\n* 1214 - ჟან კლემანი (Jean Clément) (* 1198 - † 1261), სენიორ დე მეზი\n* 1237 - ფერი პასტე (Ferry Pasté) († 1247)\n* 1247 - ჟან დე ბომონი (Jean de Beaumont) († 1257)\n* 1257 - გოტიე III დე ნემური (Gauthier III de Nemours) († 1270)\n* 1261 - ანრი II კლემენი (Henri II Clément) († 1265), სენიორ დე მეზი\n* 1265 - ერიკ დე ბოჟო (Eric de Beaujeu) († 1270)\n* 1265 - რენო დე პრესინი (Renaud de Précigny) († 1270)\n* 1270 - რაულ II დე სორი (Raoul II de Sores) († 1282)\n* 1270 - ლანსელო დე სენ-მარი (Lancelot de Saint-Mard)\n* 1278 - ფერი დე ვერნოილი (Ferry de Verneuil)\n* 1282 - გიიომ V დიუ ბეკ-კრესპენი (Guillaume V du Bec-Crespin)\n* 1283 - ჟან II ლე პრო (Jean II Le Preux) († 1302), სენიორ დ’არკური. უარი თქვა წოდებაზე 1295 წელს საფრანგეთის ადმირალი რომ გამხდარიყო.\n* 1285 - რაულ V ლე ფლამანი (Raoul V Le Flamenc)\n* 1288 - ჟან დე ვარენი (Jean de Varennes)\n* 1290 - სიმონ დე მელიუნი (Simon de Melun) († 1302)\n* 1292 - გი I დე კლერმონი (Guy I de Clermont) († 1302)\n\n== XIV საუკუნე ==\n* 1302 - ფუკო დიუ მერლი (Foucaud du Merle) \n* 1302 - მილ VI დე ნუაიერი (Miles VI de Noyers) († 1350)\n* 1308 - ჟან დე კორბელი (Jean de Corbeil) († 1318)\n* 1315 - ჟან IV დე ბომონი (Jean IV de Beaumont) († 1318)\n* 1318 - მატიე დე ტრი (Mathieu de Trie) († 1344)\n* 1318 - ჟან დე ბარი (Jean des Barres) († 1324)\n* 1326 - ბერნარ VI დე მორელი (Bernard VI de Moreuil)\n* 1328 - რობერ VII დე ბერტრანი (Robert VII de Bertrand) († 1347), სენიორ დე ბრიკებეკი\n* 1343 - შარლ I დე მონმორანსი (Charles I de Montmorency) (* 1325 – † 1381)\n* 1344 - რობერ დე ვავრენი (Robert de Wavrin) († 1360)\n* 1347 - ედუარ დე ბოჟო (Edouard de Beaujeu) (* 1316 - † 1351) სენიორ დე შატონოფი \n* 1348 - გი II დე ნესლი (Guy II de Nesle) († 1352)\n* 1351 - არნულ დ’ოდრეემი (Arnould d'Audrehem) (* 1300 - † 1370)\n* 1352 - როშ დ’ანგესი (Roch d'Hanguest) († 1352)\n* 1352 - ჟან დე კლერმონი (Jean de Clermont) (* 1297 - † 1356) სენიორ დე ბომონი\n* 1356 - ჟან I ლე მენგრი (Jean I Le Meingre) მეტსახელად „ბუსიკო“ (Boucicaut)\n* 1368 - ჟან IV დე მოკენში (Jean IV de Mauquenchy) (†1391), მეტსახელად „ბლანვილის ცხვარი“ (le Mouton de Blanville), სენიორ დე მაკენში\n* 1368 - ლუი II დე შამპანი (Louis II de Champagne) (* 1342 - † 1403), გრაფი დე სანკერი, 1397 წლიდან საფრანგეთის კონეტაბლი\n* 1391 - ჟან II ლე მენგრი (Jean II Le Maingre) მეტსახელად „ბუსიკო“ (Boucicaut) (* 1366 - † 1421)\n* 1397 - ჟან II დე რიე (Jean II de Rieux) (* 1342 - † 1417), სენიორ დე რიო დე როშფორი\n\n== XV საუკუნე ==\n\n* 1417 - პიერ დე რიო (Pierre de Rieux) „დე როშფორი“ (\"de Rochefort\") (* 1389 - † 1439)\n* 1421 - ჟილბერ III მოტიე, სენიორ დე ლა ფაიეტი (Gilbert III Motier, Seigneur de La Fayette) (* 1380 - † 1464)\n* 1424 - ამორი დე სევერაკი (Amaury de Séverac) († 1427)\n* 1427 - ჟან I დე ბროსი (Jean I de Brosse) (* 1375 - † 1433)\n* 1429 – ჟილ დე რე (Gilles de Rais) (* 1404 - † 1440)\n* 1435 - ჟან დე ვიიერი (Jean de Villiers) (* 1384 - † 1437)\n* 1439 - ანდრე დე ლავალი, სირ დე ლოეაკი (André de Laval, Sire de Lohéac) (* 1411 - † 1486), “მარშალი დე ლოეაკი” (\"Maréchal de Lohéac”)\n* 1441 - ფილიპ დე კიულანი (Philippe de Culan) († 1454)\n* 1454 - ჟან დე სენტრეი (Jean de Xaintrailles) (* 1400 - † 1461)\n* 1461 - ჟან დე ლესკიუნი (Jean de Lescun) “არმანიაკის ნაბიჭვარი” (\"Le Bâtard d'Armagnac\") († 1473)\n* 1461 - ჟოაკენ რუოლი, სენიორ დე გამაშე (Joachim Rouault, Seigneur de Gamaches) († 1478)\n* 1464 - ვოლფერტ VI ვან ბორსელე (Wolfert VI. van Borssele), „მარშალ დე ბორზელი“ (\"Maréchal de Borzelle\") († 1487) შოტლანდიის მეფის ჯეიმზ I-ის სიძე\n* 1476 - პიერ დე როანი (Pierre de Rohan), „დე ჟიე“ (\"de Gié\") (* 1451 - † 1514)\n* 1483 - ფილიპ დე კრევკური (Philippe de Crèvecoeur) (* 1418 - † 1494)\n* 1486 - ჟან დე ბოდრიკური (Jean de Baudricourt) († 1499)\n\n== XVI საუკუნე ==\n\n* 1500 - ჟან-ჟაკ ტრივიულსი (Jean-Jacques Trivulce) (* 1441 - † 1518), იტალიელი, ნამდვილი სახელი ჯან ჯაკომო ტრივულციო (Gian Giacomo Trivulzio)\n* 1506 - შარლ II დ’ამბუაზი, სენიორ დე შომონი (Charles II d'Amboise, seigneur de Chaumont) (* 1473 - † 1511)\n* 1511 - ოდე დე ფუა, ვიკონტ დე ლოტრეკი (Odet de Foix, Vicomte de Lautrec) († 1528), „მარშალი დე ლოტრეკი“ (Maréchal de Lautrec)\n* 1514 - რობერტ სტიუარტი, სენიორ დ’ობინი (Robert Stuart, Seigneur d'Aubigny) (* 1470 - † 1544)\n* 1515 - ჟაკ II დე შაბანე, სენიორ დე ლა პალისი (Jacques II de Chabannes, seigneur de La Palice) (* 1470 - † 1525)\n* 1516 – გასპარ I დე კოლინი, სენიორ დე შატიიონი (Gaspard I. de Coligny, seigneur de Châtillon) († 1522), „მარშალი დე შატიიონი“ (Maréchal de Châtillon)\n* 1518 - ტომა დე ფუა (Thomas de Foix) „მარშალი დე ლესკიუნი“ (Maréchal de Lescun) († 1525), მარშალ დე ლოტრეკის ძმა\n* 1522 – ან დე მონმორანსი (Anne de Montmorency) (* 1492 - † 1567), 1538 წლიდან კონეტაბლი\n* 1526 – რობერ III დე ლა მარკი (Robert III. de La Marck) (* 1492 - † 1536)\n* 1526 – თეოდორ ტრივიულსი (Théodore Trivulce), იტალიელი, ნამდვილი სახელი ტეოდორო ტრივულციო (Teodoro Trivulzio) (* 1456 - † 1531)\n* 1538 - კლოდ დ’აიი, სენიორ დ’ანებო (Claude d'Ailly, Seigneur d'Annebaut]] (* 1500 - † 1552), „მარშალი დ’ანებო“ (Maréchal d'Annebaut)\n* 1538 - რენე დე მონტეჟანი (René de Montejean) († 1539)\n* 1542 - უდარ დიუ ბიეზი (Oudard du Biez) († 1553)\n* 1544 - ანტუან დე ლეტ-დესპრეზი, სენიორ დე მონპეზატი (Antoine de Lettes-Desprez, seigneur de Montpezat) († 1544)\n* 1544 - ჯოვანი კარაჩოლი (Giovanni Caraccioli) (* 1480 - † 1550)\n* 1547 – რობერ IV დე ლა მარკი (Robert IV de La Marck) (* 1512 - † 1556)\n* 1547 - ჟაკ დ’ალბონი, სენიორ დე სენტ-ანდრე, მარკიზი დე ფრონსაკი (Jacques d'Albon, seigneur de Saint-André, Marquis de Fronsac) († 1562), „მარშალი დე სენტ-ანდრე“ (Maréchal de Saint- André)\n* 1550 – შარლ I დე კოსე, გრაფი დე ბრისაკი (Charles I. de Cossé, comte de Brissac) (* 1505 - † 1563)\n* 1555 – პიერო სტროცი (Piero Strozzi) (* 1500 – † 1558)\n* 1558 - პოლ დე ლა ბარტი, სენიორ დე ტერმი (Paul de La Barthe, seigneur de Termes) (* 1482 - † 1562)\n* 1559 – ფრანსუა დე მონმორანსი (François de Montmorency) (* 1530 - † 1579)\n* 1562 – ფრანსუა დე სეპო, გრაფი დე დიურტალი (François de Scépeaux, comte de Durtal) (* 1510 - † 1571), „მარშალი დე ვიეიევლი“ (Maréchal de Vieilleville)\n* 1554 - იმბერ დე პლატიერი, სენიორ დე ბურდიიონი (Imbert de La Platière, seigneur de Bourdillon) (* 1524 - † 1567)\n* 1567 – ანრი I დე მონმორანსი-დამვიი (Henri I. de Montmorency-Damville) (* 1534 - † 1614), „მარშალი დე დამვილი“ (Maréchal de Damville), 1593 წლიდან კონეტაბლი.\n* 1567 – არტიუ-არნო დე ბრისაკი, გრაფი დე კოსე (Artus-Arnaud de Brissac, comte de Cossé) (* 1512 - † 1582)\n* 1570 – გასპარ დე სოლი, სენიორ დე ტავანი (Gaspard de Saulx, seigneur de Tavannes) (* 1505 - † 1573), “მარშალი დე ტავანი” (Maréchal de Tavannes)\n* 1572 - ონორა II დე სავუა, მარკიზი დე ვიიარი (Honorat II. de Savoie, marquis de Villars) (* 1509 - † 1580)\n* 1573 - ალბერ დე გონდი, ჰერცოგი დე რეცი (Albert de Gondi, duc de Retz) (* 1522 - † 1602)\n* 1574 - როჟე დე სენ-ლარი, ჰერცოგი დე ბელეგარდი (Roger de Saint-Lary, duc de Bellegarde) (* 1525 - † 1579)\n* 1574 - ბლეზ დე მონტესკიუ, სენიორი დე მონლიუკი (Blaise de Montesquiou, seigneur de Montluc) (* 1500 - † 1577)\n* 1577 – არმან დე გონტო, სენიორი დე ბირონი (Armand de Gontaut, seigneur de Biron) (* 1524 - † 1592)\n* 1579 - ჟაკ დე გუაიონი, გრაფი დე მატინიონი (Jacques de Goyon, comte de Matignon) (* 1525 - † 1597)\n* 1579 - ჟან VI დ’ომონი, გრაფი დე შატორუ (Jean VI. d'Aumont, comte de Châteauroux) (* 1522 - † 1595)\n* 1582 – გიიომ დე ჟუაიეზი (Guillaume de Joyeuse) (* 1520 - † 1592)\n* 1592 – ანრი დე ლა ტურ დ#ოვერნი, ჰერცოგი დე ბუიონი (Henri de la Tour d'Auvergne, Herzog von Bouillon) (* 1555 - † 1623)\n* 1594 – შარლ დე გონტო, ჰერცოგი დე ბირონი (Charles de Gontaut, duc de Biron) (* 1562 - † 1602)\n* 1594 - კლოდ დე ლა შატრი (Claude de La Châtre) (* 1536 - † 1614)\n* 1594 – შარლ II დე კოსე, ჰერცოგი დე ბრისაკი (Charles II. de Cossé, duc de Brissac) (* 1550 - † 1621)\n* 1594 - ჟან დე მონლიუკი, სენიორ დე ბალანი (Jean de Monluc, seigneur de Balagny) († 1603)\n* 1595 - ჟან დე ბომანუარი, მარკიზი დე ლავარდენი (Jean de Beaumanoir, Marquis de Lavardin) (* 1551 - † 1614)\n* 1596 – ანრი დე ჟუაიეზი (Henri de Joyeuse) (* 1567 - † 1608)\n* 1597 - იურბენ დე მონმორანსი-ლავალი (Urbain de Montmorency-Laval) (* 1557 - † 1629), “მარშალი დე ბუა-დოფენი” (Maréchal de Bois-Dauphin)\n* 1597 – ალფონს დ’ორნანო (Alphonse d'Ornano) (* 1548 - † 1610)\n* 1597 - გიიომ დ’ოტემერი (Guillaume d'Hautemer) (* 1538 - † 1613), “მარშალი დე ფერვაკე” (\"Maréchal de Fervacques\").\n\n== XVII საუკუნე ==\n\n* 1609 – ფრანსუა დე ბონე, ჰერცოგი დე ლედიგიერი (François de Bonne, duc de Lesdiguières) (* 1543 - † 1626), ბოლო კონეტაბლი\n* 1613 – კონჩინო კონჩინი, გრაკფი დელა პენა, მარკიზი დ’ანკრი (Concino Concini, Conte delle Penna, marquis d'Ancre) (* 1575 - † 1617), იტალიელი, “მარშალი დ’ანკრი” (Maréchal d'Ancre)\n* 1614 – ჟილ დე სუვრე, მარკიზი დე კურტენვო (Gilles de Souvré, marquis de Courtenvaux) (* 1542 - † 1626)\n* 1614 – ანტუან დე როკელორი (Antoine de Roquelaure) (* 1543 - † 1623)\n* 1616 – ლუი დე შატრი (Louis de La Châtre) († 1630)\n* 1616 – პონ დე ლოზიერ დე კარდიიაკი, მარკიზი დე ტერმინი (Pons de Lauzières de Cardillac, marquis de Thémines) (* 1553 - † 1627)\n* 1616 – ფრანსუა დე ლა გრანჟ დ’არკიემი, სენიორი დე მონტინი (François de La Grange d'Arquiem, seigneur de Montigny) (* 1554 - † 1617)\n* 1617 – ნიკოლა დე ლ’ოპიტალი, ჰერცოგი დე ვიტრი (Nicolas de L'Hôpital, duc de Vitry) (* 1581 - † 1644)\n* 1619 – შარლ დე შუაზელი, მარკიზი დე პრასლენი (Charles de Choiseul, marquis de Praslin) (* 1563 - † 1626)\n* 1619 – ჟან-ფრანსუა დე ლა გიში, სენიორ დე სენ-ჟერანი (Jean-François de La Guiche, seigneur de Saint-Géran) (* 1559 - † 1632)\n* 1619 – ონორე დ’ალბერი, ჰერცოგი დე შოლნი (Honoré d'Albert, duc de Chaulnes) (* 1581 - † 1649)\n* 1620 – ფრანსუა დ’ესპარბე დე ლიუსანი, ვიკონტი დ’ობეტერი (François d'Esparbès de Lussan, vicomte d'Aubeterre) (* 1570 - † 1628)\n* 1621 – შარლ დე ბლანშფორ დე კრეკი, ჰერცოგი დე ლედიგიერი (Charles de Blanchefort de Créquy, duc de Lesdiguières]] (* 1578 - † 1638)\n* 1622 – გასპარ III დე კოლინი, ჰერცოგი დე შატიიონი (Gaspard III de Coligny, duc de Châtillon) (* 1584 - † 1646)\n* 1622 - ჟაკ ნომპარ დე კომონი, ჰერცოგი დე ლა ფორსი (Jacques Nompar de Caumont, duc de La Force) (* 1558 - † 1652)\n* 1622 – ფრანსუა დე ბასომპიერი (François de Bassompierre) (* 1579 - † 1646)\n* 1625 – ანრი დე შომბერგი (Henri de Schomberg) (* 1575 - † 1632)\n* 1626 – ჟან-ბატისტ დ’ორნანო, გრაფი დე მონლორი (Jean-Baptiste d'Ornano, Comte de Montlaur) (* 1581 - † 1626)\n* 1626 - ჰერცოგი ფრანსუა-ანიბალ დ’ესტრე (François-Annibal d'Estrées) (* 1573 - † 1670)\n* 1627 – ტიმოლეონ დ’ეპინე, მარკიზი დე სენ-ლიუკი (Timoléon d'Espinay, marquis de Saint-Luc) (* 1580 - † 1644)\n* 1629 – ლუი დე მარიიაკი (Louis de Marillac) (* 1573 - † 1632)\n* 1630 – ანრი II დე მონმორანსი (Henri II. de Montmorency) (* 1595 - † 1632)\n* 1630 – ჟან დიუ კელარ დე სენ-ბონე, მარკიზი დე ტუარა (Jean du Caylar de Saint-Bonnet, marquis de Toiras) (* 1585 - † 1636)\n* 1631 – ანტუან კოეფიერ დე რიუზე, მარკიზი დ’ეფია (Antoine Coëffier de Ruzé, marquis d'Effiat) (* 1581 - † 1632)\n* 1632 – იურბენ დე მელე, მარკიზი დე ბრეზე (Urbain de Maillé, marquis de Brézé) (* 1597 - † 1650)\n* 1634 – მაქსიმილიან დე ბეტიუნი, ჰერცოგი დე სიული (Maximilien de Béthune, duc de Sully) (* 1559 - † 1641)\n* 1636 – ჯონ ჰეპბერნი (John Hepburn) (* 1598 - † 1636), შოტლანდიელი\n* 1637 – შარლ დე შომბერგი, ჰერცოგი დ’აიუინი (Charles de Schomberg, duc d'Halluin) (* 1601 – † 1656)\n* 1639 – შარლ დე ლა პორტი ჰერცოგი დე ლა მეიერე (Charles de La Porte, duc de La Meilleraye) (* 1602 - † 1634)\n* 1641 – ანტუან III დე გრამონი (Antoine III de Gramont) (* 1604 - † 1678)\n* 1642 – ჟან-ბატისტ ბიუდი, გრაფი დე გებრიანი (Jean-Baptiste Budes, comte de Guébriant) (* 1602 - † 1643), მარშალი დე გებრიანი.\n* 1642 – ფილიპ დე ლა მოტ-უდანკური, ჰერცოგი დე კარდონა (Philippe de La Mothe-Houdancourt, duc de Cardona) (* 1605 - † 1657)\n* 1643 – ფრანსუა დე ლ’ოპიტალი, გრაფი დე როსნე (François de L'Hôpital, comte de Rosnay) (* 1583 - † 1660)\n* 1643 – ანრი დე ლა ტურ დ’ოვერნი, ვიკონტი დე ტიურენი (Henri de La Tour d'Auvergne, vicomte de Turenne) (* 1611 - † 1675), მარშალი დე ტიურენი.\n* 1645 – სეზარ დე შუაზელი, გრაფი დიუ პლესი-პრასლინი (César de Choiseul, comte du Plessis-Praslin) (* 1598 – 1675)\n* 1645 – იოზიას რანცაუ (Josias Rantzau) (* 1609 - † 1650), გერმანელი\n* 1646 – ნიკოლა დე ნოფვილი, ჰერცოგი დე ვილრუა (Nicolas de Neufville, duc de Villeroy) (* 1598 - † 1685)\n* 1651 – ანტუან დ’ომონ დე როშბარონი (Antoine d'Aumont de Rochebaron) (* 1601; † 1669)\n* 1651 – ჟაკ დ’ეტამპი, მარიზი დე ლა ფერტე-იმბერი (Jacques d'Estampes, marquis de La Ferté-Imbert) (* 1590; † 1668)\n* 1651 – შარლ დე მონში, მარკიზი დ’ოკინკური (Charles de Monchy, marquis d'Hocquincourt) (* 1599; † 1658)\n* 1643 – ჟან დე გასიონი (Jean de Gassion) (* 1609; † 1647)\n* 1651 – ანრი დე ლა ფერტე, ჰერცოგი დე სენეტერი (Henri de La Ferté, duc de Senneterre) (* 1600; † 1681)\n* 1651 – ჟაკ რუსელ დე მედავი, გრაფი დე გრანსეი (Jacques Rouxel de Médavy, comte de Grancey) (* 1603; † 1680)\n* 1652 – არმან ნომპარ დე კომონი, ჰერცოგი დე ლა ფორსი (Armand Nompar de Caumont, duc de La Force) (* 1594; † 1675)\n* 1652 – სეზარ-ფობიუ დ’ალბრე, გრაფი დე მიოსენი (César-Phoebus d'Albret, comte de Miossens) (* 1614; † 1676)\n* 1652 – ფილიპ დე კლერამბო, გრაფი დე პაიუო (Philippe de Clérambault, comte de Palluau) (* 1606; † 1665)\n* 1653 – ლუი ფუკო დე დონიონი (Louis Foucault de Daugnon) (* 1616; † 1659)\n* 1658 – ჟაკ დე მოვისიერი, მარკიზი დე კასტელნო (Jacques de Mauvissière, marquis de Castelnau) (* 1620; † 1658)\n* 1658 – ჟან დე მონტეჟო, გრაფი დე შულენბერგი (Jean de Montejeu, comte de Schulemberg) (* 1597; † 1671)\n* 1658 – აბრაამ დე ფაბერი (Abraham de Fabert) (* 1599; † 1662)\n* 1668 – ფრანსუა დე კრეკი, მარკიზი დე მარინი (François de Créquy, marquis de Marines) (* 1624; † 1687)\n* 1668 – ბერნარდენ ჟიგოლი, მარკიზი დე ბელეფონდი (Bernardin Gigault, marquis de Bellefonds) (* 1639; † 1694)\n* 1668 – ლუი დე კრევანი, ჰერცოგი დ’იუმიერი (Louis de Crevant, duc d'Humières) (* 1628; † 1694)\n* 1675 – გოდფრუა დ’ესტრადი (Godefroy d'Estrades) (* 1607; † 1686)\n* 1675 – ფილიპ დე მონტო-ბენაკი, ჰერცოგი დე ნავაიე (Philippe de Montaut-Bénac, duc de Navailles) (* 1619; † 1684)\n* 1675 – ფრიდრიხ ფონ შონბერგი (Friedrich von Schomberg) (* 1615; † 1690), გერმანელი\n* 1675 – ჟაკ-ანრი დე დიურფორი, ჰერცოგი დე დიურა (Jacques-Henri de Durfort, duc de Duras) (* 1625; † 1704)\n* 1675 – ლუი-ვიკტორ დე როშეშუარი, ჰერცოგი დე მორტემარი (Louis-Victor de Rochechouart, duc de Mortemart) (* 1636; † 1688) “მარშალი დე ვივონი” (\"Maréchal de Vivonne\")\n* 1675 – ფრანსუა დ’ობიუსონი, ჰერცოგი დე ლა ფოიიადი (François d'Aubusson, duc de La Feuillade) (* 1634; † 1691)\n* 1675 – ფრანსუა-ანრი დე მონმორანსი-ბუტევილი, ჰერცოგი დე პინეი (François-Henri de Montmorency-Bouteville, Herzog von Piney) (* 1628; † 1695), “მარშალი დე ლუქსემბურგი” (“Maréchal de Luxembourg”)\n* 1675 – ანრი-ლუი დ’ალუანი, მარკიზი დე როშფორი (Henri-Louis d'Aloigny, marquis de Rochefort) (* 1626; † 1676)\n* 1676 – გი დე დიუფორი, ჰერცოგი დე ლორჟი (Guy de Durfort, duc de Lorge) (* 1630; † 1702)\n* 1681 – ჟან II დ’ესტრე (Jean II. d'Estrées) (* 1624; † 1707)\n* 1693 – კლოდ დე შუაზელი, მარკიზი დე ფრანსიერი, “გრაფი დე შუაზელი” (Claude de Choiseul, marquis de Francières \"comte de Choiseul\") (* 1632; † 1711)\n* 1693 – ფრანსუა დე ნოფვილი, ჰერცოგი დე ვილრუა (François de Neufville, duc de Villeroy) (* 1644; † 1730)\n* 1693 – ჟან-არმან დე ჟუაიეზი (Jean-Armand de Joyeuse) (* 1631; † 1710)\n* 1693 – ლუი-ფრანსუა დე ბუფლერი (Louis-François de Boufflers) (* 1644; † 1711)\n* 1693 – ან-ილარიონ დე კოტენტენი, გრაფი დე ტურვილი (Anne-Hilarion de Cotentin, comte de Tourville) (* 1642; † 1701), “ადმირალი დე ტურვილი” (Admiral de Tourville)\n* 1693 – ან-ჟიულ დე ნოაიე (Anne-Jules de Noailles) (* 1650; † 1708)\n* 1693 – ნიკოლა კატინა, სენიორი დე სენ-გრატიანი (Nicolas Catinat, seigneur de Saint-Gratien) (* 1637; † 1712)\n\n== XVIII საუკუნე ==\n\n* 1702 – კლოდ-ლუი-ექტორ დე ვიიარი (Claude-Louis-Hector de Villars) (* 1653; † 1734) მარშალი დე ვიიარი (Maréchal de Villars)\n* 1703 – კონრად ფონ როზენი (Conrad von Rosen) (* 1628; † 1715), მარშალი დე როზენი (Maréchal de Rosen), ბალტიისპირელი გერმანელი\n* 1703 – სებასტიან ლე პრესტრი, მარკიზი დე ვობანი (Sébastien Le Prestre, marquis de Vauban) (* 1633; † 1707)\n* 1703 – ნოელ ბუტონ დე შამიი (Noël Bouton de Chamilly) (* 1636; † 1715)\n* 1703 – ვიქტორ-მარი დ’ესტრე (Victor-Marie d'Estrées) (* 1660; † 1737)\n* 1703 – ფრანსუა-ლუი დე რუსელე, გრაფი დე შატო-რენო (François-Louis de Rousselet, comte de Château-Renault) (* 1637; † 1716)\n* 1703 – ჯეიმზ ფიცჯეიმზი, 1-ლი ჰერცოგი ბერვიკი (James FitzJames, 1-st Duke of Berwick) (* 1670; † 1734), ინგლისის მეფის ჯეიმზ II-ის უკანონო ვაჟი. \n* 1703 – ნიკოლა შალონ დიუ ბლე, მარკიზი დ’იუსეე (Nicolas Chalon du Blé, marquis d'Huxelles) (* 1652; † 1730)\n* 1703 – რენე დე ფრუიე, გრაფი დე ტესე (René de Froullay, comte de Tessé) (* 1650; † 1725)\n* 1703 – ნიკოლა-ოგიუსტ დე ლა ბომი, მარკიზი დე მონრეველი (Nicolas-Auguste de La Baume, marquis de Montrevel) (* 1645; † 1716)\n* 1703 – კამილ დ’ოსტიუნი, გრაფი დე ტალარი (Camille d'Hostun, comte de Tallard) (* 1652; † 1728)\n* 1703 – ანრი დ’არკური (Henri d'Harcourt) (* 1654; † 1718)\n* 1703 – ფერდინან დე მარშენი (Ferdinand de Marchin) (* 1656; † 1706)\n* 1708 – შარლ-ოგიუსტ დე გუაიონი, გრაფი დე მატინიონი (Charles-Auguste de Goyon, comte de Matignon) (* 1647; † 1739)\n* 1709 – ჟაკ დე ბაზენი, მარკიზი დე ბეზონი (Jacques de Bazin, marquis de Bezons) (* 1646; † 1733)\n\nმარშალი", "url": "https://ka.wikipedia.org/wiki/საფრანგეთის_მარშალი", "length": 17505}
{"id": "11550", "title": "ჯორჯ კლუნი", "text": "'''ჯორჯ ტიმოთი კლუნი''' (; დ. 6 მაისი, 1961) — ამერიკის კინოაკადემიის ოსკარის მფლობელი მსახიობი, რეჟისორი, სცენარისტი; სატელევიზიო დრამის „სასწრაფო“ (1994-99) ყოფილი წამყვანი მსახიობი.\n\n==ფილმოგრაფია==\n\n\n\n\n\n\n\n\n\n\n\n\n\n\n\n\n\n\n\n\n==რესურსები ინტერნეტში==\n\n* \n\n\n\n\n\n\n\nკატეგორია:დაბადებული 1961\nკატეგორია:ოსკარის მფლობელი კინომსახიობები\nკატეგორია:ირლანდიელი ამერიკელები\nკატეგორია:დაბადებული 6 მაისი\nკატეგორია:XX საუკუნის ამერიკელი მამაკაცი მსახიობები\nკატეგორია:XXI საუკუნის ამერიკელი მამაკაცი მსახიობები\nკატეგორია:ამერიკელი აგნოსტიკოსები\nკატეგორია:ამერიკელი მამაკაცი კინომსახიობები\nკატეგორია:ამერიკელი ჰუმანიტარები\nკატეგორია:გერმანელი ამერიკელები\nკატეგორია:ინგლისელი ამერიკელები\nკატეგორია:ამერიკელი მამაკაცი სცენარისტები\nკატეგორია:ამერიკელი მამაკაცი ტელემსახიობები\nკატეგორია:ევროპის კინემატოგრაფიული ჯილდოს მფლობელები\nკატეგორია:ამერიკელი ლგბტ მოძრაობის აქტივისტები", "url": "https://ka.wikipedia.org/wiki/ჯორჯ_კლუნი", "length": 853}
{"id": "11551", "title": "რიზ უიზერსპუნი", "text": "'''ლაურა ჯინ რიზ უიზერსპუნი''' ( დ. 22 მარტი, 1976, ახალი ორლეანი, აშშ) — ამერიკელი მსახიობი და პროდიუსერი. არის ამერიკის კინოაკადემიის ოსკარის მფლობელი, განსაკუთრებით ცნობილი თავისი როლებით ფილმებში „ლეგალურად ქერა“ და „იარე ზღვარზე“.\n\n==ფილმოგრაფია==\n\n\n\n\n\n\n\n\n\n\n\n\n\n== რესურსები ინტერნეტში ==\n*\n* \n* უიზერსპუნის ფოტოსურათები \n\n\n\n\n\nკატეგორია:ამერიკელი მსახიობები\nკატეგორია:დაბადებული 22 მარტი\nკატეგორია:დაბადებული 1976\nკატეგორია:ოსკარის მფლობელი კინომსახიობები\nკატეგორია:XX საუკუნის ამერიკელი ქალი მსახიობები\nკატეგორია:XX საუკუნის ამერიკელი ბიზნესმენები\nკატეგორია:ჰოლივუდის დიდების ხეივანი", "url": "https://ka.wikipedia.org/wiki/რიზ_უიზერსპუნი", "length": 588}
{"id": "11554", "title": "აშოთან მუხრანბატონი", "text": "'''აშოთან ბაგრატის ძე მუხრანბატონი''' (გ. 1561) — ბაგრატ მუხრანბატონის ძე. მუხრანბატონების სახლის უფროსი და შიდა ქართლის სადროშოს სარდალი XVI საუკუნის 30-იანი წლებიდან 1561 წლამდე. მუხრანბატონი გახდა მამამისის, ბაგრატის ბერად აღკვეცის შემდეგ. მისი ერთი ასული, ქეთევანი (შემდეგში ქეთევან წამებული) ცოლად ჰყავდა კახთა მეფეს დავით I-ს. დაიღუპა ფხოველებთან ბრძოლაში.\n\n== ლიტერატურა ==\n* ''გვრიტიშვილი დ.,'' ფეოდალური საქართველოს სოციალური ურთიერთობის ისტორიიდან (ქართლის სათავადოები), თბ., 1955;\n\n\n\n\n\n\n\n\nკატეგორია:გარდაცვლილი 1561\nკატეგორია:მუხრანელების თავადური შტო", "url": "https://ka.wikipedia.org/wiki/აშოთან_მუხრანბატონი", "length": 562}
{"id": "11556", "title": "ვახტანგ მუხრანბატონი", "text": "'''ვახტანგ ბაგრატის ძე მუხრანბატონი''' (გ. 1580) — მუხრანბატონების სახლის უფროსი და შიდა ქართლის სადროშოს სარდალი XVI საუკუნის 60-იან წლებიდან 1580-მდე. ქართლის გამგებელი XVI საუკუნის 70-იან წლებში. მუსტაფა ლალა-ფაშას ქართლში ლაშქრობისას (1578) ქართლის დიდ თავადებთან ერთად მორჩილება გამოუცხადა მას. კონფლიქტი ჰქონდა სპარსეთიდან დაბრუნებულ სიმონ I-თან. სიმონმა დააპატიმრა კიდეც, მაგრამ მალე შეურიგდა და გაათავისუფლა.\n\n==შვილები==\n* თეიმურაზ I მუხრანბატონი (გარდაიცვალა 1 ივლისი, 1625)\n* ქაიხოსრო მუხრანბატონი (გარდაიცვალა 3 ოქტომბერი, 1629)\n* ბაგრატ მუხრანბატონი (დაიბადა 16 იანვარი, 1572)\n\n==ლიტერატურა==\n* გვრიტიშვილი დ., ფეოდალური საქართველოს სოციალური ურთიერთობის ისტორიიდან (ქართლის სათავადოები), თბ., 1955;\n \n\n\n\n\n\n\n\n\nკატეგორია:გარდაცვლილი 1580\nკატეგორია:მუხრანელების თავადური შტო\nკატეგორია:საქართველოს რეგენტები", "url": "https://ka.wikipedia.org/wiki/ვახტანგ_მუხრანბატონი", "length": 817}
{"id": "11558", "title": "ვახტანგ მუხრანბატონი (ინჟინერი)", "text": "მინი|იორის არხის ობელისკი\n'''ვახტანგ დავითის ძე მუხრანბატონი''' (''ბაგრატიონ-მუხრანსკი''; დ. 1817, თბილისი ― გ. 1892, დაკრძალულია სვეტიცხოველში) — ქართველი ინჟინერ-მშენებელი. განათლება მიიღო ხარკოვში. 1847-1856 მუშაობდა მიმოსვლის გზათა საზოგადო შენობათა კორპუსის VIII ოლქში (თბილისში) და კავკასიის მთავარმართლებლობის სახელმწიფო ქონებათა ინსპექციაში ინჟინერ-ჰიდრავლიკოსად. 1849 წელს მისი ხელმძღვანელობით დამთავრდა ერეკლე II-ის დროს დაწყებული ივრის სარწყავი არხის მშენებლობა, ამის აღსანიშნავად სართიჭალასთან ააგეს ობელისკი. 1850-1854 მუხრანბატონმა აღადგინა ხიდი მდინარე ხრამზე, 1851-1854 კი ააგო ახალი ხიდი მდინარე ალგეთზე (ძველი ხიდის საძირკვლებზე). 1856-იდან მუშაობდა სამუშაოთა უფროსად თბილისის საგუბერნიო სამშენებლო კომისიაში. XIX საუკუნის 60 წლებში მუხრანბატონს მიენიჭა ინჟინერ-პოდპოლკოვნიკის წოდება. 1866 წელს გადაიყვანეს პეტერბურგის გზათა სამინისტროში. რუსეთში მოღვაწეობის პერიოდში მიიღო „ნამდვილი სახელმწიფო მრჩევლის“ წოდება.\n\n==ლიტერატურა==\n*''ბერიძე ვ.,'' თბილისის ხუროთმოძღვრება (1801-1917 წლები), ტ. 2, თბ., 1963;\n\n\n\n\nკატეგორია:ქართველი მშენებლები\nკატეგორია:დაბადებული  1817 \nკატეგორია:გარდაცვლილი  1892\nკატეგორია:მუხრანელების თავადური შტო", "url": "https://ka.wikipedia.org/wiki/ვახტანგ_მუხრანბატონი_(ინჟინერი)", "length": 1148}
{"id": "11559", "title": "თეიმურაზ I მუხრანბატონი", "text": "'''თეიმურაზ ვახტანგის ძე მუხრანბატონი''' (გ. 1 ივლისი, 1625) — მუხრანბატონების სახლის უფროსი და შიდა ქართლის სადროშოს სარდალი 1580–1625 წლებში. ვახტანგ V-ის მამა, გიორგი სააკაძის სიძე და მისი მომხრე. მონაწილეობდა ტაშისკარისა და მარაბდის ბრძოლებში (დაიღუპა მარაბდის მახლობლად).\n\n==ოჯახი==\nთეიმურაზ მუხრანბატონს ცოლად ჰყავდა არაგვის ერისთავის, ნუგზარ არაგვის ერისთავის ასული ანა, რომლისგანაც ეყოლა ექვსი შვილი:\n* ვახტანგ V (დ. 1618 – გ. 1675)\n* კონსტანტინე I მუხრანბატონი (დ. 1622 – გ. 1667)\n* არჩილი (გ. 1637)\n* ერეკლე (გ. 1676)\n* დავითი (გ. 1631)\n* ლუარსაბი (გ. 1629)\n* დარეჯანი (გ. 1668)\n\n==ლიტერატურა==\n* ''გვრიტიშვილი დ.,'' ფეოდალური საქართველოს სოციალური ურთიერთობის ისტორიიდან (ქართლის სათავადოები), თბ., 1955;\n\n\n\n\n\n\n\nკატეგორია:პიროვნებები გაურკვეველი დაბადების თარიღით\nკატეგორია:გარდაცვლილი 1 ივლისი\nკატეგორია:გარდაცვლილი 1625\nთეიმურაზ I\nკატეგორია:საქართველოს რეგენტები", "url": "https://ka.wikipedia.org/wiki/თეიმურაზ_I_მუხრანბატონი", "length": 875}
{"id": "11560", "title": "იოანე მუხრანბატონი", "text": "'''იოანე (ივანე) კონსტანტინეს ძე მუხრანბატონი''' (დ. 12 დეკემბერი, 1755 — გ. 1801, სხვა ცნობებით, 1799) — ბაგრატიონთა მუხრანბატონების შტოს წარმომადგენელი, მუხრანბატონების სახლის უფროსი XVIII ს.70-იანი წლებიდან  1801 წლის ჩათვლით.<ref></ref> ქართლ-კახეთის სამეფო პოლიტიკური და სამხედრო მოღვაწე, ერეკლე II-ის სიძე (მეფის ასულის ქეთევანის მეუღლე). მუხრანბატონმა, როგორც ერეკლე II-ის სრულუფლებიანმა წარმომადგენელმა, 1783 წლის 24 ივლისს გ. ჭავჭავაძესთან ერთად გეორგიევსკში ხელი მოაწერა რუსეთის მფარველობაში შესვლის ტრაქტატს. 1784-იდან მუხრანბატონი იყო ერეკლე II-ისა და გიორგი XII-ის სახლთუხუცესი, 1784–1795 ერევნის სახანოს (ქართლ-კახეთის სამეფოს ვასალის) მოურავი („ღუბერნატორი“). 1786 ჩააქრო აჯანყება ნახჭევანში. 1795 კრწანისის ბრძოლაში მეთაურობდა ქართლ-კახეთის ლაშქრის ერთ ნაწილს.\n \n==ლიტერატურა==\n* ''გვრიტიშვილი დ.,'' ფეოდალური საქართველოს სოციალური ურთიერთობის ისტორიიდან (ქართლის სათავადოები), თბ., 1955;\n\n\n\n\nკატეგორია:ქართველი სამხედრო მოღვაწეები\nკატეგორია:დაბადებული 12 დეკემბერი\nკატეგორია:დაბადებული  1755\nკატეგორია:გარდაცვლილი 1801\nკატეგორია:მუხრანელების თავადური შტო\nკატეგორია:სახლთუხუცესები\nკატეგორია:მოურავები", "url": "https://ka.wikipedia.org/wiki/იოანე_მუხრანბატონი", "length": 1116}
{"id": "11562", "title": "იალტა", "text": "'''იალტა''' (, ) — ქალაქი ყირიმში, სამხრეთ უკრაინაში, შავი ზღვის ჩრდილოეთ სანაპიროზე. ქალაქი მდებარეობს ძველი ბერძნული კოლონიის ნამოსახლარზე, რომელიც ლეგენდის თანახმად ბერძენმა მეზღვაურებმა დააარსეს მყუდრო ნავსაყუდელის ძებნისას. იალტა გარშემორტყმულია ტყიანი მთებით, აქვს ხმელთაშუა ზღვის სუბტროპიკული კლიმატი და ისტორიულად ყურძნის ვენახებითა და ბაღებით იყო ცნობილი.\n\nიალტის არსებობა პირველად XII საუკუნეში დაფიქსირდა არაბი გეოგრაფის მიერ, რომელმაც იგი ბიზანტიურ პორტად და მეთევზეთა დასახლებად მონათლა. XIV საუკუნეში ქალაქი გენუის სავაჭრო კოლონიათა სისტემის ნაწილი ხდება და მოიხსენიება როგორც ეტალიტა ან გალიტა. 1475 წელს იალტა დანარჩენ ყირიმთან ერთად ოსმანთა მიერ იქნა შეპყრობილი, რომლებმაც იგი ნახევრად დამოუკიდებელ ყირიმის სახანოდ აქციეს. 1783 წელს იალტა რუსეთის იმპერიამ შეიერთა მთელ ყირიმთან ერთად, რაც რუსეთ-თურქეთის ომის საბაბი გახდა 1787-1792 წლებში.\n\nXIX საუკუნეში ქალაქი პოპულარული კურორტი, დასასვენებელი ადგილი ხდება რუსეთის არისტოკრატიისა და ჩინოსნებისთვის. მწერლები ლევ ტოლსტოი და ანტონ ჩეხოვი ზაფხულს აქ ატარებდნენ. ქალაქი ასევე მჭიდროდ ასოცირდება სამეფო კართან. 1889 წელს ალექსანდრე III-მ იალტის შორიახლოს მასანდრას სასახლე ააგო, 1911 წელს კი ნიკოლოზ II-მ ლივადიას სასახლე ააშენა ქალაქის სამხრეთით.\n\nXX საუკუნეში იალტა საბჭოთა კავშირის უმთავრესი შავიზღვისპირა კურორტი ხდება. 1920 წელს ლენინი ხელს აწერს დეკრეტს „ყირიმის მშრომელი ხალხისთვის სამკურნალო მიზნებით გამოყენების შესახებ“, რის შედეგადაც რეგიონი ექსკლუზიური დასასვენებელი ადგილიდან სოციალიზმის მშენებლობით დაღლილ პროლეტართა მასობრივ გამაჯანსაღებელ ცენტრად გადაიქცა. იალტის გარშემო უამრავი სანატორიუმი გაშენდა. იალტაში ისვენებდა საბჭოთა ელიტაც. სტალინი მასანდრას სასახლეს საზაფხულო რეზიდენციად იყენებდა.\n\nქალაქი მსოფლიო ყურადღების ცენტრში მოექცა 1945 წელს იალტის კონფერენციაზე დიდი სამეულის (სსრკ, აშშ და დიდი ბრიტანეთის პირველი პირები) შეხვედრისას, რომელიც ლივადიას სასახლეში გაიმართა.\n\n1991 წელს სსრკ-ს დაშლის შემდეგ იალტის ეკონომიკური მდგომარეობა მკვეთრად გაუარესდა. ახლად გამდიდრებულთა უმრავლესობა უპირატესობას ევროპის კურორტებს ანიჭებს საზღვრების გახსნის შემდეგ. მეორე მხრივ, ყოფილი საბჭოთა კავშირის მოსახლეობის უმრავლესობა ეკონომიკურ გაჭირვებაში უკვე იალტაშიც ვეღარ ახერხებს დასვენებისთვის საკმარისი სახსრების შოვნას. თუმცა ბოლო წლებში იალტა ეკონომიკურად ისევ მომჯობინდა, ინფრასტრუქტურა გაუმჯობესდა და ტურისტებიც დაბრუნდნენ. დამსვენებლებთა უმრავლესობას ჯერჯერობით მხოლოდ რუსები და უკრაინელები შეადგენენ.\n\n==დაძმობილებული ქალაქები==\n\n* აკაპულკო, მექსიკა<ref></ref><ref></ref>\n* ბადენ-ბადენი, გერმანია\n* ბათუმი, საქართველო<ref name=\"Batumi twinnings\"></ref>\n* ეილათი, ისრაელი\n* გალაცი, რუმინეთი\n* ხაჩმაზი, აზერბაიჯანი\n* მარგიტი, გაერთიანებული სამეფო\n* ნიცა, საფრანგეთი<ref name=\"Nice Jumellage\"></ref>\n* პოცუოლი, იტალია\n* რიეკა, ხორვატია\n* სანტა-ბარბარა, აშშ\n* სანია, ჩინეთი\n* შარმ-ელ-შეიხი, ეგვიპტე\n* ულან-უდე, რუსეთი\n* ბურგასი, ბულგარეთი\n* ფუჯისავა, იაპონია\n* ლატაკია, სირია\n* პანკოვი, გერმანია\n\n\n== რესურსები ინტერნეტში ==\n\n\n* იალტის ტურისტული მეგზური \n\n==სქოლიო==\n\n\n\n\n\nკატეგორია:ყირიმის ავტონომიური რესპუბლიკის ქალაქები\nკატეგორია:შავიზღვისპირა ქალაქები", "url": "https://ka.wikipedia.org/wiki/იალტა", "length": 3030}
{"id": "11563", "title": "იალტის კონფერენცია", "text": "thumb|300px|[[უინსტონ ჩერჩილი]], [[ფრანკლინ რუზველტი]] და [[იოსებ სტალინი]] იალტის კონფერენციაზე\n\n'''იალტის კონფერენცია''', აგრეთვე '''ყირიმის კონფერენცია''', კოდური სახელი '''არგონავტთა კონფერენცია''' — მოკავშირე სახელმწიფოთა (აშშ, დიდი ბრიტანეთი და სსრკ) მეთაურების ომისდროინდელი შეხვედრა 1945 წლის 4-11 თებერვალს. დელეგაციებს მეთაურობდნენ ფრანკლინ რუზველტი, უინსტონ ჩერჩილი და იოსებ სტალინი.\n\nკონფერენცია საბჭოთა კავშირის ყირიმის საკურორტო ქალაქ იალტაში ჩატარდა. ამერიკის დელეგაცია მეფის ყოფილ სასახლეში დააბინავეს, პრეზიდენტი რუზველტი კი ლივადიის სასახლეში, სადაც შეხვედრა იმართებოდა. ბრიტანეთის დელეგაცია თავად ვორონცოვის სასახლეში მოათავსეს, ალუპკაში. დელეგაციების მთავარი წევრები იყვნენ ედუარდ სტეტინიუსი, ევერელ ჰარიმანი, ენთონი იდენი, ალექსანდერ კადოგენი და ვიაჩესლავ მოლოტოვი. სტალინი მატარებლით ჩამოვიდა 4 თებერვალს. შეხვედრა ოფიციალური ვახშმით გაიხსნა იმავე საღამოს.\n\nყირიმში ჩასული ამერიკული და ბრიტანული დელეგაციები დააბინავეს იალტის მახლობლად მდებარე სასახლეებში. ამერიკელებს დაახვედრეს ლივადიის სასახლე, ინგლისელებს კი ვორონცოვის სასახლე ალუპკაში. თავად სტალინი კი გაჩერდა იუსუპოვის სასახლეში. ყოველივე ეს შემთხვევით ხასიათს არ ატარებდა, რადგანაც საბჭოთა და ამერიკული დელეგაციების ადგილსამყოფელი პრაქტიკულად გვერდიგვერდ იმყოფებოდა, ხოლო ბრიტანელებს კი საკმაო მანძილი ჰქონდათ გასავლელი ლივადიის სასახლემდე, სადაც იმართებოდა სხდომები. კონფერენციაზე განხილული იქნა როგორც სამხედრო, ისე პოლიტიკური საკითხების პრაქტიკულად მთელი სპექტრი, სწორედ ამიტომ მხარეები საკმაოდ მრავალრიცხოვანი დელეგაციებით ჩავიდნენ ყირიმში.\n\nყირიმის კონფერენციის მსვლელობაზე ძალიან დიდი გავლენა იქონია ამ დროისათვის ფრონტებზე შექმნილმა მდგომარეობამ. 1945 წლის თებერვლისათვის გერმანია სრული სამხედრო-სტრატეგიული კატასტროფის წინაშე აღმოჩნდა. ფაქტობრივად გერმანიის დღეები დათვლილი იყო და სწორედ ამიტომ ყირიმის კონფერენციაზე ყურადღება ძირითადად პოლიტიკური პრობლემების გადაწყვეტას დაეთმო, თუმცა პირველი სხდომა სწორედ ფრონტებზე შექმნილი მდგომარეობის მიმოხილვასა და მოკავშირეთა მომავალი მოქმედებების შეთანხმებას მიეძღვნა. „დიდი სამეულის“ ლიდერების დანარჩენი 7 პლენარული სხდომა კი პოლიტიკური საკითხების განხილვას მიეძღვნა. დაძაბული დებატების შემდეგ თითქმის ყველა პრობლემის გარშემო მიღებული იქნა კომპრომისული გადაწყვეტილებები, რომლებიც აისახა ყირიმის კონფერენციის ოქმში. თუმცა ზოგიერთი საკითხის გადაწყვეტა ვერ მოხერხდა.\n\nგანსაკუთრებით დაძაბული განხილვა მიმდინარეობდა მსოფლიო ორგანიზაციის მოწყობის შესახებ. ძირითადი დაპირისპირება გამოიწვია უშიშროების საბჭოში კენჭისყრის ფორმულამ და ახალი ორგანიზაციის წევრებად მოსაწვევი ქვეყნების განსაზღვრამ. საბოლოო ჯამში, გადაწყდა, რომ უშიშროების საბჭოს მუდმივ წევრებს (იალტის კონფერენციაზე ასეთად მოიაზრებოდნენ აშშ, დიდი ბრიტანეთი, სსრკ და ჩინეთი) ექნებოდათ ვეტოს უფლება (გარდა პროცედურული საკითხებისა), ხოლო თუ რომელიმე მათგანი მონაწილეობდა დავაში, მას თავი უნდა შეეკავებინა ამ სადავო საკითხზე კენჭისყრისას. ამავე დროს, დადგენილი იქნა, რომ დამფუძნებელ კონფერენციაზე ამერიკის შეერთებულ შტატებში (აღნიშნული კონფერენცია სან-ფრანცისკოში გაიმართა) \nმიწვეული იქნებოდნენ გაერთიანებული ერები 1945 წლის 8 თებერვლის შემადგენლობით და ის მიმხრობილი ერები, რომლებიც ომს გამოუცხადებდნენ გერმანიას 1945 წლის 1 მარტისათვის. გარდა ამისა, აშშ-მ და დიდმა ბრიტანეთმა აიღეს ვალდებულება, რომ მხარს დაუჭერდნენ დამფუძნებელ წევრებად ორი საბჭოთა რესპუბლიკის, კერძოდ, უკრაინა და ბელორუსიის მიღებას.\n\nყირიმში მიღებული იქნა დეკლარაცია განთავისუფლებული ევროპის შესახებ. მხარეებმა ერთმანეთს აღუთქვეს, რომ გაატარებდნენ ერთობლივ პოლიტიკას გერმანიის ბატონობისაგან განთავისუფლებული ევროპული ქვეყნების მიმართ და დაეხმარებოდნენ მათ ეკონომიკური თუ პოლიტიკური პრობლემების გადაწყვეტაში. ამავე დროს, ისინი ადასტურებდნენ თავიანთ ერთგულებას ატლანტიკური ქარტიის პრინციპებისადმი და აცხადებდნენ, რომ ნებისმიერ ერს შეეძლო თავად აერჩია თავისი მმართველობის ფორმა.\n\nგანსაკუთრებით მძაფრი იყო გერმანიის მომავალთან დაკავშირებული საკითხების განხილვა. საბოლოო ჯამში, ლიდერები შეთანხმდნენ, რომ გერმანიაში სამ მოკავშირეს ექნებოდა უზენაესი ხელისუფლება, რომლის განხორციელებისას ისინი მიიღებდნენ უსაფრთხოებისათვის აუცილებელ ზომებს, მათ შორის გერმანიის სრულ განიარაღებას, დემილიტარიზაციასა და დაყოფას. ამავე დროს, მოხდა საოკუპაციო ზონების დაყოფა და გადაწყდა თავისი ზონის გამოყოფა საფრანგეთისათვის ბრიტანული და ამერიკული ზონებიდან. გარდა ამისა, საფრანგეთი შეყვანილი იქნა საკონტროლო საბჭოში გერმანიის შესახებ.\n\nდიდი ბრძოლა გაიმართა იალტაში რეპარაციების საკითხზე. სტალინი დაჟინებით მოითხოვდა გერმანიისაგან ამოსაღები თანხის განსაზღვრას 20 მილიარდი დოლარით და ამ თანხის ამოღებას ქონებით, ტექნოლოგიებით, პროდუქციითა და წიაღისეულით. ჩერჩილი საკმაოდ პესიმისტურად უყურებდა რეპარაციების საკითხს და შეიძლება ითქვას, რომ მთლიანად წინააღმდეგობას ვერ უწევდა ამ საკითხის განხილვას მხოლოდ იმიტომ, რომ ეს უბრალოდ გაუგებარი იქნებოდა. საბოლოო ჯამში, დადგინდა, რომ რეპარაციები გადახდილიყო, მაგრამ მათი თანხის განსაზღვრა ვერ მოხერხდა ბრიტანეთის დელეგაციის წინააღმდეგობის გამო.\n\nკონფერენციამ მიიღო გადაწყვეტილება, რომ მთავარი სამხედრო დამნაშავეების საკითხი განეხილათ საგარეო საქმეთა მინისტრებს შესაბამის დროს მოხსენების გასაკეთებლად. ამავე დროს, გადაწყდა, რომ საგარეო საქმეთა მინისტრები რეგულარულად (3-4 თვეში ერთხელ მაინც) შეხვედროდნენ ერთმანეთს რიგრიგობით მოკავშირე ქვეყნების დედაქალაქებში.\nკონფერენციაზე ერთ-ერთი ძირითადი ადგილი ეკავა პოლონეთის საკითხს. ძირითადად დებატები მიმდინარეობდა პოლონეთის დროებითი მთავრობის შემადგენლობისა და პოლონეთის მომავალი საზღვრების შესახებ. უნდა აღინიშნოს, რომ იალტაში საბოლოო გადაწყვეტილების მიღება ამ საკითხების გარშემო ვერ მოხერხდა. გადაწყდა, რომ დროებითი მთავრობა დაკომპლექტებულიყო როგორც ლიუბლინის მთავრობის, ისე პოლონეთის ემიგრანტული მთავრობის წევრებით, თუმცა ვერ მოხერხდა საბოლოო შეთანხმება, თუ როგორი იქნებოდა მათი წარმომადგენლების პროცენტული რაოდენობა. საზღვრების შესახებ კი დადგინდა, რომ აღმოსავლეთი საზღვარი გაივლიდა ე.წ. „კერზონის ხაზზე“ ზოგიერთ ადგილას 5-8 კილომეტრით პოლონეთის სასარგებლოდ გადაწევით, ხოლო დასავლეთი საზღვარი გაივლიდა მდინარე ნოისეზე, თუმცა არ იქნა დაკონკრეტებული, აღმოსავლეთ ნოისეზე თუ დასავლეთ ნოისეზე.\nიალტაში განხილული იქნა იუგოსლავიის საკითხიც.\n\nდა ბოლოს, კონფერენციის მონაწილეები კვლავ ადასტურებდნენ თავიანთ ერთიანობას, რათა მიეღწიათ გამარჯვებისათვის ომში და მოეწყოთ მსოფლიო ატლანტიკური ქარტიის პრინციპების თანახმად.\n\nასეთი იყო გადაწყვეტილებები, რომლებიც მიღებული იქნა ყირიმის კონფერენციაზე და რომლებიც აისახა კომუნიკეში. თუმცა იყო კიდევ ერთი შეთანხმება, რომელიც არ შევიდა კომუნიკეში და არ გამოქვეყნდა კონფერენციის დასრულების შემდეგ. ის ეხებოდა იაპონიასთან ომისა და შორეული აღმოსავლეთის მოწყობის საკითხებს ამ საკითხზე ძირითადი მოლაპარაკებები იალტაში გაიმართა 8 თებერვალს სტალინსა და რუზველტს შორის. უნდა ითქვას, რომ პრინციპში ეს არც იყო მოლაპარაკებები. სტალინმა უბრალოდ ჰკითხა რუზველტს, თუ რა პოლიტიკური სარგებელი ექნებოდა საბჭოთა კავშირს იაპონიის წინააღმდეგ ომის დაწყების შემთხვევაში აშშ-ს პრეზიდენტმაც საბჭოთა ლიდერს იქით შესთავაზა კურილიის კუნძულები, სამხრეთ სახალინი, პორტარტური და დაირენი (ჩინეთი) საიჯარო უფლებებით, მონღოლეთის სახალხო რესპუბლიკის იმჟამინდელი სტატუსის შენარჩუნება და ჩრდილო-აღმოსავლეთ ჩინეთში ზოგიერთი მნიშვნელოვანი სარკინიგზო მაგისტრალის ექსპლუატირების უფლება. რასაკვირველია, სტალინს რაიმე დამატებითი მოთხოვნის გაკეთება არც მოსვლია აზრად. შესაძლოა, ეს იმაზე მეტიც კი იყო, ვიდრე ის თვითონ ელოდა რუზველტისაგან. ამიტომ მთავრობათა მეთაურების ერთობლივ გადაწყვეტილებას სწორედ ეს წინადადება დაედო საფუძვლად.\n\nიალტის კონფერენციის შეფასებისას თამამად შეიძლება ითქვას, რომ კონფერენციაზე მიღებული გადაწყვეტილებებიდან ყველაზე დიდი სარგებელი საბჭოთა კავშირმა მიიღო და ეს სამიტი, ისევე როგორც თეირანის კონფერენცია, სტალინის დიპლომატიური გამარჯვებით დასრულდა.\n\n== ლიტერატურა ==\n* პაპასქირი თ., ევროპისა და ამერიკის ქვეყნების უახლესი ისტორია 1914-1945, გამომცემლობა „მერიდიანი“, თბ., 2009, გვ. 330-334.\n\n== რესურსები ინტერნეტში ==\n\n*Minutes of the conference Combined Arms Research Library\n*Foreign relations of the United States. Conferences at Malta and Yalta, 1945\n*Protocol of proceedings of Crimea Conference\n*MilitaryHistoryOnline Yalta Conference \n*How good was the Good War?\n*The Division of Europe  Online Documents Collection\n*Special German series 2. The Committee on Dismemberment of Germany Allied discussions on the dismemberment of Germany into separate states, March 29, 1945. The committee was ordained at Yalta.\n*Yalta casts its shadow 60 years on, BBC, February 7, 2005\n\n\n\n\n\nკატეგორია:მეორე მსოფლიო ომი\nკატეგორია:საერთაშორისო კონფერენციები\nკატეგორია:მოკავშირეთა მიერ ევროპის ოკუპაცია", "url": "https://ka.wikipedia.org/wiki/იალტის_კონფერენცია", "length": 8309}
{"id": "11565", "title": "ივერი ფრანგიშვილი", "text": "'''ივერი ვარლამის ძე ფრანგიშვილი''' (დ. 6 ივნისი, 1930, დიდი ჯიხაიში, სამტრედიის მუნიციპალიტეტი ― გ. 28 თებერვალი, 2006, მოსკოვი) — ქართველი მეცნიერი გამოთვლითი ტექნიკისა და ავტომატური მართვის დარგში, საქართველოს მეცნიერებათა აკადემიის აკადემიკოსი (1979), საქართველოს მეცნიერებათა აკადემიის ვიცე-პრეზიდენტი (1985), რუსეთის ფედერაციის მეცნიერების დამსახურებული მოღვაწე (1981), ტექნიკის მეცნიერებათა დოქტორი (1968), პროფესორი (1969).\n\n==ბიოგრაფია==\n1952 წელს დაამთავრა თბილისის პილიტექნიკური ინსტიტუტის (ამჟამად საქართველოს ტექნიკური უნივერსიტეტი) ენერგეტიკის ფაკულტეტი. 1952-1960 წლებში მუშაობდა საქართველოს სხვადასხვა სამრეწველო და სამეცნიერო დაწესებულებებში. 1960 წლიდან მოღვაწეობდა მოსკოვში ყოფილი სსრკ მეცნიერებათა აკადემიის ავტომატური და ტელემექანიკის (ამჟამად მართვის პრობლემების) ინსტიტუტში, 1970 წლიდან ამავე ინსტიტუტის დირექტორის მოადგილე სამეცნიერო დარგში. ატომური ელექტროსადგურების ავტომატიზებული მართვის სისტემების გენერალური კონსტრუქტორი (1985). ივერი ფრანგიშვილი იყო რუსეთში მართვის სისტემების თეორიისა და ტექნიკის შემუშავების ერთ–ერთი ინიციატორი, 1985 წლიდან — რუსეთის მეცნიერებათა აკადემიის ვადიმ ტრაპეზნიკოვის სახელობის მართვის პრობლემების ინსტიტუტის დირექტორი. 1987 წელს გახდა საბჭოთა კავშირის გენერალური კონსტრუქტორი ატომური ელექტროსადგურების ტექნოლოგიური პროცესების ავტომატიზებული მართვის სისტემების დარგში, 1992 წელს - საქართველოს საინჟინრო აკადემიის პრეზიდენტი და საერთაშორისო საინჟინრო აკადემიის ვიცე–პრეზიდენტი. ამავე დროს იყო მთელი რიგი საერთაშორისო და უცხოური აკადემიების ნამდვილი წევრი.\n\n1990-1991 წლებში იყო საქართველოს რესპუბლიკის პირველი მოწვევის  უზენაესი საბჭოს წევრი საარჩევნო ბლოკი „საქართველოს ერთიანი კომუნისტური პარტიიდან“.\n\nფრანგიშვილის ძირითადი შრომები ეძღვნება გამოთვლითი ტექნიკას, კერძოდ, ერთგვაროვანი ცვალებადი სტრუქტურის მქონე ელექტრონული გამომთვლელი მანქანებისა და კომპლექსების თეორიისა და მეთოდების დამუშავების საკითხებს. დაჯილდოებულია 2 წითელი დროშის ორდენითა და მედლებით.\n\nდაკრძალულია თბილისში, საბურთალოს საზოგადო მოღვაწეთა პანთეონში.\n\n==ლიტერატურა==\n\n==რესურსები ინტერნეტში== \n\n*ივერი ფრანგიშვილი  — საქართველოს პარლამენტის ოფიციალური საიტი\n\n\n\n\n\nკატეგორია:საქართველოს მეცნიერებათა ეროვნული აკადემიის აკადემიკოსები\nკატეგორია:შრომის წითელი დროშის ორდენის კავალრები\nკატეგორია:დაბადებული 1930 \nკატეგორია:გარდაცვლილი 2006\nკატეგორია:საბურთალოს პანთეონში დაკრძალულები\nკატეგორია:საქართველოს რესპუბლიკის I მოწვევის უზენაესი საბჭოს წევრები\nკატეგორია:საქართველოს სსრ მეცნიერებათა აკადემიის აკადემიკოსები", "url": "https://ka.wikipedia.org/wiki/ივერი_ფრანგიშვილი", "length": 2440}
