{"id": "11249", "title": "ალავერდი", "text": "'''ალავერდი''' — საკათედრო ტაძარი და მონასტერი. ალავერდის ეპარქიის ცენტრი. მდებარეობს ალაზნის ველზე სოფ. ალავერდთან (ახმეტის მუნიციპალიტეტი), თელავიდან 20 კმ-ზე.\n\nალავერდის მონასტერი VI საუკუნის შუა ხანებში დააარსა იოსებ ალავერდელმა. XI საუკუნის დასაწყისში კვირიკე კახთა მეფემ ალავერდის წმ. გიორგის პატარა ეკლესიის ადგილას ააგო საკათედრო ტაძარი, რომელიც უმთავრესად ალავერდის სახელწოდებითაა ცნობილი.\n\n== ისტორია ==\nალავერდის მონასტერი VI საუკუნეში დააარსა იოსებ ალავერდელმა, ერთ-ერთმა 12 ასურელ მამათაგანმა. მდებარეობს ალაზნის ველზე, კავკასიონის ქედის თოვლიანი მთების ფონზე, თელავიდან 20 კმ-ში. დღეს არსებული წმ. გიორგის ტაძარი XI ს-ის პირველ მეოთხედში ააგო კვირიკე კახთა მეფემ ძველი პატარა ეკლესიის ადგილას. საქართველოში ერთ-ერთი უდიდესი საკათედრო ტაძარი (41,7 მ X 26,4 მ) სიმაღლით 50 მეტრზე მეტია.\n\nალავერდი XI საუკუნიდან საეპისკოპოსო ცენტრი და ეპარქიის მღვდელმთავართა რეზიდენცია იყო. ამავე საუკუნიდან ალავერდის ტაძარი კახეთის სამეფო სახლის საძვლედაც იქცა.\n\nალავერდის ტაძარი მრავალჯერ დაზიანებულა მომხდურთაგან და მიწისძვრებისაგან. მისი პირველი დიდი რესტავრაციისას (ალექსანდრე კახთა მეფის დროს, XV საუკუნის 80-იან წლებში) აღადგინეს გუმბათის ყელი მთლიანად და კედლების ცალკეული ნაწილები. 1742 მიწისძვრის დროს დაზიანებული ალავერდის რესტავრაცია დაიწყო დედოფალმა თამარმა (1750) და დაამთავრა ერეკლე II-მ. ტაძრის ყველა აღდგენილი ნაწილი აგურით არის ნაგები. XIX საუკუნის ბოლოს ალავერდის ტაძარი შიგნით მთლიანად შეათეთრეს. კედლების გაწმენდის შემდეგ (1966) გამოვლინდა მხატვრობის რამდენიმე ფენა: პირველი და უმნიშვნელოვანესია XI საუკუნის მოხატულობის ფრაგმენტები. სამხრეთის მკლავის კედლებზე შემორჩენილია XV-XVI საუკუნეების, ხოლო დასავლეთ და ჩრდილოეთ კედლებზე XVI-XVII საუკუნეების ფრესკები.\n\nალავერდის ხუროთმოძღვრულ კომპლექსში, რომელსაც გარშემორტყმული აქვს გალავანი (XVII-XVIII სს.), გაერთიანებულია სხვადასხვა დროის ნაგებობები. პალატი, რომელიც საქართველოს ამ ტიპის ნაგებობათა შორის ერთ-ერთი ყველაზე მნიშვნელოვანია, სამსართულიანი შენობაა. მისი ქვედა სართული - დიდი ზომის კამაროვანი დარბაზი, XVI-XVII საუკუნეებში სატრაპეზო ყოფილა. 1615 ახლო პერიოდშია აგებული განჯის მმართველის, ფეიქარ-ხანის აგურის სასახლე, მისი მთავარი სადგომია რვაწახნაგა, კამარით გადახურული და ფართო თაღებით გახსნილი ნაგებობა, რომელზედაც დაბალი, კვადრატული ოთახია მიშენებული. არის სხვა საცხოვრებელი ნაგებობებიც, აგრეთვე აბანო, მარანი, სამრეკლო და სხვა. თავდაპირველად, ალავერდი მამათა მონასტერი იყო. XVII-XVIII საუკუნეებში კი აქ დაარსდა დედათა მონასტერიც, სადაც მონაზვნად აღკვეცილი სამეფო ოჯახის წევრები ცხოვრობდნენ. ალავერდში ლიტერატურულ საქმიანობას ეწეოდნენ ქართველი მწერლები, კალიგრაფები, მწიგნობარნი, მ.შ. ფილიპე ალავერდელი (XVI-XVII სს.), ზებედე მთავარეპისკოპოსი (XVII ს.), ნიკიფორე ირბახი (ნიკოლოზ ჩოლოყაშვილი, XVII ს.), მარიამ-მაკრინე ბაგრატიონი (XVIII ს.) და სხვები.\n\n== არქიტექტურა ==\nტაძარი ერთ-ერთი უდიდესი საეკლესიო ნაგებობაა საქართველოში (41,7x26,4, სიმაღლე 50 მ-მდე). შენობის გეგმას საფუძვლად უდევს ჯვარი, რომლის სამი, ერთმანეთის ტოლი მკლავი ნახევარწრიული აბსიდებით მთავრდება და ქმნის ტრიკონქს. დასავლეთის მკლავი წაგრძელებულია, აქვს გვერდის ნავები. საკურთხევლის აბსიდის ორსავე მხარეს მოთავსებულია სამკვეთლოს და სადიაკვნეს ოთახები. გარედან შენობას სწორკუთხა მოხაზულობა აქვს. ჯვრის მკლავების გადაკვეთაზე აღმართული გუმბათი ოთხ ბურჯს ეყრდნობა. ჩრდილოეთით, სამხრეთით და დასავლეთით ტაძარს ღია გალერეები ჰქონდა, რომლებიც XIX საუკუნის დასაწყისში დაუნგრევიათ. ამ სამ მხარეს არის მოთავსებული ტაძრის შესასვლელებიც. შიდა სივრცე გამოირჩევა გრანდიოზულობითა და დახვეწილი პროპორციებით. ინტერიერს კარგად ანათებს ფართო კარ-სარკმელებიდან უხვად შემოსული სინათლე (გუმბათს 16 სარკმელი აქვს). მონუმენტური ფასადები ძუნწად არის მორთული (ეს კახეთის ძეგლების საერთო თავისებურებაა). დამახასიათებელია აღმოსავლეთი ფასადის აგებულება - ხუთი დეკორატიული თაღი და ორი ღრმა სამკუთხა ნიში.\n\nტაძარი, უმთავრესად კი, გარე და შიგა პირი მოპირკეთებულია შირიმის მოზრდილი კვადრებით. ნაგებობა გადახურული ყოფილა ცისფრად მოჭიქული დიდი ზომის კრამიტის ფილებით, რომელთა ფრაგმენტები დღემდეა შემორჩენილი. შემორჩენილია აგრეთვე წარწერები.\n\n== დღევანდელი მდგომარეობა ==\n2011 წლის ივნისში ხანგრძლივმა წვიმებმა ტაძარს მნიშვნელოვანი ზიანი მიაყენა, რის შედეგადაც XIII საუკუნის ფრესკებს განადგურება ემუქრება. ტაძარში რამდენიმე ადგილზე წყალი ჩადგა. კახეთის საინფორმაციო ცენტრის ცნობით, წყლით დაიფარა ღირსი მამის, იოსებ ალავერდელის საფლავის მიმდებარე ტერიტორიაც. დანესტიანდა და დაობდა კედლები. სპეციალისტების შეფასებით, წვიმების შემთხვევაში ტაძრის და სამონასტრო კომპლექსის დატბორვა ისევ მოსალოდნელია. ასევე, საფრთხე ტაძრის მდგრადობასაც ემუქრება.\n\n== საინტერესო ფაქტები ==\nალავერდის კომპლექსი (წმ. გიორგის ტაძარი, სამრეკლო, პალატი, გალავანი, სასახლე, მარანი, აბანო, კარიბჭე) — საქართველოს პრეზიდენტის 2006 წლის 7 ნოემბრის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\n2007 წლის 24 ოქტომბრიდან ალავერდის მონასტერი შეტანილია იუნესკოს მსოფლიო მემკვიდრეობის საცდელ სიაში.<ref></ref>\n\n== გალერეა ==\nმინი|მარცხნივ|960პქ|<center>ალავერდის პანორამა დასავლეთიდან<br /><small>ჯაბა ლაბაძის ფოტო</small></center>\n\n<gallery>\nსურათი:ალავერდი (მონასტერი) - Frescos in the Alaverdi monastery (Georgia).jpg|ცანგალას ფოტო\nსურათი:ალავერდი (მონასტერი) - Alaverdi Theotokos, Georgia.jpg|ცანგალას ფოტო\nსურათი:Fresco of Saint George in Alaverdi Monastery, Kakheti.jpg|ცანგალას ფოტო\nსურათი:ალავერდი1.JPG|\nსურათი:ალავერდი2.JPG|\nსურათი:ალავერდი3.JPG|\nსურათი:ალავერდი4.JPG|\nსურათი:ალავერდი5.JPG|\nსურათი:ალავერდი6.JPG|\nსურათი:ალავერდი7.JPG|\nსურათი:ალავერდი8.JPG|\nსურათი:ალავერდი4.jpg|\nსურათი:Alaverdi_13.jpg|\nსურათი:ალავერდის ტაძრის სამხრეთი კედელი.jpg| \n</gallery>\n\n== რესურსები ინტერნეტში ==\n*ალავერდი (ახმეტის რ-ნი) |﻿ საქართველოს ისტორიულ ძეგლთა ბიბლიოგრაფიული ლექსიკონი\n*ალავერდი | ქართველოლოგიური წიგნებისა და კრებულების ფოტომასალის აღწერილობა\n\n* «Алавердский храм въ Кахетии» 1845.\n\n== ლიტერატურა ==\n\n*\n\n== სქოლიო ==\n\n\n\n\n\n\nკატეგორია:ახმეტის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები\nკატეგორია:კულტურული მემკვიდრეობის ძეგლები კახეთის მხარეში", "url": "https://ka.wikipedia.org/wiki/ალავერდი", "length": 5921}
{"id": "11251", "title": "ივ მონტანი", "text": "'''ივ მონტანი''' (, ნამდვილი სახელი '''ივო ლივი'''; დ. 13 ოქტომბერი, 1921 — გ. 9 ნოემბერი, 1991) — იტალიური წარმოშობის ფრანგი მსახიობი და მომღერალი.\n\n== ბიოგრაფია ==\nდაიბადა იტალიის ქალაქ მონსუმანო ალტოში. დაბადებიდან რამდენიმე თვეში მონტანის ოჯახი იტალიიდან საფრანგეთში გადადის საცხოვრებლად. მონტანი მარსელში გაიზარდა, სადაც ახალგაზრდობაში მისი დის სადალაქოში მუშაობდა, მოგვიანებით კი დოკერად, ქალაქის პორტში. შოუ-ბიზნესში კარიერა მიუზიკ-ჰოლის მომღერლად დაიწყო. 1944 წელს ედიტ პიაფმა აღმოაჩინა პარიზში და საკუთარ დასშო აიყვანა, და მისი მენტორი და საყვარელი იყო.\n\nმონტანს საერთაშორისო აღიარება მრავალრიცხოვან ფილმებში გადაღებულმა როლებმა მოუტანა. 1951 წელს ცოლად ირთავს მსახიობ სიმონა სინიორეს, რის შემდეგაც ისინი ერთობლივად მონაწილეობენ რამდენიმე ფილმში მთელი კარიერის განმავლობაში. ქორწინება საკმაოდ ჰარმონიული იყო და სიმონის გარდაცვალებამდე გრძელდებოდა (1985), მიუხედავად მონტანის გახმაურებული სასიყვარულო ურთიერთობებისა, მათ შორის მერილინ მონროსთან, რომელთ ერთადაც მონტანს მონროს ერთ-ერთ ბოლო ფილმში, „სიყვარულით გატაცებული“, აქვს როლი შესრულებული.\n\n1986 წელს, იმ დროს როდესაც მისი პოპულარობა მნიშვნელოვნდა დაცემული იყო, 65 წლის მონტანი ასრულებს მის ერთ-ერთ საუკეთესო როლებს ორ-ნაწილიან ფილმში: „ჟან დე ფლორეტი“, ჟერარ დეპარდიესთან ერთად და „მანონი წყაროდან“, ემანუელა ბეართან. ფილმმა მსოფლიო კრიტიკოსთა უმაღლესი შეფასება მიიღო და მონტანის პოპულარობა მნიშვნელოვნად გაზარდა.\n\nმისი ერთადერთი შვილი, ვალენტინ მონტანი, მისი თანაშემწის კეროლ ამიელის ვაჟი, 1988 წელს დაიბადა. ცხოვრების ბოლო წლებში პროვანსში ცხოვრობდა. დაკრძალულია პერ-ლაშეზის სასაფლაოზე, პარიზში, საფრანგეთი.\n\n== ფილმოგრაფია ==\n\n\n\n\n\n \n \n\n\n== რესურსები ინტერნეტში ==\n\n*ივ მონტანი კინოფილმების არქივში\n\n\n\n\nკატეგორია:ფრანგი მსახიობები\nკატეგორია:დაბადებული  13 ოქტომბერი\nკატეგორია:დაბადებული 1921\nკატეგორია:გარდაცვლილი 9 ნოემბერი\nკატეგორია:გარდაცვლილი 1991", "url": "https://ka.wikipedia.org/wiki/ივ_მონტანი", "length": 1817}
{"id": "11254", "title": "ალეგზანდერ ჰამილტონი", "text": "thumb|200px|ალეგზანდერ ჰამილტონის პორტრეტი, ავტ. ჯონ თრამბალი, 1792\n'''ალეგზანდერ ჰამილტონი''' (; დ. 11 იანვარი, 1755 ან 1757 — გ. 12 ივლისი, 1804) — ამერიკელი პოლიტიკოსი, სახელმწიფო მოღვაწე, მწერალი, იურისტი და სამხედრო. ჰამილტონი „ფედერალისტთა წერილები“ ერთ-ერთი ავტორია (ინგლ. Federalist Papers). ამ დოკუმენტით დაიცვეს აშშ–ს ახალი კონსტიტუცია სკეპტიკოსი ნიუ-იორკელებისგან. ჰამილტონის დამსახურებაა ახლად ჩამოყალიბებული სახელმწიფოს ეკონომიკური განვითარება, ის იყო ფინანსთა მინისტრი, მან ჩამოაყალიბა პირველი ამერიკული ბანკი, სახალხო კრედიტი და საფონდო ბირჟა. საკუთარი პოლიტიკური შეხედულებების თომას ჯეფერსონისა და ჯეიმზ მედისონისაგან დასაცავად, ჰამილტონმა ჩამოაყალიბა პირველი პოლიტიკური პარტია, ფედერალისტთა პარტია, რომლის ლიდერიც იყო ვიდრე აარონ ბურთან დუელის დროს არ დაიღუპა.\n\n== ადრეული წლები ==\nthumb|left|250px|ალეგზანდერ ჰამილტონი ბავშვობაში\n\nალეგზანდერ ჰამილტონი დაიბადა ნევისზე, კარიბების ერთ–ერთ კუნძულზე. მამამისი იყო შოტლანდიელი ბიზნესმენი ჯეიმზ ჰამილტონი, ხოლო დედა ფრანგი ჰუგენოტი. ჰამილტონის დაბადების თარიღთან დაკავშირებით არის გაურკვევლობა, თვითონ ჰამილტონი ამბობდა რომ ეს იყო 1757 წელი, თუმცა სასამართლო ჩანაწერების მიხედვით მისი დაბადების წელია 1755. ისტორიკოსი რონ ჩერნოუს მტკიცებით, ჰამილტონმა სპეციალურად გაიახალგაზრდავა თავი და მისი დაბადების თარიღი 1757 წლად გამოაცხადა, სამეფო კოლეჯში (ამჟამად კოლუმბიის უნივერსიტეტი) ჩასარიცხად.\n\nჰამილტონი მამამ მიატოვა, ხოლო დედა გარდაიცვალა 1768 წელს. ამის შემდეგ ის გადაიყვანეს კუნძულ სენტ კრუაზე დედის ნათესავებთან. იქ მან თავისი ბიძის საბუღალტრო ფირმაში დაიწყო მუშაობა კლერკად. როდესაც ბიძამისი ნიკოლას კრუგერი მიდიოდა საზღვარგარეთ ხელმძღვანელად ალეგზანდერს ტოვებდა.\n\nჰამილტონმა ადგილობრივ გაზეთში გამოაქვეყნა სტატია, რომელშიც მოთხრობილი იყო ქარიშხალის შესახებ, რომელმაც რამდენიმეჯერ შეუტია კარიბის კუნძულებს. სტატია იმდენად კარგად და დრამატულად იყო დაწერილი, რომ ქალაქის მაცხოვრებლებმა გადაწყვიტეს ჰამილტონის ამერიკაში გაგზავნა დაეფინანსებინათ. იგი 6 თქვე ცხოვრობდა ელიზაბეთში (ნიუ-ჯერსი), ხოლო 1772 წელს იგი დასახლდა ნიუ-იორკში. შემდგომში მან ჩააბარა სამეფო კოლეჯში (ამჟამად კოლუმბიის უნივერსიტეტი), სადაც სწავლობდა ანატომიას, რადგან სურდა გამოსულიყო ექიმი.\n\n1777 წელს იგი შეუერთდა ჯორჯ ვაშინგტონს და გახდა გენერალ პოლკოვნიკი. 4 წლის განმავლობაში იგი იყო ვაშინგტონის მდივანი და დამხმარე კონფიდენციალურ საკითხებში.\n\n1780 წლის 14 დეკემბერს ალეგზანდერ ჰამილტონი დაქორწინდა ელიზაბეთ შილერზე, გენერალ ფილიპ შილერის ქალიშვილზე.\n\nthumb|150px|ალეგზანდერ  ჰამილტონი\nის ასევე მუშაობდა ნიუ-იორკის შტატის საკანონმდებლო ორგანოში და 1787 წელს მიწვეული იყო კონსტიტუციურ კონვენციაზე. ჰამილტონი ემხრობოდა ძლიერი პრეზიდენტის ინსტიტუტს, ანუ დაახლოებით მეფის დონის პრეზიდენტობას და პარლამენტის ისეთ მოდელს როგორიც ინგლისური ლორდთა პალატა იყო. ამის გამო მას დიდი ხნის განმავლობაში მონარქისტად მოიხსენიებდნენ. ჰამილტონი ასევე ემხრობოდა მონობის გაუქმებას.\n\n== ფინანსთა მინისტრობა ==\n\nრობერტ მორისის რჩევით, ჯოჯრ ვაშინგტონმა, პირველ ფინანსთა მინისტრად დანიშნა ალეგზანდერ ჰამილტონი. მან თავისი პოსტი დაიკავა 1789 წლის 11 სექტემბერს და მუშაობდა ამ პოსტზე 1795 წლის 31 იანვრამდე.\n\nჰამილტონმა შემოიტანა ბევრი სიახლე და მნიშვნელოვანი ცვლილებები განახორციელა. მან დიდი წვლილი შეიტანა აშშ-ის საზღვაო ძალების შექმნაში. მან შექმნა პირველი ამერიკული ბანკი\n\n== მინისტრობის შემდგომი პერიოდი ==\n\n1794 წელს ჰამილტონმა რომანი გააბა მარია რეინოლდსთან, ამან მის რეპუტაციას დიდი ზიანი მიაყენა და შემდგომ პოლიტიკურ წინსვლაში ხელი შეუშალა. რეინოლდსის ქმარმა გადაწყვიტა ჰამილტონის დაშანტაჟება, რისთვისაც ის დააპატიმრეს. დაპატიმრების შემდეგ რეინოლდსი დაუკავშირდა ჯეფერსონის რესპუბლიკელებს, კერძოდ ჯეიმზ მონროს. ჰამიტლონმა უარყო ყველა ბრალდება, თუმცა არ უარყოფდა მარია რეინოლდსთან ნაცნობობას.\n\nმონრო შეპირდა ალეგზანდერ ჰამილტონს, რომ ყველა დეტალს საიდუმლოდ შეინახავდა და საჯაროდ არ გამოაქვეყნებდა, თუმცა თომას ჯეფერსონი ასე არ ფიქრობდა. ჭორების გავრცელების შემდეგ ჰამილტონი იძულებული გახდა საჯაროდ ეღიარებინა ეს ფაქტი, რამაც შოკში ჩააგდო მისი მომხრეები და ოჯახის წევრები. კონფიდენციალურობის დარღვევისათვის და სიტყვის გატეხვისათვის ჰამილტონა დუელში გამოიწვია ჯეიმზ მონრო, თუმცა ეს დუელი მაშინდელი სენატორის აარონ ბურის ძალისხმევის შედეგად გაუქმდა.\n\n1795 წელს ჰამილტონი გადადგა ფინანსთა მინისტრობიდან თუმცა საჯარო სამსახურს არ დამშვიდობებია. იგი რჩებოდა ვაშინგტონის მრჩევლად. სწორედ ჰამილტონის რჩევით დაწერა ჯოჯრ ვაშინგტონმა „გამოსამშვიდობებელი მიმართვა“ . მიუხედავად ვაშინგტონის და ჰამილტონის კარგი ურთიერთობისა, მას ცუდი ურთიერთობა ჰქონდა ჯონ ადამსთან. ჰამიკლტონმა 1800 წელს გამოაქვეყნა ჯონ ადამსის კრიტიკით სავსე წერილი, რამაც ხელი შეუშალა ჯონ ადამსის გამარჯვებას 1800 წლის არჩევნებში.\n\nჯეფერსონმა დაამარცხა ადამსი, მაგრამ მან და მისმა თანამებრძოლმა აარონ ბურმა მიიღეს 73–73 ხმა, პირველ ადგილზე გასული ადამიანი უნდა ყოფილიყო პრეზიდენტი ხოლო მეორე ადგილზე გასული ვიცე პრეზიდენტი, რადგან კანდიდატებს თანაბარი ხმები ჰქონდათ, გადაწყვეტილება უნდა მიეღო წარმომადგენელთა პალატას, აქ კი დიდი როლი ითამაშა ჰამილტონმა და თავისი მომხრეების მობილიზებით ჯეფერსონს მისცა დიდი უპირატესობა, მიუხედავად იმისა რომ იგი ბევრ რამეში არ ეთანხმებოდა ჯეფერსონს, მან აარონ ბურის გაპრეზიდენტებას ისევ ჯეფერსონი არჩია. ჯეფერსონი გახდა პრეზიდენტი, ხოლო ბური შესაბამისად ვიცე პრეზიდენტი.\n\n== დუელი აარონ ბურთან ==\nthumb|left|200px|დუელი აარონ ბურთან\nარჩევნებიდან ცოტა ხნის გასვლის შემდეგ, პრესაში გამოქვეყნდა სტატია სადაც თავმოყრილი იყო ჰამილტონის აზრები აარონ ბურის შესახებ, ფრაზები ჩაწერილი იყო პირადი საუბრების დროს. ჩათვალა რა, რომ პოლიტიკურ რეიტინგს დაიბრუნებდა, ბურმა ჰამილტონისგან მოითხოვა ბოდიშის მოხდა, რაზეც უარი მიიღო.\n\nსაერთო მეგობრების მცდელობების მიუხედავად დუელი თავიდან ვერ აიცილეს და ის 1804 წლის 11 ივლისს დაინიშნა მდინარე ჰუდსონის სანაპიროზე უიჰაუკენის (ნიუ-ჯერსი) მახლობლად.\n\nდუელი გამთენიისას დაიწყო, ვიცე პრეზიდენტმა ბურმა დაჭრა ჰამილტონი, ხოლო ჰამილტონის ნასროლი ტყვია ასცდა მის მოწინააღმდეგეს.\n\nჰამილტონი მეორე დღეს გარდაიცვალა. იგი დაკრძალეს წმინდა სამების ეკლესიის ეზოში, რომელიც მდებარეობს მანჰეტენზე. გუვერნორ მორისმა, ჰამილტონის პოლიტიკურმა თანამებრძოლმა, დასაფლავების შემდეგ საიდუმლოდ შექმნა ფონდი რათა დახმარებოდა ჰამილტონის ქვრივსა და შვილებს.\n\n== ჰამილტონის დამსახურება ==\nthumb|200px|ჰამილტონის პორტრეტი 10 დოლარიან ბანკნოტზე\n\nდასაწყისიდანვე, ჰამილტონი აქტიურად მუშაობდა სხვადასხვა პროექტებზე და შექმნა პრეცედენტი, როდესაც პრეზიდენტის ადმინისტრაციის წევრი ქმნიდა პროექტებს და თვითონვე გაჰქონდა და იცავდა კონგრესის წინაშე.\n\nჰამილტონის დამსახურებაა ისიც რომ ამერიკის კონსტიტუცია არის მკვეთრად ფედერალისტური. თომას ჯეფერსონის წინააღმდეგობის მიუხედავად ჰამილტონმა დააარსა ქვეყნის პირველი ეროვნული ბანკი.\n\nჰამილტონის პორტრეტი ამერიკის სამოქალაქო ომის დროს გამოჩნდა 2, 5, 10 და 50 დოლარიან ბანკნოტებზე. მისი პორტრეტი დღემდე რჩება 10 დოლარიან ბანკნოტზე. რონალდ რეიგანის სიკვდილის შემდეგ იყო საუბრები იმაზე რომ ჰამილტონის პორტრეტი ჩაენაცვლებინათ რეიგანის პორტრეტით თუმცა ეს გადაწყვეტილება მიღებული არ იქნა.\n\n==რესურსები ინტერნეტში==\n* Alexander Hamilton on PBS' American Experience \n* Alexander Hamilton: A Resource Guide from the Library of Congress\n* Alexander Hamilton Papers from the Library of Congress (newly available August 2017)\n* The Papers of Alexander Hamilton, subset of Founders Online from the National Archives\n*  New-York Historical Society's Alexander Hamilton Exhibit\n* \n* \n* \n* Hamilton's Report on Manufactures (Columbia University Press)\n* Hamilton's Congressional biography\n\n\nკატეგორია:აშშ-ის ხაზინის მდივნები\nკატეგორია:ამერიკელი პოლიტიკოსები\nკატეგორია:დაბადებული  11 იანვარი\nკატეგორია:გარდაცვლილი 12 ივლისი\nკატეგორია:გარდაცვლილი 1804", "url": "https://ka.wikipedia.org/wiki/ალეგზანდერ_ჰამილტონი", "length": 7374}
{"id": "11255", "title": "მარტვირი ქართველი", "text": "'''მარტვირი ქართველი''', ''საბაწმინდელი'' — VI–VII საუკუნეების ქართველი მოღვაწე, მისტიკოსი. შემონახულია მისი ასკეტიკურ-მისტიკური შინაარსის თხზულება „სინანულისათჳს და სიმდაბლისა“. გადმოცემის თანახმად, მარტვირი ქართველი ყოფილა მამასახლისი საბა განწმენდილის (გარდაიცვალა 532) ლავრისა პალესტინაში. აღნიშნულ თხზულებაში განხილულია შემდეგი ასკეტური თემები: ლოცვა, სინანული, სიმდაბლე, მორჩილება, ძმათა სამსახური, მოღვაწეობა, მოთმინება. მარტვირის მიერ გამოთქმულ აზრთა შორის ბევრია ისეთი, რომელიც ახალი დროისათვისაც საინტერესოა.\n\n== ლიტერატურა ==\n* ''კეკელიძე კ.'', ქართული ლიტერატურის ისტორია, ტ. 1, თბ., 1960;\n\n\nკატეგორია:ქართველი მისტიკოსები", "url": "https://ka.wikipedia.org/wiki/მარტვირი_ქართველი", "length": 634}
{"id": "11256", "title": "ზვიად მარუშიანი", "text": "საკუთარი სახელი '''მარუშიანი, ზვიად''' შეიძლება აღნიშნავდეს ერთ-ერთ შემდეგ პიროვნებათაგანს:\n\n* მარუშიანი, ზვიად — X საუკუნის დასავლეთ საქართველოს დიდი ფეოდალი, ჯავახეთის ერისთავი\n* მარუშიანი, ზვიად — XI საუკუნის დასავლეთ საქართველოს დიდი ფეოდალი, თრიალეთის ერისთავი", "url": "https://ka.wikipedia.org/wiki/ზვიად_მარუშიანი", "length": 265}
{"id": "11257", "title": "ზვიად მარუშიანი (ჯავახეთის ერისთავი)", "text": "'''ზვიად მარუშიანი''' — დასავლეთ საქართველოს დიდი ფეოდალი, აფხაზთა მეფის ლეონ III-ის (957-967) მოხელე - ჯავახეთის ერისთავი X საუკუნის 60-იან წლებში. მარუშიანის ერისთავობის დროს აიგო კუმურდოს საყდარი (მარუშიანი იხსენიება ტაძრის საამშენებლო წარწერაში, 964).\n\n==ლიტერატურა==\n\n\n\n\nკატეგორია:ქართველი დიდი ფეოდალები\nკატეგორია:X საუკუნის ქართველები\nკატეგორია:ერისთავები", "url": "https://ka.wikipedia.org/wiki/ზვიად_მარუშიანი_(ჯავახეთის_ერისთავი)", "length": 362}
{"id": "11259", "title": "ზვიად მარუშიანი (თრიალეთის ერისთავი)", "text": "'''ზვიად მარუშიანი''' — დასავლეთ საქართველოს დიდი ფეოდალი, X—XI საუკუნეების მიჯნაზე ბაგრატ III-ის მოხელე — თრიალეთის ერისთავი X საუკუნის 80-იან წლებში (დაახლოებით 988 მეფემ კლდეკარი ჩამოართვა რატი ბაღვაშს და თრიალეთის ერისთავად დანიშნა ზვიად მარუშიანი, რასაც გვამცნობს ლივადის ეკლესიის წარწერა). \n\n1014 მარუშიანმა ფანასკერტიდან (ტაო) ბედიაში გადაასვენა ბაგრატ III-ის ცხედარი. 1020-იან წლებში, ბიზანტიასთან ომის დროს,   მარუშიანი სარდლობდა ქართველთა მეწინავე ლაშქარს. დროის მოგების მიზნით გიორგი I-მა მას დაავალა ბიზანტიელებთან საზავო მოლაპარაკების გამართვა. ზვიად ერისთავი მოხსენებულია ზარზმის ხატის განმაახლებლის წარწერაში (რომელსაც გ. ჩუბინაშვილი XI საუკუნით ათარიღებს). მეწინავე ლაშქრის სარდლობა (მეწინავეობა მესხებს ჰქონდათ საქართველოს ლაშქარში) და ზარზმის ხატის წარწერაში მოხსენიება საფუძველს გვაძლევს ვივარაუდოთ, რომ მარუშიანი იყო სამცხის ერისთავიც. შემდეგში მარუშიანს გიორგი I-თან კონფლიქტი მოსვლია, რის გამოც მეფეს ის შეუპყრია (ამას გვაცნობს გომარეთის წარწერა). შესაძლოა, სწორედ ამის შემდეგ დაბრუნდნენ ბაღვაშები თრიალეთში. სავარაუდოა, რომ მარუშიანი იყო შვილიშვილი ჯავახეთის ერისთავის ზვიად მარუშიანისა და შვილი ჯავახეთის ერისთავის ვაჩესი.\n\n==ლიტერატურა==\n\n\n==რესურსები ინტერნეტში==\n\n\n\n\nკატეგორია:ქართველი დიდი ფეოდალები", "url": "https://ka.wikipedia.org/wiki/ზვიად_მარუშიანი_(თრიალეთის_ერისთავი)", "length": 1227}
{"id": "11266", "title": "ივანე მარუშისძე", "text": "'''ივანე (იოანე) მარუშისძე''' — დასავლეთ საქართველოს დიდი ფეოდალი X საუკუნეში, აფხაზთა მეფის - ქართლის ერისთავი X საუკუნის 70-იან წლებში. \n\n975 წელს, როდესაც კახელები უფლისციხეს შემოეწყვნენ, ქართლის ერისთავს დახმარება წესისამებრ საკუთარი მეფისათვის უნდა ეთხოვა, მაგრამ მარუშისძემ იცოდა, რომ ერთადერთი ადამიანი, რომელსაც საქართველოს გაერთიანების საქმის გაგრძელება და ბოლომდე მიიყვანა შეეძლო, ჰქონდა საამისო ძალაცა და ავტორიტეტიც იყო დავით III ბაგრატიონი, რომელიც ტაოელ ბაგრატიონთა შტოს ეკუთვნოდა. „მატიანე ქართლისაი“ მოგვითხრობს, რომ იოანე მარუშის ძემ მოციქული გაუგზავნა დავით III-ს და შესთავაზა ქართლში გამოლაშქრება და ამ მხარის დაკავება. 975 წელს დავით კურაპალატი ქართლში შემოვიდა. ამან კახელები აიძულა უფლისციხისათვის ალყა მოეხსნათ და უკან გაბრუნებულიყვნენ. <ref></ref> 976 წელს მარუშისძემ დავით III კურაპალატს შესთავაზა ან თვითონ შემოეერთებინა ქართლი, ან თავისი შვილობილი ბაგრატ გურგენის ძე დაესვა მის გამგებლად. დავითმა, მართლაც, ქართლის გამგებლად დასვა ბაგრატი. მარუშისძეს ამ შემთხვევაში ამოძრავებდა საკუთარი ფეოდალური და სამოხელეო ინტერესები: ქიშპი ქართლის გამგებლობისათვის „ქართლის უფლებთან“ - ტბელებთან და კახეთის ქორეპისკოპოსთან. 978 წელს მარუშისძემ ბაგრატი, როგორც აფხაზთა მეფის შვილიშვილი დედის მხრიდან, აფხაზთა (დასავლეთ საქართველოს) მეფედ დასვა. ამით მან პროგრესული როლი ითამაშა საქართველოს გაერთიანებისათვის ბრძოლის პროცესში, ხელი შეუწყო ამ პროცესის დაჩქარებას.  978 წელს სწორედ მისი ინიციატივითა და დავით კურაპალატის თანხმობით გახდა შესაძლებელი ბაგრატის დასავლეთ საქართველოში გადაყვანა და ქუთაისში მეფედ კურთხევა. ამის შემდეგ მარუშისძე არცერთ\nწყაროში აღარ მოიხსენიება.\n\n==ლიტერატურა==\n*  მატიანე ქართლისა, ქართლის ცხოვრება, I, ს. ყაუხჩიშვილის რედაქტორობით, თბ., 1955; \n* ''ჯავახიშვილი ივ.'' ქართველი ერის ისტორია, წგნ. 2, თბ., 1965;\n* ''მელიქიშვილი გ.,'' ფეოდალური საქართველოს პოლიტიკური გაერთიანება და საქართველოში ფეოდალურ ურთიერთობათა განვითარების ზოგიერთი საკითხი, თბ., 1973;\n* ''პაპასკირი ზ.,'' ერთიანი ქართული ფეოდალური სახელმწიფოს წარმოქმნა და საქართველოს საგარეო-პოლიტიკური მდგომარეობის ზოგიერთი საკითხი, თბ., 1990;\n* ''ლორთქიფანიძე მ.,'' ფეოდალური საქართველოს პოლიტიკური გაერთიანება, თბ.,  1963;\n\n==რესურსები ინტერნეტში==\n* იოანე მარუშისძე, X საუკუნის მეორე ნახევარი\n\n==სქოლიო==\n\n\n\n\nკატეგორია:ქართლის ერისთავები", "url": "https://ka.wikipedia.org/wiki/ივანე_მარუშისძე", "length": 2235}
{"id": "11267", "title": "სიმონ მაყაშვილი", "text": "''' სიმონ მაყაშვილი'''  (დ. 1752) — ქართველი დიპლომატი, თეიმურაზ II-ისა და ერეკლე II-ის ელჩი მოსკოვში ათანასე თბილელთან ერთად 1752-1754 წლებში. იგი იყო ძე ხასფოლად გურგენის ძე მაყაშვილის. \n\nსვიმონ მაყაშვილს ერეკლე II აძლევს სიგელს, რომელშიც ეუბნება: „...პაპა ჩვენს მეფეს ირაკლის პაპაშენი გურგენ ისპაჰანს თანახლებოდა და ხევისთაობა ებოძებინა და მეორედ რომ წაბრძანებულიყო მაშინაცა კიდევ თანახლებოდა და შეძლებისაებრ ერთგულად ემსახურა და იქ მიცვალებულიყო ჭეშმარიტის ჩვენის სარწმუნოებით და მამაშენი ხასფოლად ბიძაჩვენს მამადყულიხანს ბრძოლაში წინ მოკვდომოდა...“   \n\nსიმონ მაყაშვილი იყო გიორგი XII-ის ეშიკაღასბაში და გამზრდელი, ლალა, პლატონ იოსელიანი წერს „...წელსა მეოთხესა მიუჩინეს მას ლალად თავადი კახეთისა სიმონ მაყაშვილი...; სიმონ მაყაშვილი კახეთის სოფელ რუისპირის ციხის თავადი იყო და დღესაც მისი ჩამომავლები მის აშენებულ სახლში ცხოვრობენ“.\n\n==ლიტერატურა==\n* ''ცინცაძე ი.,'' ათანასე თბილელისა და სიმონ მაყაშვილის ელჩობა რუსეთში (1752-1754), «საისტორიო მოამბე», 1962, ტ. 6;\n \n\n\n\nკატეგორია:ქართველი დიპლომატები\nკატეგორია:დაბადებული 1752", "url": "https://ka.wikipedia.org/wiki/სიმონ_მაყაშვილი", "length": 1030}
{"id": "11271", "title": "ლეო X", "text": "მინი|220პქ|ლეო X\n'''ლეო X''' (, ერისკაცობაში ''ჯოვანი დი ლორენცო დე' მედიჩი'' , ; დ. 11 დეკემბერი 1475, ფლორენცია, იტალია — გ. 1 დეკემბერი 1521, რომი) — რომის პაპი 1513-1521 წლებში.\n\n== ბიოგრაფია ==\nლეო X იყო ლორენცო შესანიშნავის (მედიჩის) ვაჟიშვილი. იგი ებრძოდა მედიჩების მოწინააღმდეგეებს. იტალიური ომების დროს (1494-1559 წწ.) მონაწილეობდა სხვადასხვა კოალიციებში. ლეო X-ის მისწრაფებას გამდიდრებისა და თავის სამფლობელოების გაფართოებისაკენ მოჰყვა ნეპოტიზმის გაფურჩქვნა. ინდულგენციებით უსირცხვილო ვაჭრობამ ლეო X-ის დროს დააჩქარა რეფორმაციის დაწყება. 1516 წელს ლეო X-მ ბოლონიის კონკორდატი დადო საფრანგეთის მეფე ფრანსუა I-თან. 1520 წელს მან ბულით ეკლესიიდან განკვეთა მარტინ ლუთერი და რეფორმაციის ყველა მონაწილე. \n\n==ლიტერატურა==\n\n\n    \n\n\n\n\n\n\n\nკატეგორია:რომის პაპები\nკატეგორია:დაბადებული 11 დეკემბერი\nკატეგორია:დაბადებული 1475\nკატეგორია:გარდაცვლილი 1 დეკემბერი\nკატეგორია:გარდაცვლილი 1521", "url": "https://ka.wikipedia.org/wiki/ლეო_X", "length": 882}
{"id": "11272", "title": "ალავერდის ეპარქია", "text": "thumb|200px|ალავერდის საკათედრო ტაძარი thumb|200px|ალავერდის ეპარქიის რუკა\n'''ალავერდის ეპარქია''' — საქართველოს მართლმადიდებელი ეკლესიის ერთ-ერთი ეპარქია. მოიცავს თელავის და ახმეტის მუნიციპალიტეტებს.\n\n==ისტორია==\nალავერდის მონასტერი, რომელიც X საუკუნის კახეთის მთავრების ძირითადი სალოცავი იყო, XI საუკუნიდან ეპარქიის ცენტრად და კახეთის მეფეთა საძვალედ იქცა. ალავერდის ეპარქია კახეთის მეფეთა მძლავრი პოლიტიკური დასაყრდენი იყო. 1104 წელს, კახეთის შემოერთების შემდეგ, დავით აღმაშენებელმა ეპარქია სრულიად საქართველოს სამსახურში ჩააყენა. ალავერდის ეპარქიის საზღვრები იყო: ჩრდილოეთით და აღმოსავლეთით - კავკასიონის ქედი და მდინარე სტორი, სამხრეთ-აღმოსავლეთით მდინარე თურდო, დასავლეთით და სამხრეთ-დასავლეთით - კახეთისა და ცივგომბორის ქედები. მთიანეთიდან ალავერდის ეპარქიაში შედიოდა: თუშეთი. საყმო მამულთა უმეტესობა ალავერდის ტაძრის ირგვლივ მდებარეობდა, ნაწილი კი სხვადასხვა სოფლებში იყო გაფანტული. ალავერდის ეპარქიას ეკუთვნოდა: ძველი შუამთის ყოვლადწმინდის საწინამძღვრო ეკლესია. ორმეოცთა საყდარი ოჟიოში, ყოვლადწმინდის საყდარი ხორხელში, მთლიანად ან ნაწილობრივ - მერე, კაკაბეთი, ვარდისუბანი, არბუხი, ღანუხი, ჩიბინიანი, ალავერდული, ახატელი, იყალთო, აქყვერი, თიანეთი, კისისხევი, უტო, კონდოლი, წინანდალი, ველისციხე და სხვა სოფლები.\n\nალავერდელი ეპისკოპოსები მონასტრის მამადაც (წინამძღვრადაც) ითვლებოდნენ, ამიტომ ატარებდნენ ამბის ზედწოდებას. XVI საუკუნიდან ალავერდელმა ეპისკოპოსებმა მიტროპოლიტის ტიტული მიიღეს. XV საუკუნის უკანასკნელ მეოთხედში კახეთის მეფე ალექსანდრე I-მა განაახლა მტრისაგან დარბეული ალავერდი და უხვად უბოძა ყმა-მამული. მალე ალავერდის ეპარქიამ პირველობა მოიპოვა მთელ კახეთში და მცხეთისაგან გამოყოფაც სცადა, მაგრამ მცხეთის კათალიკოსმა აღკვეთა ეს ცდა. 1616 ალავერდი და მისი მამულები დაარბია აბას I-მა. XVII საუკუნის შუა წლებში თურქმანთა მომთაბარე ტომებმა მისი ადგილ-მამულები საძოვრად გადააქციეს, შენობა კი ციხესიმაგრედ. 1659 აჯანყებულმა კახელებმა თურქმანები განდევნეს, მაგრამ მტრისაგან მიყენებული ზარალი იმდენად დიდი იყო, რომ XVII საუკუნის დასასრულამდე ეპარქია ვეღარ აღდგა. XVII-XVIII საუკუნეების მიჯნაზე ალავერდი ლეკებმა დაარბიეს. 1735 წლის 21 ოქტომბერს კი თამაზ-ხანმა ააოხრა. ალავერდისა და მცხეთის კათედრების გაერთიანებამ (XVIII საუკუნის 80-იან წლებში) ხელი შეუწყო ალავერდის ეპარქია სამეურნეო-ეკონომიკურ აღორძინებას. 1811 ალავერდის ეპარქიაში ირიცხებოდა 113 ეკლესია, ხოლო ყმა-გლეხთა რიცხვი 342 კომლს აღწევდა.\n\n==ალავერდელი მღვდელთმთავრების სია==\n* პიროსი (ოქროპირიძე) (16 სექტემბერი, 1917 - 28 აპრილი, 1922)\n* დავითი (კაჭახიძე) (1924)\n* მელქისედეკი (ფხალაძე) (14 ოქტომბერი, 1925 - 17 ოქტომბერი, 1927)\n* დავითი (მახარაძე) 1993 წლიდან\n\n== იხილეთ აგრეთვე ==\n* საქართველოს ეპარქიები\n\n== ლიტერატურა ==\n \n\n\n\nკატეგორია:საქართველოს ეპარქიები", "url": "https://ka.wikipedia.org/wiki/ალავერდის_ეპარქია", "length": 2634}
{"id": "11274", "title": "ლეო IX", "text": "thumb|170px|ლეო IX\n'''ლეო IX''' (''ლათ.'': Leo Nonus) ''ერისკაცობაში'' '''ბრუნო ფონ ეგისჰაიმ-დაგსბურგი''' (''გერმ.'': Bruno von Egisheim-Dagsburg) (დ. 21 ივნისი, 1002, ეგისჰაიმი, ელზასი — გ. 19 აპრილი 1054, რომი) — რომის პაპი 1049–1054 წლებში.\n\n== ბიოგრაფია ==\nაქტიურად უწყობდა ხელს კლიუნიურ რეფორმას (ცელიბატის დაწესებას). კათოლიკური ეკლესიის ცენტრალიზაციის მიზნით ლეო IX ცდილობდა დასავლეთ ევროპის ეპისკოპოსთა დამორჩილებას. პაპის სამფლობელოებისათვის სამხრეთ იტალიის შემოსაერთებლად 1053 წელს სათავეში ჩაუდგა გერმანელ, ლოთარინგიელ და იტალიელ რაინდებს ნორმანების წინააღმდეგ, რომელთაც ეს ტერიტორიები ჰქონდათ დაპყრობილი. მაგრამ ჩივიტატასთან 1053 წლის 18 ივნისს გამართულ ბრძოლაში დამარცხდა და ტყვედ ჩავარდა. გაათავისუფლეს 1054 წელს. ლეო IX-ის დროს ქრისტიანული ეკლესია საბოლოოდ დაიყო დასავლეთ და აღმოსავლეთ ნაწილებად. ლეო IX კანონიზებულია.\n\n== იხილეთ აგრეთვე ==\n* გერმანელი პაპების სია\n\n==ლიტერატურა==\n\n\n\n\n\n\n\n\nკატეგორია:დაბადებული 21 ივნისი\nკატეგორია:დაბადებული 1002\nკატეგორია:გარდაცვლილი 19 აპრილი\nკატეგორია:გარდაცვლილი 1054\nკატეგორია:გერმანელი პაპები\nკატეგორია:კათოლიკური ეკლესიის წმინდანები", "url": "https://ka.wikipedia.org/wiki/ლეო_IX", "length": 1087}
{"id": "11277", "title": "ლეო VIII", "text": "'''ლეო VIII''' () (დ. ???, რომი — გ. 965, რომი), რომის პაპი 963-965 წლებში.\n\n== ბიოგრაფია ==\nდაიბადა რომში, პაპის ტახტზე ავიდა საღვთო რომის იმპერატორ ოტო I დიდის მხარდაჭერით.\n\n==რესურსები ინტერნეტში==\n* Opera Omnia by Migne Patrologia Latina with analytical indexes\n\n\n\n\n\n\n\n\nკატეგორია:რომის პაპები\nკატეგორია:გარდაცვლილი 965", "url": "https://ka.wikipedia.org/wiki/ლეო_VIII", "length": 322}
{"id": "11279", "title": "ლეო VII", "text": "thumb|170px|ლეო VII\n'''ლეო VII''' (''ლათ.'': Leo Septimus) (დ. უცნობია, რომი — გ.  13 ივლისი 939, რომი) — რომის პაპი 936-939 წლებში. პორნოკრატიის პერიოდის პაპი. \n\n==რესურსები ინტერნეტში==\n* ენციკლოპედია „ბრიტანიკა“\n* Opera Omnia by Migne Patrologia Latina with analytical indexes\n\n\n\n\n\n\n\n\nკატეგორია:რომის პაპები\nკატეგორია:გარდაცვლილი 939", "url": "https://ka.wikipedia.org/wiki/ლეო_VII", "length": 336}
{"id": "11281", "title": "ანდრია ბენაშვილი", "text": "'''ანდრია მიხეილის ძე ბენაშვილი''' (დ.  4 აპრილი <small>[ძვ. სტ. 23 მარტი]</small>, 1868, თბილისი — გ. 28 ივნისი, 1941, სოხუმი) — ქართველი სამხედრო და საზოგადო მოღვაწე\n\n== ბიოგრაფია ==\nანდრია ბენაშვილი დაიბადა სამხედრო მოსამსახურის ოჯახში. 10 წლის ანდრია მამამ თბილისის კადეტთა კორპუსში მიაბარა, სადაც იგი შვიდი წლის განმავლობაში სწავლობდა. \n\nკადეტთა კორპუსის დამთავრების შემდეგ შევიდა მოსკოვის ალექსანდრეს სამხედრო სასწავლებელში, რომელსაც წარმატებით დაამთავრა 18 წლის ასაკში. წარჩინებულ კურსდამთარებულს უფლება ჰქონდა აერჩია მომავალი სამუშაო ვაკანსია და 1887 წელს დაიწყო სამსახური სამეგრელოს გრენადერთა მე-16 პოლკში პოდპორუჩიკის წოდებით. იგი სამხედრო სამსახურით არ იზღუდებოდა და ეწეოდა ლიტერატურული მოღვაწეობასაც. გამოაქვეყნა რამდენიმე მოთხრობა, ხოლო „ივერიაში” იბეჭდებოდა მისი პიესები „დაუსრულებელი ამბავი, ანუ თელაველი ოტელო”, „დროთა ბრუნვა” და სხვა. 1890 წელს გახდა პორუჩიკი.\n\n1896 წელს ჩაირიცხა გენერალური შტაბის აკადემიის გეოდეზისტურ განყოფილებაზე, რომელიც დაამთავრა 1899 წელს 1-ლი თანრიგით და დაიცვა დისერტაცია. 1899 წელს გახდა შტაბსკაპიტანი, 1901 წელს კაპიტანი. 1902 წელს მიიწვიეს სანქტ-პეტერბურგის ტექნოლოგიური ინსტიტუტის გეოდეზიის კათედრის გამგედ და ა. ბენაშვილი იწყებს უმაღლეს სკოლაში პედაგოგიურ მოღვაწეობას, რაც თითქმის 40 წელი გაგრძელდა. 1904 წელს გახდა პოდპოლკოვნიკი. 1904-1916 წლებში იყო რუსეთის დასავლეთ სასაზღვრო სივრცეთა ტრიანგულაციის უფროსი. 1905 წელს პარალელურად ასრულებდა გეოდეზიისა და ასტრონომიის კათედრის გამგის მოვალეობებს სამხედრო-საინჟინრო აკადემიაში. 1908 წელს გახდა პოლკოვნიკი.\n\nპირველი მსოფლიო ომის დასაწყისში ირიცხებოდა კიევის სამხედრო ოლქის შტაბის რეზერვში. ფრონტებზე გენერალური შტაბის ოფიცერთა დიდი ნაკლებობის გამო 1916 წლის ივლისიდან გაიწვიეს 404-ე პოლკის მეთაურად. 1917 წელს იყო 32-ე საარმიო კორპუსის შტაბის უფროსი. იმავე წელს გახდა გენერალ-მაიორი, შემდეგ კი გენერალ-ლეიტენანტი. ამავე დროს მუშაობდა სამხედრო-საინჟინრო აკადემიაში. მოქმედ არმიაში მიდის, სადაც დიდი წარმატებით მოღვაწეობს, იღებს შემდეგ წოდებებს: პოლკის მეთაური, დივიზიის შტაბის უფროსი; აღწევს გენერალ-ლეიტენანტის ჩინს. 1918 წლიდან იგზავნება კავკასიის ფრონტზე არმიის უფროსის თანამდებობაზე. \n\n1918-1921 წლებში მსახურობდა საქართველოს შეიარაღებულ ძალებში. 1918 წლის დეკემბერში  სომხეთ-საქართველოს ომის დროს მეთაურობდა ქვეითთა მე-5 პოლკს. შემდგომში იყო გენერალური შტაბის ტოპოგრაფიული განყოფილების უფროსი. \n\nანდრია ბენაშვილის ჩამოსვლა ქართული უნივერსიტეტის გახსნის დამამთავრებელ ეტაპს ემთხვევა.  ივანე ჯავახიშვილი კარგად იცნობდა ა. ბენაშვილის მოღვაწეობას. მისი ჩამოსვლა თბილისში ბედნიერი შემთხვევითობა არ ყოფილა. ქართულ უნივერსიტეტში მუშაობა ანდრია ბენაშვილისთვის ჭაბუკობისდროინდელი ოცნების ასრულება იყო. ითვლება ქართული უნივერსიტეტის ერთ-ერთ დამაარსებლად.  პეტრე მელიქიშვილი და ანდრია ბენაშვილი პირველი პროფესორები იყვნენ ბუნებისმეტყველების დარგში. მათ შემდგომში ანდრია რაზმაძეც შეუერთდათ. \n\n1919 წელს გახდა სამათემატიკო-საბუნებისმეტყველო ფაკულტეტის დეკანი. ა. ბენაშვილი თავმჯდომარეობდა პროფესორთა საბჭოს იმ სხდომას, სადაც ივ.ჯავახიშვილი თბილისის სახელმწიფო უნივერსიტეტის რექტორად აირჩიეს. სხვადასხვა დროს იყო თბილისის ასტროფიზიკური ობსერვატორიის დირექტორი, გეოდეზიის და ასტრონომიის კათედრების გამგე.\n\n1921 წლის 30 სექტემბერს ა. ბენაშვილი ხსნის აგრონომიული ფაკულტეტის სამეცნიერო საბჭოს პირველი სხდომას. ამით არ ამოიწურება მისი როლი აგრონომიული ცოდნის ამ კერის მიმართ. პროფ. ა. ბენაშვილია გეოდეზიის სწავლების დამწყები საქართველოში. პროფ. ა. ბენაშვილი ყველა იმ წინასწარ მოსამზადებელი საორგანიზაციო ღონისძიების აქტიური მონაწილეა, რომელმაც შესაძლებელი გახადა 1922 წლის იანვრიდან თბილისის უნივერსიტეტში პოლიტექნიკური ფაკულტეტის გახსნა. \n\nუმაღლესი ტექნიკური განათლების სარბიელზე იგი გარდაცვალებამდე მოღვაწეობდა და უდიდესი წვლილი შეიტანა ქართველ ინჟინერთა კადრების აღზრდაში.\n\nგენერალ-ლეიტენანტი ა. ბენაშვილი თბილისის სამხედრო სასაწავლებელის უფროსია, რომელმიც მალე იხურება. ა. ბენაშვილის მეცადინეობით სასწავლებლის ძვირადღირებული ქონება უნივერსიტეტს გადაეცემა. ასევე მისი წყალობით ყოფილი კავკასის სამხედრო ოლქის შტაბის ბიბლიოთეკიდან წიგნების მშნიშვნელოვანი ფონდი გადაეცა თბილისის უნივერსიტეტს. \n\nიგი იყო აგრეთვე ერთ-ერთი ინიციატორი საქართველოში გეოგრაფიის ინსტიტუტის შექმნისა. \n\nპროფ. ა. ბენაშვილი გარდაიცვალა სოხუმში. დაკრძალულია ვაკის საზოგადო მოღვაწეთა პანთეონში.\n \n==ლიტერატურა==\n\n*\n\n==რესურსები ინტერენტში==\n\n\n== ბიბლიოგრაფია ==\n\n* '''ცდომილებათა თეორია''' : დამხმ. სახელმძღვ. უმაღლ. ტექნ. სასწავლებლებისათვის (ავტორი). - თბილისი, განათლება, 1965. - 326გვ.\n* '''სფერული ასტრონომია''' (ავტორი). - თბილისი, ტეხნიკა და შრომა, 1938, - 428 გვ.\n* '''სფერული ტრიგონომეტრია''' (ავტორი). - ტფილისი, ტეხნიკა და შრომა, 1933. - 192გვ.\n* '''ტოპოგრაფია''' : (ავტორი) // ნაკვ. 2. - ტფილისი, ტეხნიკა და შრომა, 1932. - 88გვ.\n* '''ტოპოგრაფია''' (ავტორი) // ნაკვ. 1. - ტფილისი, ტეხნიკა და შრომა, 1932. - 368გვ.\n\n\n\n\nკატეგორია:ქართველი გენერლები\nკატეგორია:ქართველები პირველ მსოფლიო ომში\nკატეგორია:დაბადებული 4 აპრილი\nკატეგორია:დაბადებული 1868\nკატეგორია:გარდაცვლილი 28 ივნისი\nკატეგორია:გარდაცვლილი 1941\nკატეგორია:თბილისში დაბადებულები\nკატეგორია:რუსეთის იმპერიის გენერლები", "url": "https://ka.wikipedia.org/wiki/ანდრია_ბენაშვილი", "length": 4936}
{"id": "11282", "title": "939", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n*13 ივლისი: ლეო VII — რომის პაპი (დ. უცნობია)\n\n=== აგვისტო ===\n=== სექტემბერი ===\n=== ოქტომბერი ===\n*27 ოქტომბერი : ათელსტანი — ინგლისის მეფე (დ. 895)\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/939", "length": 592}
{"id": "11283", "title": "938", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*ჰუგო კაპეტი — საფრანგეთის მეფე (გ. 996)\n*იბნ ჰანი ალ-ანდალუსი — ესპანელი არაბი პოეტი (გ. 973)\n*რომანოზ II   — ბიზანტიის იმპერატორი  (გ. 963)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/938", "length": 636}
{"id": "11284", "title": "937", "text": "== მოვლენები ==\n* ანგლო-საქსებმა მეფე ათელსტანის წინამძღოლობით დაამარცხეს შოტლანდიის მეფე კონსტანტინე-II, ბრუნანბეგთან გამართულ ბრძოლაში.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*ლი იუი — ჩინელი პოეტი, იმპერატორი (გ. 978)\n*იოანე XII  — რომის პაპი  (გ. 964)\n*როზალა იტალიელი   — ივრეას დინასტიის წარმომადგენელი. (გ. 1003)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*დავით II   — ქართველთა მეფე \n*", "url": "https://ka.wikipedia.org/wiki/937", "length": 788}
{"id": "11285", "title": "936", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n*2 ივლისი: ჰაინრიხ I ფრინველმჭერი — გერმანიის მეფე (დ. დაახლ. 876)\n\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/936", "length": 562}
{"id": "11286", "title": "935", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*მიეშკო I — პოლონეთის მთავარი (გ. 992)\n*ფირდოუსი  — სპარსელი პოეტი (გ. 1020–1030)\n*ჰროსვითა განდერსჰაიმელი — გერმანელი მწერალი ქალი (გ. 973)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n*იოანე XI  — რომის პაპი (დ. 906)\n\n=== თარიღი უცნობია ===\n*შაჰიდ   ბალხელი  — სპარსი თეოლოგი, ფილოსოფოსი, პოეტი და სუფი.\n\n*", "url": "https://ka.wikipedia.org/wiki/935", "length": 732}
{"id": "11287", "title": "934", "text": "== მოვლენები ==\n*ისლანდიის ვულკანმა ელდგიამ ამოხეთქა, რასაც მოჰყვა ისტორიაში უდიდესი მასშტაბის ბაზალტის ამოღვრა.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n*3 აპრილი: ალ-მაჰდი აბდულა    — ფატიმიდების დინასტიის დამფუძნებელი და სახალიფოს   ხალიფა (დ. 873)\n\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n*2 ნოემბერი : ემა — საფრანგეთის დედოფალი (დ. 894)\n=== დეკემბერი ===\n=== თარიღი უცნობია ===\n* ალ-ისტახრი  — არაბი მოგზაური და გეოგრაფი (დ. დაახლ. 850)\n*", "url": "https://ka.wikipedia.org/wiki/934", "length": 798}
{"id": "11288", "title": "933", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*ალფონსო IV — ლეონის მეფე. (დ. 899)\n\n*", "url": "https://ka.wikipedia.org/wiki/933", "length": 530}
{"id": "11290", "title": "932", "text": "== მოვლენები ==\n*ლეონის მეფემ რამირო II-მ ლაშქრობა დაიწყო მავრების წინააღმდეგ.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n*26 სექტემბერი: ალ-მუიზი  — ფატიმიდების სახალიფოს  ხალიფა (გ. 975)\n\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*აბუ ფირასი — არაბი პოეტი (გ. 968)\n* ატ-ტაი — აბასიანთა სახალიფოს ხალიფა (გ. 1003)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n*ალ-მუკთადირი   — აბასიანთა სახალიფოს ხალიფა (დ. 895)\n\n=== ნოემბერი ===\n=== დეკემბერი ===\n=== თარიღი უცნობია ===\n*ციან ლიუ — ვუიუეს სამეფოს დამაარსებელი\n\n*", "url": "https://ka.wikipedia.org/wiki/932", "length": 803}
{"id": "11291", "title": "931", "text": "== მოვლენები ==\n*ლეონის სამეფო ტახტზე ავიდა რამილო II.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*ბორის II  — ბულგარეთის   იმპერიის იმპერატორი (გ. 977)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*სტეფანე VII — რომის პაპი  (დ. უცნობია)  \n\n*", "url": "https://ka.wikipedia.org/wiki/931", "length": 630}
{"id": "11292", "title": "930", "text": "== მოვლენები ==\n* ნორვეგიის მეფე გახდა ეირიკ I.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n''\n\n*", "url": "https://ka.wikipedia.org/wiki/930", "length": 529}
{"id": "11293", "title": "ტაბაკინის მონასტერი", "text": "'''ტაბაკინის წმინდა გიორგის მონასტერი''' — არქიტექტურული ძეგლი, იმერეთის მხარის ზესტაფონის მუნიციპალიტეტის სოფელ ტაბაკინში<ref>საქართველოს პრეზიდენტის ბრძანებულება № 665, 2006 წლის 7 ნოემბერი, ქ. თბილისი, კულტურის ზოგიერთი უძრავი ძეგლისათვის ეროვნული მნიშვნელობის კატეგორიის მინიჭების შესახებ</ref>.\n\n==ისტორია==\nVII-VIII საუკუნეების ტაბაკინის წმინდა გიორგის სახელობის მამათა მონასტერი გამოირჩევა არქიტექტურით, XVI საუკუნის მოხატულობით და მდიდარი ისტორიით. მონასტერს, სადაც ერთ დროს 70 ბერი აღავლენდა წირვა-ლოცვას, ქვეყნის ისტორიაში დიდი წვლილი მიუძღვის. აქ გაატარა ბავშვობის გარკვეული პერიოდი XIX საუკუნის გამოჩენილმა მოღვაწემ, სოლომონ II-ის (იმერეთის მეფე) მოძღვარმა წმ. ილარიონ ქართველმა (ყანჩაველი) (დ. 1776 — გ. 1864).\n\nკომუნისტური ათეიზმის პერიოდში ტაძარი და მისი მოხატულობა დაზიანდა.\n\nXX საუკუნის ბოლოს, 1992 წელს ტაბაკინში აღდგა სამონასტრო ცხოვრება; აქ მოღვაწე ბერების შრომით სამონასტრო კომპლექსს თორმეტი მოციქულის სახელობის ტაძარი (2000 წ.), ხის სენაკები, სატრაპეზო და სხვა დამხამერე ნაგებობები შეემატა. იქვე გამოსაცემად მომზადდა მრავალი წიგნი. ამ მონასტერში დაბინავდა ბერი იაკობი (ჭოხონელიძე); მისი თაოსნობით, მრევლის შეწევნით აიგო სენაკები ბერებისათვის, მოხდა მონასტრის წყლითა და ელექტროენერგიით მომარაგება. საძმო თანდათან გაიზარდა, მამა იაკობს გვერდში ამოუდგნენ მღვდელ-მონაზვნები ვარაქიელი და მათე; ბოლო წლებში ისინი სხვა მონასტრებში გადაიყვანეს სამოღვაწეოდ. დღეს მონასტერში მოღვაწეობს წინამძღვარი იღუმენი იაკობი (ჭოხონელიძე), ბერი პავლე (მაჩიტაძე), მორჩილები: მამუკა კიკნაველიძე, გიორგი ბერაძე, ალექსანდრე ბუსკივაძე და ილია ფორჩხიძე.\n\n==არქიტექტურა==\nსამონასტრო კომპლექსში შედის VII-VIII საუკუნეების ორნავიანი ტაძარი, კრიპტითა და მინაშენით, რომელსაც XI საუკუნის, შემდგომ კი XVI საუკუნის აღდგენის კვალი ემჩნევა. XVI საუკუნის 20-იან წლებში დანგრეული მონასტერი განაახლა და ტაძარი მოახატვინა ქუთათელმა ეპისკოპოსმა გერასიმე ჩხეტიძემ. ეკლესიაში შემონახულია ქტიტორის — იმერეთის მეფე ბაგრატ III-ის (1510-1565) გამოსახულება; მასთან ახლოს დგას უფრო გვიანი პერიოდის სამრეკლო. 1980-1986 წლებში ტაძარი გადაიხურა და ჩაუტარდა რესტავრაცია.\n\n==თანამედროვეობა==\nthumb|200px|left|12 მოციქულის ტაძარი\nXX საუკუნის 90-იან წლებში აღდგა სამონასტრო ცხოვრება, აიგო ბერების საცხოვრებელი სახლი ეზოთი, ამ ეზოში 2000 წელს აიგო თორმეტი მოციქულის სახელობის ერთნავიანი ტაძარი და მოიხატა.\n\n1992 წელს მონასტერთან დაარსდა კავკასიური ნაგაზის ძაღლსაშენი „ტაბაკინი“. ამ ხნიდან მოყოლებული, ძაღლსაშენში მიმდინარეობს ინტენსიური სელექციური მუშაობა. ძაღლსაშენ „ტაბაკინს“ კავშირები აქვს რუსეთის და საქართველოს ცნობილ ძაღლსაშენებთან.\n\n==ლიტერატურა==\n\n\n==რესურსები ინტერნეტში==\n*\n* ტაბაკინის წმინდა გიორგის მონასტერი \n* მონასტერთან არსებული კავკასიური ნაგაზის ძაღლსაშენი \"ტაბაკინი\" \n* უნიკალური ხალხური მხატვრობა ტაბაკინის წმ. გიორგის ეკლესიაში\n*ტაბაკინი\n\n==სქოლიო==\n\n\nკატეგორია:ზესტაფონის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/ტაბაკინის_მონასტერი", "length": 2846}
{"id": "11299", "title": "985", "text": "== მოვლენები ==\n*ალ-მანსურის ლაშქარმა ქ. ბარსელონა დაარბია.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*თორნიკე ერისთავი — ქართველი სახელმწიფო და სასულიერო მოღვაწე\n\nკატეგორია:985", "url": "https://ka.wikipedia.org/wiki/985", "length": 611}
{"id": "11300", "title": "984", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n* 20 აგვისტო : იოანე XIV – რომის პაპი\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\nკატეგორია:984", "url": "https://ka.wikipedia.org/wiki/984", "length": 544}
{"id": "11301", "title": "1757", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n* 28 ნოემბერი :ბლეიკი, უილიამ - ინგლისელი პოეტი, მხატვარი და ლითოგრაფი\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1757", "length": 566}
{"id": "11302", "title": "1756", "text": "== მოვლენები ==\n* ინგლისელები რობერტ კლაივის ხელმძღვანელობით პლესის ბრძოლაში ბენგალის პრინცს ამარცხებენ.\n\n== დაიბადნენ ==\n\n=== იანვარი ===\n* 3 იანვარი : ჟერომ პეტიონ დე ვილნევი   — საფრანგეთის რევოლუციის მოღვაწე (გ. 1794)\n* 27 იანვარი : ვოლფგანგ ამადეუს მოცარტი — ავსტრიელი კომპოზიტორი (გ. 1791)\n\n=== თებერვალი ===\n* 6 თებერვალი : აარონ ბური — ამერიკელი პოლიტიკოსი  (გ. 1836)\n\n=== მარტი ===\n* 20 ივნისი : კრაუსი, იოზეფ მარტინ — გერმან-შვედი კომპოზიტორი (გ.1792)\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n* 10 აპრილი : პერტი, ჯაკომო ანტონიო — იტალიელი კომპოზიტორი (დ.1661)\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1756", "length": 943}
{"id": "11303", "title": "1755", "text": "=== მოვლენები ===\n==ნოემბერი==\n* 1 ნოემბერი : ლისაბონის მიწისძვრამ ძირფესვიანად დაანგრია ქალაქი.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*აჯი-ჩალაბი — შაქის სახანოს დამაარსებელი და მისი პირველი დამოუკიდებელი ხანი (დ. 1703)\n\n*", "url": "https://ka.wikipedia.org/wiki/1755", "length": 662}
{"id": "11304", "title": "1754", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n*23 აგვისტო : ლუი XVI — საფრანგეთის მეფე (გ. 1793)\n=== სექტემბერი ===\n=== ოქტომბერი ===\n*1 ოქტომბერი : პავლე I — რუსეთის იმპერატორი (გ. 1801)\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1754", "length": 600}
{"id": "11305", "title": "1753", "text": "== მოვლენები ==\n* 1 მარტი — შვედეთმა მიიღო გრიგორიანული კალენდარი\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1753", "length": 545}
{"id": "11306", "title": "1752", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n* 18 სექტემბერი : ლეჟანდრი, ადრიან მარი - ფრანგი მათემატიკოსი\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1752", "length": 557}
{"id": "11307", "title": "1751", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n* 16 მარტი  : ჯეიმზ მედისონი — აშშ-ის პრეზიდენტი (1809–1817)  (გ. 1836)\n\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n* 17 იანვარი : ტომასო ალბინონი – იტალიელი კომპოზიტორი (დ. 1671)\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1751", "length": 632}
{"id": "11308", "title": "1749", "text": "== მოვლენები ==\n* 21 ივნისი : ჰალიფაქსი, ნოვა-სკოტია, დაარსდა.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n* 9 მარტი  : ონორე გაბრიელ მირაბო — ფრანგი პოლიტიკოსი  (გ. 1791)\n* 23 მარტი :   პიერ სიმონ ლაპლასი — ფრანგი ასტრონომი, მათემატიკოსი და ფიზიკოსი  (გ. 1827)\n\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1749", "length": 698}
{"id": "11309", "title": "1748", "text": "== მოვლენები ==\n*აღმოჩენილი იქნა პომპეის ნანგრევები.\n*შარლ ლუი დე მონტესკიემ „კანონთა გონი“ გამოაქვეყნა.\n\n== დაიბადნენ ==\n\n=== იანვარი ===\n=== თებერვალი ===\n* 6 თებერვალი : ადამ ვაისჰაუპტი — გერმანელი ფილოსოფოსი  (გ. 1830)\n* 15 თებერვალი : იერემია ბენტამი — ინგლისელი სამართლისმცოდნე  (გ. 1832)\n\n=== მარტი ===\n*10 მარტი : ჯონ პლეიფერი — შოტლანდიელი გეოლოგი და მათემატიკოსი (გ. 1819)\n=== აპრილი ===\n=== მაისი ===\n*3 მაისი : ემანუელ-ჟოზეფ სიიესი — საფრანგეთის რევოლუციის მოღვაწე (გ. 1836)\n*7 მაისი : ოლიმპია დე გუჟი — ფრანგი მწერალი და ჟურნალისტი (გ. 1793)\n=== ივნისი ===\n=== ივლისი ===\n=== აგვისტო ===\n*30 აგვისტო : ჟაკ-ლუი დავიდი — ფრანგი მხატვარი (გ. 1825)\n=== სექტემბერი ===\n=== ოქტომბერი ===\n=== ნოემბერი ===\n*11 ნოემბერი : კარლ IV — ესპანეთის მეფე (გ. 1819)\n=== დეკემბერი ===\n*6 დეკემბერი : ადამ ვაისჰაუპტი — გერმანელი ფილოსოფოსი (გ. 1830)\n*9 დეკემბერი : კლოდ ლუი ბერთოლე — ფრანგი ქიმიკოსი (გ. 1822)\n=== თარიღი უცნობია ===\n*ნიკოდიმოს მთაწმიდელი — მართლმადიდებელი ეკლესიის წმინდანი (გ. 1809)\n\n== გარდაიცვალნენ ==\n\n\n=== იანვარი ===\n*1 იანვარი : იოჰან ბერნუი — შვეიცარიელი მათემატიკოსი (დ. 1667)\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*აბულ ხაირ ხანი — ყაზახური უმცროსი ჟუზის ხანი (დ. 1693)\n*ქაიხოსრო ორბელიანი — ორბელიანთა სახლის უფროსი, მდივანბეგი და ქვემო ქართლის სარდალი (1731 წლიდან)\n\n*", "url": "https://ka.wikipedia.org/wiki/1748", "length": 1455}
{"id": "11310", "title": "1747", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n* 3 თებერვალი  : სემიუელ ოსგუდი — აშშ-ის ფოსტის პირველი ხელმძღვანელი.  (გ. 1813)\n\n=== მარტი ===\n=== აპრილი ===\n=== მაისი ===\n* 5 მაისი : ლეოპოლდ II – საღვთო რომის იმპერიის იმპერატორი\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n* 20 ივნისი : ნადირ-შაჰი –ირანის შაჰი 1736–1747 წწ.\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1747", "length": 687}
{"id": "11311", "title": "ჯონ ტერი", "text": "'''ჯონ ჯორჯ ტერი''' (; დ. 7 დეკემბერი, 1980, ლონდონი) — ინგლისელი ფეხბურთელი, საფეხბურთო კლუბ „ჩელსის“, „ასტონ ვილას“ და ინგლისის ეროვნული ნაკრების ყოფილი კაპიტანი. 2018 წლიდან „ასტონ ვილას“ მთავარი მწვრთნელის ასისტენტი.\n\n== ბიოგრაფია ==\nტერი დაიბადა 1980 წლის 7 დეკემბერს, აღმოსავლეთ ლონდონის ერთ-ერთ უბანში, ბარკინგში. „ჩელსიმდე“ „სერნაბში“ თამაშობდა.\n\n2003–04 წლის სეზონში ჯონ ტერიმ თავი გამოიჩინა, როგორც ძლიერმა და მოტივრებულმა ფეხბურთელმა, ამიტომ მარსელ დესაის არყოფნისას მწვრთნელმა კლაუდიო რანიერიმ მას კაპიტნის სამკლაური გადასცა. ფრანგი ლეგიონერის წასვლის შემდეგ ტერიმ საბოლოოდ დაიკავა მისი ადგილი. 2004–05 წლის სეზონში „ჩელსის“ მთავარ მწვრთნელად ჟოზე მოურინიო დაინიშნა. ამ სეზონში ტერიმ 8 გოლი გაიტანა და სეზონის ბოლოს წლის საუკეთესო ფეხბურთელად დაასახელეს.\n\nინგლისის ეროვნულ ნაკრებში ტერის დებიუტი შედგა 2003 წელს, სერბია-მონტენეგროს ეროვნული ნაკრების წინააღმდეგ გამართულ მატჩში. მონაწილეობა მიიღო 2004 წლის ევროპის ჩემპიონატზე. პოლონეთის ნაკრებთან თამაშისას ჯონ ტერიმ პირველად მოირგო ინგლისის ნაკრების კაპიტნის სამკლაური. 2005 წელს ტერი დაასახელეს უეფა-ს ჩემპიონთა ლიგის საუკეთესო მცველად. მან 4 გოლი გაიტანა, მათ შორის უმნიშვნელოვანესი, გადამწყვეტი გოლი „ბარსელონასთან“.\n\nთავისი კარიერის დასაწყისში ჯონ ტერი გარეული იყო ერთ ინციდენტში, რომელიც მოხდა დასავლეთ ლონდონში მდებარე ერთ-ერთ ღამის კლუბში. მას ბრალი ედებოდა თავდასხმაში და ხულიგნობაში, მაგრამ ეს ბრალდებები მოეხსნა. სწორედ ამიტომ ვერ მიიღო მონაწილეობა 2002 წლის მსოფლიო ჩემპიონატზე.\n\n== პირადი ცხოვრება ==\nტერი ამჟამად თავის ცოლთან, ტონი პულთან ერთად ცხოვრობს სარის საგრაფოში. ჯონის უფროსი ძმა პოლ ედვარდ ტერიც პროფესიონალი ფეხბურთელი იყო.\n\n==მიღწევები==\n===საკლუბო===\n;  ჩელსი\n* პრემიერლიგა: 2004–05, 2005–06, 2009–10, 2014–15, 2016–17 <ref name=PL></ref>\n* ინგლისის თასი: 1999–2000,<ref></ref> 2006–07,<ref></ref> 2008–09,<ref></ref> 2009–10,<ref></ref> 2011–12<ref></ref>\n\n==რესურსები ინტერნეტში==\n\n* ჯონ ტერი  — ფიფა-ს ჩანაწერი\n* ჯონ ტერი  — უეფა-ს ჩანაწერი\n\n\n\n==სქოლიო==\n\n\n\n\n\n\n\n\n\n\nკატეგორია:დაბადებული 7 დეკემბერი\nკატეგორია:დაბადებული 1980\nკატეგორია:ინგლისელი ფეხბურთელები\nკატეგორია:ინგლისის საფეხბურთო ლიგის ფეხბურთელები\nკატეგორია:პრემიერ ლიგის ფეხბურთელები\nკატეგორია:ვესტ ჰემ იუნაიტედის ფეხბურთელები\nკატეგორია:ჩელსის ფეხბურთელები\nკატეგორია:ნოტინგემ ფორესტის ფეხბურთელები\nკატეგორია:ასტონ ვილას ფეხბურთელები\nკატეგორია:ინგლისის ეროვნული საფეხბურთო ნაკრების ფეხბურთელები\nკატეგორია:2004 წლის ევროპის საფეხბურთო ჩემპიონატის ფეხბურთელები\nკატეგორია:2006 წლის მსოფლიო საფეხბურთო ჩემპიონატის ფეხბურთელები\nკატეგორია:2010 წლის მსოფლიო საფეხბურთო ჩემპიონატის ფეხბურთელები\nკატეგორია:2012 წლის ევროპის საფეხბურთო ჩემპიონატის ფეხბურთელები", "url": "https://ka.wikipedia.org/wiki/ჯონ_ტერი", "length": 2599}
{"id": "11312", "title": "1746", "text": "== მოვლენები ==\n\n== დაიბადნენ ==\n\n=== იანვარი ===\n*  24  იანვარი : გუსტავ III  — შვედეთის მეფე  (1771– 1792)  (გ.   1792)\n\n=== თებერვალი ===\n* 12 თებერვალი : ტადეუშ კოსციუშკო — ლიტველ-პოლონელი ეროვნული გმირი  (გ. 1817)\n\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n* 10 ოქტომბერი – გიორგი XII ქართლ-კახეთის უკანასკნელი მეფე (1798—1800), ერეკლე II-ის ძე. ლიტერატურაში ზოგჯერ გიორგი XIII-ის სახელით იხსენიება. (გ. 28 დეკემბერი, 1800).\n=== ნოემბერი ===\n=== დეკემბერი ===\n=== თარიღი უცნობია ===\n* დიმიტრი გიორგის ძე ბაგრატიონი – ქართველი პოეტი, მთარგმნელი. ბაგრატიონთა ქართლის შტოს შთამომავალი. (გ. 1826).\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n* 16 აგვისტო – ჯუზეპე გონძაგა – გუასტალას ჰერცოგ ვინჩენცო გონძაგას უმცროსი ვაჟი და ანტონიო ფერანტე გონძაგას ძმა, რომლის მემკვიდრეც ის გახდა 1729 წელს. (დ. 20 მარტი, 1690).\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n* თამარი – თეიმურაზ II-ის მეუღლე (1712-იდან), ვახტანგ VI-ის ასული.\n\n*", "url": "https://ka.wikipedia.org/wiki/1746", "length": 1165}
{"id": "11313", "title": "1745", "text": "== მოვლენები ==\n\n== დაიბადნენ ==\n\n=== იანვარი ===\n* 17 ივლისი : ტიმოთი პიკერინგი – აშშ–ის მესამე სახელმწიფო მდივანი (გ.  1829).\n* 6 იანვარი  : ჟაკ-ეტიენ მონგოლფიე  — საჰაერო ბუშტის გამომგონებელი ფრანგი ძმები (გ. 1799)\n\n=== თებერვალი ===\n* 18 თებერვალი : ალესანდრო ვოლტა — იტალიელი ფიზიკოსი.  (გ. 1827)\n\n=== თარიღი უცნობია ===\n* დავით რექტორი – (დავით ალექსის ძე მესხიშვილი) — ქართველი მეცნიერი, მწიგნობარი, პედაგოგი, კალიგრაფი. (გ. 1824).\n\n== გარდაიცვალნენ ==\n\n\n=== სექტემბერი ===\n* ღირსი იეროთეოსი – მართლმადიდებელი ეკლესიის წმინდანი, ხსენების დღე ძველი სტილით 13 სექტემბერი, ახალი სტილით – 26 სექტემბერი. (დ. 1686).\n\n=== თარიღი უცნობია ===\n* იესე ქსნის ერისთავი – XVIII საუკუნის I ნახევრის პოლიტიკური მოღვაწე.\n\n*", "url": "https://ka.wikipedia.org/wiki/1745", "length": 714}
{"id": "11314", "title": "1744", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n* 8 თებერვალი  : კარლ თეოდორ დალბერგი — საღვთო რომის იმპერიის უკანასკნელი ეპისკოპოსი-მთავარი (გ. 1817)\n\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n* 25 სექტემბერი : ფრიდრიხ ვილჰელმ II — პრუსიის მეფე (გ. 1897)\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/1744", "length": 661}
{"id": "11316", "title": "ფრენკ ლემპარდი", "text": "'''ფრენკ ჯეიმზ ლემპარდი ''' ( დ. 20 ივნისი 1978) — ინგლისელი საფეხბურთო მწვრთნელი და ყოფილი ფეხბურთელი, ამჟამად საფეხბურთო კლუბ ჩელსის მთავარი მწვრთნელი. აქტიური პროფესიონალური კარიერის უმეტესობა გაატარა საფეხბურთო კლუბი ჩელსის შემადგენლობაში, მიუხედავად იმისა, რომ ცენტრალური ნახევარმცველის პოზიციაზე თამაშობდა, დღემდე არის კლუბის ყველა დროის საუკეთესო ბომბარდირი. ჟურნალისტების და საფეხბურთო ექსპერტების მიერ არის მიჩნეული როგორც თავისი თაობის ერთ-ერთი უდიდესი ნახევარმცველი. გარდა ამისა, ჩელსის ზოგიერთი ფეხბურთელი (მათ შორის არიან წინა საუკეთესო ბომბარდირი ბობი თამბლინგი და გუნდის ლეგენდარული კაპიტანი ჯონ ტერი) ლემპარდს გუნდის ყველა დროის საუკეთესო ფეხბურთელად მიიჩნევს.\n\nთავისი კარიერა ლემპარდმა ვესტ ჰემ იუნაითედში დაიწყო. ამავე გუნდში თამაშობდა ფრენკ ლემპარდის მამა. 1997-98 წლის სეზონში ლემპარდმა ძირითად შემადგენლობაში დამკვიდრება შეძლო და ვესტ ჰემს დაეხმარა პრემიერ-ლიგაში მე-5 ადგილის დაკავებაში. ეს კლუბისთვის ყველა დროის საუკეთესო შედეგი არის. 2001 წელს მისი ტრანსფერი სხვა ლონდონურ გუნდში, ჩელსიში 11 მილიონ გირვანქა სტერლინგად შედგა. 2014 წელს, 13 წლიანი სამსახურის შემდეგ ლემპარდმა ჩელსი დატოვა და შეერთებულ შტატებში, გუნდ ნიუ იორკ სიტიში გადაბარგდა თავისუფალი აგენტის სტატუსით. ნიუ იორკ სიტის MLS-ში დებიუტამდე ლემპარდი დროებით მანჩესტერ სიტის შემადგენლობაში იჯარით იყო. სიტიში ყოფნის დროს ლემპარდმა პრემიერ ლიგის შეხვედრაში ჩელსისაც გაუტანა.\n\nდებიუტიდან ლემპარდმა პრემიერ ლიგაში 164 შეხვედრა ითამაშა გადაბმულად და ამით პრემიერ ლიგის რეკორდი მოხსნა. გარდა ამისა, ჩელსის შემადგენლობაში ლემპარდი სტაბილურად იტანდა გოლებს, 2004-05 და 2005-06 გაიმარჯვა პრემირ ლიგაში, 2007 წელს კი ოქროს დუბლი გააფორმა. ამასთან ერთად, ლემპარდმა 2005 წელს მეორე ადგილი დაიკავა ოქროს ბურთის ნომინაციაზე და ბრაზილიეალ რონალდინიოს 77 ქულით ჩამორჩა. 2008 წელს მონაწილეობა მიიღო ჩემპიონთა ლიგის ფინალში, სადაც გოლიც კი გაიტანა, მაგრამ, საბოლოოდ, ჩელსი პენალტების სერიაში მანჩესტერ იუნაიტედმა დაამარცხა. იმავე წელს ლემპარდმა გაახანგრძლივა კონტრაქტი ჩელსისთან და იმ დროისთვის პრემიერ ლიგის ყველა მაღალანაზღაურებად ფეხბურთელად იქცა. 2009 წელს ლემპარდმა გუნდთან ერთად მეორეჯერ გაიფორმა ოქროს დუბლი და ინგლისის ასოციაციის თასის ფინალშიც მოახერხა გატანა. ეს სეზონი ლემპარდისთვის ყველაზე კარგი აღმოჩნდა: მან 22 გოლი გაიტანა და 17 საგოლე გადაცემა გააკეთა. 2012 წელს ლემპარდმა პირველმა აღმართა ჩელსის პირველი ჩემპიონთა ლიგის თასი, როგორც გუნდის კაპიტანმა (ჯონ ტერი დისკვალიფიცირებული იყო). 2013 წელს გუნდთან ერთად გაიმარჯვა ევროპის ლიგაში. უეფას სუპერ თასზე ჩელსიმ 2012 და 2013 წელს მარცხი განიცადა: 2012 წელს ატლეტიკოსთან, ხოლო 2013 წელს მიუნხენის ბაიერნთან. ლემპარდმა ჩელსი 2013-14 წლების სეზონის შემდეგ დატოვა.\n\nლემპარდი ასევე არის ჩელსის წლის საუკეთესო ფეხბურთელის ტიტულის მფლობელი. ამასთან ერთად ის არის კლუბის საუკეთესო ბომბარდირი 211 გოლით. ლემპარდი არის ერთ-ერთი იმ შვიდი ფეხბურთელიდან, რომელსაც პრემიერ-ლიგაში 150 ან მეტი ბურთი აქვს გატანილი (ამ სიაში ის ერთადერთი ნახევარმცხველია. პრემიერ-ლიგაში საგოლე გადაცემების რაოდენობით მხოლოდ რაიან გიგზს ჩამორჩება. 2005 წელს ლემპარდი გახდა წლის ფეხბურთელი საფეხბურთო ჟურნალისტთა ასოციაციის ვერსიით. 2010 წელს მოიგო FWA Tribute Award. კარიერის განმავლობაში ლემპარდმა 13 ტიტული მოიგო. \n\n1999 წლის ოქტომბრიდან ლემპარდი ეროვნულ ნაკრებში 106-ჯერ გაიძახეს. ინგლისის ეროვნულ ნაკრებში მან 29 გოლი გაიტანა, გახდა ინგლისის ნაკრების წლის მოთამაშე 2004 და 2005 წლებში, მონაწილეობა მიიღო ევრო 2004-ზე, სადაც სიმბოლურ ნაკრებში შევიდა სამი გოლისთვის ოთხ თამაშში, იყო ინგლისის საუკეთესო ბომბარდირი 2006 წლის მსოფლიო თასის კვალიფიკაციაში ხუთი გოლით, ითამაშა მსოფლიო თასის სამ გათამაშებაზე. არის ინგლისის ეროვნული ნაკრების საუკეთესო პენალტისტი 9 გოლით, ამ მაჩვენებლით ის უსწრებს წინა რეკორდსმენებს - რონ ფლოუერს და ალან შირერს. \n\n2015 წლის აპრილიდან ლემპარდი ტელეარხ ITV-ს შოუ Play to the Whistle-ში გუდნის კაპიტნის როლს ასრულებს.\n\n== საკლუბო კარიერა ==\n\n=== ვესთ ჰემ იუნაიტედი ===\nთავისი კარიერა ლემპარდმა ვესთ ჰემში 1994 წელს, ახალგაზრდულ გუნდში გაწევრიანებით დაიწყო. სკოლაში სწავლის დროს მისი კუმირი იყო ვესთ ჰემის თავდამსხმელი ფრენკ მაქავენი. ვესთ ჰემთან ლემპარდმა პროფესიონალური კონტრაქტი 1995 წელს გააფორმა, როდესაც მამამისი მთავარი მწვრთნელის ასისტენტი იყო. იჯარის წესით 1995 წლის ოქტომბერში ლემპარდი გადაბრგდა მეორე დივიზიონის გუნდ სუონსში (ინგლ. Swansea City). მისი დებუტი მოხდა სუონსი - ბრადფორდის თამაშში, სადაც სუონსი 2-0 გაიმარჯვა. თავისი პირველი გოლი ლემპარდმა გუნდ Brighton & Hove Albion-ის კარებში გაიტანა. სუონსის შემადგენლობაში ლემპარდმა 9 შეხვედრა ჩაატარა, ხოლო 1996 წლის იანვარში ვესთ ჰემში დაბრუნდა. \n\n==== 1995-96 ====\nვესთ ჰემში მისი დებიუტი 1996 წლის 31 იანვარს ჩატარდა, როდესაც მან კოვენტრისთან (ინგლ. Coventry City) თამაშის დროს ჯონ მონკური შეცვალა. ამ სეზონში ლემპარდი მოედანზე მეორედ მხოლოდ სეზონის ბოლო თამაშში, 1996 წლის 5 მაისს გამოვიდა. Sheffield Wednesday-სთან თამაშის დროს მან კეით როულანდი შეცვალა.\n\n==== 1996-197 ====\nამ სეზონში ლემპარდი მოედანზე პირველად 1996 წლის 17 აგვისტოს, არსენალთან შეხვედრაზე გამოვიდა. ლემპარდმა მოედანზე 90 წუთი არ დაჰყო: ის რობი სლატერმა შეცვალა. ეს სეზონი მისთვის 1997 წლის 15 მარტს დამთავრდა, როდესაც მან ასტონ ვილასთან გასვლაზე თამაშის დროს ფეხი მოიტეხა. მოედანიდან მისი საკაცით გაყვანის შემდეგ იგი რიო ფერდინანდით შეცვალეს. ამავე თამაშში მან თავისი პირველი ყვითელი ბარათი მიიღო, როგორც ვესთ ჰემის ფეხბურთელმა. გარდა ამისა, ლემპარს აქტიურად დასცინოდნენ ვესთ ჰემის გულშემატკივრები, რის გამოც იგი ფეხბურთის დატოვებაზეც ფიქრობდა. ამ სეზონში მან 16 შეხვედრა ჩაატარა. \n\n==== 1997-98 ====\nამ სეზონში ლემპარდმა 26-ე ნომერი 18-ზე შეიცვალა. 1997-98 წლის სეზონის პირველ დღეს ვესთ ჰემმა გასვლაზე ითამაშა ბარნსლისთან (ინგლ. Barnsley) . ლემპარდმა ამ შეხვედრაში 76-ე წუთზე ეიალ ბერკოვიჩი შეცვალა. დაახლოებით ერთი წუთის შემდეგ ლემპარდმა ვესთ ჰემის მეორე გოლი გაიტანა და ჩაქუჩებს გამარჯვება მოუტანა. ამავე სეზონში მან შეასრულა თავისი პირველი ჰეთ-თრიკი. 1997 წლის 19 ნოემბერს ვესტ ჰემი ტურნირ Football League Cup-ის მეოთხე რაუნდში დაუპირისპირდა უოლსალს. ლემპარდის სამი და ჰართსონის ერთი გოლი საკმარისი აღმოჩნდა მოწინააღმდეგის დასამარცხებლად. სეზონში ლემპარდმა 42 შეხვედრა ჩაატარა და 9 ბურთი გაიტანა. \n\n==== 1998-99 ====\n1998-99 წლებში ლემპარდმა ვესთ ჰემის შემადგენლობაში პრემიერ-ლიგაში მეხუთე ადგილი დაიკავა. გუნდის ასევე ინტერტოტოს თასის კვალიფიკაციაზე მოხვდა.\n\n==== 1999-2000 ====\nსეზონის დაწყებამდე ლემპარდმა გაახანგრძლივა თავისი კონტრაქტი 2005 წლამდე. ინტერტოტოს კვალიფიკაციის გამო ვესთ ჰემის სეზონის 1999 წლის ივლისში დაიწყო. 1999 წლის 24 ივლისს ლეპმარდმა გაიტანა თავისი პირველი გოლი ევროპულ ფეხბურთში და თავის გუნდს ფრე მოაპოვებინა ფინურ ჯოკერიტთან. თავისი მეორე გოლი მან ნახევარ-ფინალში ჰეერენვეენთან გაიტანა, რისი წყალობითაც ვესთ ჰემი ფინალში გავიდა. მიუხედავად ლონდონში მინიმალური ანგარიშით დამარცხებისა ვესთ ჰემმა საფრანგეთში მეცი 3-1 დაამარცხა. თავისი გოლი ლემპარდმა ფინალშიც გაიტანა. მოგების წყალობთ გუნდი 1999-2000 წლის უეფას თასზე გავიდა. ამ ტურნირში პირველი გოლი ლემპარდმა 16 სექტემბერს, ოსიჯეკთან გაიტანა.\n\nამ სეზონში ლემპარდის პოპულარობა გაზარდა მისმა ჩხუბმა პაოლო დი კანიოსთან. საქმე ის იყო, რომ ვესთ ჰემმა პენალტის მოპოვების შემდეგ ლემპარდს ჩხუბი მოუვიდა პაოლო დი კანიოსთან, რომელსაც ლემპარდის ნაირად პენალტის დარტყმა სურდა. 1999-2000 წლების სეზონში ინგლისელმა 14 ბურთი გაიტანა და გოლების რაოდენობით მხოლოდ დი კანიოს და ვანჩოფს ჩამორჩა.\n\n==== 2000-01 ====\n2000-01 წლების სეზონში ვესთ ჰემმა აშკარად მოუკლო და სეზონის დიდი ნაწილი ცხრილის ფსკერზე გაატარა. წინა სეზონის წარმატების მიუხედავად ვესთ ჰემმა 15-ე ადგილი დაიკავა. მიუხედავად ამისა, ლემპარდმა მაინც გაიტანა 9 გოლი 37 თამაშში და გოლების რაოდენობით მხოლოდ კანოუტეს და დი კანიოს ჩამორჩა. 2001 წლის მაისში ლემპარდის ბიძამ, ჰარი რედნაპმა მთავარი მწვრთნელის თანამდებობა დატოვა. მას წაყვა უფროსი ლემპარდი. უმცროსმა ლემპარდმაც გადაწყვიტა კლუბის შეცვლა. ვესთ ჰემი მან 2001 წლის ივნისს დატოვა და ჩელსიში 11 მილიონ ფუნტად გადავიდა. აღსანიშნავია, რომ ჩაქუჩებმა უარი უთხრეს ასტონ ვილას ლემპარდის და ფრედერიკის 15 მილიონ ფუნტად მიყიდვაზე.\n\n=== ჩელსი ===\n\n==== 2001-04 ====\nმარცხნივ|მინი|ლემპარდი 2004 წელს\nლემპარდის დებიუტი ჩელსის მაისურით 2001 წლის 19 აგვისტოს შედგა. ამ შეხვედრაში ჩელსიმ და ნიუკასლმა ფრე ითამაშეს. თავისი პირველი წითელი ბარათი ლემპარდმა 2001 წლის 16 სექტემბერს, ტოტენჰემთან თამაშის დროს მიიღო.\n\nლემპარდმა პრემიერ-ლიგის ყველა თამაშში ითამაშა და 8 გოლიც გაიტანა. 2002-2003 წლების სეზონის პირველ შეხვედრაში მან ჩარლტონ ატლეტიკს გაუტანა გოლი. \n\nშემდეგ სეზოში ლემპარდი აირჩიეს 2003 წლის სექტემბრის საუკეთესო ფეხბურთელად. ჩელსიმ 2003-04 წელს პრემიერ-ლიგაში მეორე ადგილი დაიკავა და მხოლოდ სეზონში დაუმარცხებელ არსენალს ჩამორჩა. 2004 წელს ლემპარდი პროფესიონალური საფეხბურთო ასოციაციის ვერსიით წლის გუნდში შევიდა. გარდა ამისა, მან გაიტანა ოთხი გოლი უეფა ჩემპიონთა ლიგის თოთხეტ შეხვედრაში და გაიყვანა. ჩელსი გავიდა ნახევარ-ფინალში, სადაც ის მონაკოს დაუპირისპირდა. ლემპარდმა მონაკოს გოლი გაუტანა, მაგრამ, ორი შეხვედრის ჯამში ლონდონურმა გუნდმა 5-3 წააგო. 2004 წლის საუკეთესო ფეხბურთელის წოდება საფეხბურთო ჟურნალისტების ასოციიაციის ვერსიით მან ტიერი ანრის დაუთმო.\n\n==== 2004-05 ====\nლემპარდმა ლიგაში 38 შეხვედრა უკვე მესამე სეზონში გადაბმულად ითამაშა. ლიგაში ლემპარდმა 13 გოლი გაიტანა (ყველა ტურნირში კი 19), გარდა ამისა, გააკეთა 16 საგოლე გადაცემა.\n\n1999 წლის ოქტომბრიდან ლემპარდი ეროვნულ ნაკრებში 106-ჯერ გაიძახეს. ინგლისის ეროვნულ ნაკრებში მან 29 გოლი გაიტანა, გახდა ინგლისის ნაკრების წლის მოთამაშე 2004 და 2005 წლებში, მონაწილეობა მიიღო ევრო 2004-ზე, სადაც სიმბოლურ ნაკრებში შევიდა სამი გოლისთვის ოთხ თამაშში, იყო ინგლისის საუკეთესო ბომბარდირი 2006 წლის მსოფლიო თასის კვალიფიკაციაში ხუთი გოლით, ითამაშა მსოფლიო თასის სამ გათამაშებაზე. არის ინგლისის ეროვნული ნაკრების საუკეთესო პენალტისტი 9 გოლით, ამ მაჩვენებლით ის უსწრებს წინა რეკორდსმენებს - რონ ფლოუერს და ალან შირერს. მინი|ლემპარდი ზეიმოს ლიგის მოგებას ტერისთან და გუდიონსენთან ერთადაგვისტოს 2004 წელს მან გაიტანა გამარჯვების გოლი საუთჰემპტონის წინააღმდეგ. ამ სეზონში ლემპარდმა არაერთი მნიშვნელოვანი გოლი გაიტანა: ორივე გოლი ტოტენჰემთან შეხვედრაში. 2005 წლის მარტში ლემპარდმა გაიტანა კრისტალ პალასის კარში 30 იარდიდან. სეზონი ინგლისელმა კარგად გააგრძელა და ბრწიყნვალე თამაშის გამო მან მსოფლიოს მასშტაბით პოპულარობა მოიპოვა და სახელი გაითქვა როგორც ერთ-ერთმა საუკეთესო ნახევარმცველმა მსოფლიოში. 2004-05 წლების ჩემპიონთა ლიგის გათამაშების მერვედ-ფინალში, ბარსელონას წინააღმდეგ ლემპარდმა კიდევ ერთი გოლი გაიტანა  და ჩელსის მეოთხედ-ფინალში გასვლაში დაეხმარა. მეოთხედ-ფინალში მიუნხენის ბაიერნის წინააღმდეგ ლემპარდმა 3 გოლი გაიტანა და ჩელსის ნახევარ-ფინალში გასვლაში დაეხმარა. \n\n2005 წლის აპრილში ლემპარდმა გაიტანა ორივე ბურთი ბოლტონის წინააღმდეგ, რაც ნიშნავდა ჩელსის პრემიერ-ლიგაში გამარჯვებას. ლემპარდი 2004-05 წლების პრემიერ-ლიგის სეზონის საუკეთესო ფეხბურთელად დასახელდა. რაც შეეხება ჩემპიონთა ლიგას, ნახევარ-ფინალში ლონდონური გუნდი ლივერპულთან დამარცხდა. მიუხედავად ამისა, ჩელსიმ მოახერხა საფეხბურთო ლიგის თასში გამარჯვება. ლემპარდმა ტურნირის ექვს თამასში ორი ბურთი გაიტანა, მათ სორის მანჩესტერ იუნაიტეს კარში ნახევარ-ფინალური თამაშის დროს. 2005 წელს ნომინირებული იქნა ოქროს ბურთზე.\n\n==== 2005-06 ====\nმარცხნივ|მინი|295x295პქ|ლემპარდი 2005 წელს\n2005-06 წლების სეზონში ლემპარდმა 16 გოლი გაიტანა. მოხვდა 2005 წლის მსოფლიოს ნაკრებში. გარდა ამისა, ნომინირებული იქნება ოქროს ბურთზე და ფიფას წლის ფეხბურთელის ნომინაციაზე. ლემპარდმა მოხსნა გადაბმულათ თამაშის რეკორდი 2005 წელს და შეჩერება მხოლოდ 2005 წლის 28 დეკემბერს მოუწია, როდესაც ტრავმის გამო მანჩესტერ სიტისთან თამაშში ვერ მიიღო მონაწილეობა. 2005-06 წლების სეზონის პირველ ოთხ თვეს ინგლისელმა 12 გოლი გაიტანა. აგვისტოდან ნოემბრის ჩათვლით ლემპარდმა შეასრულა დუბლი სამ სხვადასხვა შეხვედრაში. ლემპარდის გოლების წყალობით ჩელსი გახდა პირველი ი კლუბი, რომელმაც პრემიერ-ლიგაში პირველი შვიდი შეხვედრა მოიგო. პირველი დუბლი მან ასტონ ვილას წინააღმდეგ შეასრულა, მეორე კი ბლექბერნის, სადაც ლემპარდმა გაიტანა საჯარიმო დარყმა 25 იარდიდან. ამის შემდეგ გუნდის მთავარმა მწვრთნელმა, ჟოზე მოურინიომ ლემპარდი მსოფლიოში საუკეთესო ფეხბურთელად დაასახელა. ჩელსიმ მეორედ მოიგო პრემიერ-ლიგა, ხოლო ლემპარდი ლონდონური გუნდის საუკეთესო ბომბარდირი გახდა 16 გოლი. ჩემპიონთა ლიგის გათამაშებაში ლემპარდმა გაიტანა მეორე საჯარიმო ანდერლეხტის კარში. ჯგუფური ეტაპის გადალახვის შემდეგ ლონდონელები ბარსელონას დაუპირისპირდნენ. მიუხედავად ლემპარდის გოლისა მეორე შეხვედრაში, ორი მატჩის ჯამში კატალონიურმა გუნდმა 3-2 გაიმარჯვა.\n\n==== 2006-07 ====\nმინი|293x293პქ|ფრენკ ლემპარდი ხურდება\nჯონ ტერის ტრავმის გამო, 2006-07 წლების სეზონის შეხვედრების უმრავლესობა ლემპარდმა კაპიტნის რანგში ჩაატარა. სეზონის პირველ რვა შეხვედრაში ლემპარდმა შვიდი გოლი გაიტანა. ფულჰემთან შეხვედრაში ლემპარდმა დუბლი შეასრულა და ჩელსის გამარჯვება ანგარიშით 2-0 მოუტანა. 2006 წლის დეკემბერში, ევერტონთან შეხვედრის დროს ლემპარდმა შორის დისტანციიდან მოახერხა გოლის გატანა, რითიც აჯობა დენის ვაისს, როგორც ჩელსის ყველაზე შედეგულ ნახევარმცველს და ამავდროულად გუნდსაც მოუტანა გამარჯვება.\n\nამის შემდეგ, უეფას ჩემპიონთა ლიგის ჯგუფურ ეტაპზე ლემპარდმა ბარსელონას ნულოვანი კუთხიდან გაუტანა ბურთი. სეზონი ლემპარდმა 21 გოლით დაასრულა, მათ შორის ექვსი გატანილი იყო ფეხბურთის ასოციაციის თასის გათამაშებაში. გარდა ამისა, 2007 წლის 6 იანვარს ლემპარდმა გაიფორმა თავისი პირველი ჰეთ-თრიკი ჩელსის მაისურით მაკლესფილდ ტაუნის წინააღმდეგ. ამასთან ერთად, ლემპარდის ანგარიშზეა ორი ბურთი ტოტენჰემის კარში, რის გამოც ის რაუნდის მოთამაშედ დასახელდა. ტურნირის ფინალში ლემპარდმა გადასცა საგოლე პასი დიდიერ დროგბას თამაშის დამატებით დროში, რამაც ლონდოლებს იუნაიტედზე მოუტანა გამარჯვება. მატჩის შემდეგ აღებულ ინტერვიუზე ლემპარდმა განაცხადა, რომ კლუბში სამუდამოდ უნდოდა დარჩენა.\n\n==== 2007-08 ====\n2007-08 წლების სეზონი ლემპარდს ტრავმის გამო ჩაეშალა. სეზონის განმავლობაში მან მხოლოდ 40 შეხვედრა ჩაატარა, მათ შორის 24 ინგლისის პრემიერ-ლიგაში. 1996-97 წლების სეზონის შემდეგ ლემპარდს ლიგაში 24 შეხვედრაზე ნაკლები არ ჩაუტარებია. 2008 წლის 16 თებერვალს ლემპარდი გახდა ჩელსის მერვე მოთამაშე, რომელმაც 100-ზე მეტი გოლის გატანა შეძლო. საიუბილეო ბურთი მან ჰადერსფილდ ტაუნის კარში შეაგდო და გოლის აღნიშნვის დროს მაისური გაიხადა და ჩელსის გულშემატკივრებს აჩვენა მაისური შემდეგი წარწერით: ,,100 ზღვარი არ არის. ისინი თქვენ გეძღვნებათ. გმადლობთ\" (ინგლ. 100 Not out, They Are All For You, Thanks). 2008 წლის მარტში ლემპარდმა ოთხი ბურთი გაიტანა დერბის კარებში, ხოლო შემდეგ ჩემპიონთა ლიგაში ლემპარდის გოლის წყალობით ჩელსიმ დაამარცხა თურქული ფენერბაჰჩე და ნახევარ-ფინალში გავიდა.\n\n30 აპრილს, დედის გარდაცვალების ერთი კვირის თავზე ლემპარდმა გადაწყვიტა ეთამაშა ლივერპულის წინააღმდეგ ჩემპიონთა ლიგის ნახევარ-ფინალის მეორე მატჩში. დამატებული დროის მე-8 წუთზე ჩელსიმ პენალტი მოიპოვა, რომელიც ფრენკ ლემპარდმა ზუსტად შეასრულა და გუნდი ჩემპიონთა ლიგის ფინალში გაიყვანა. მოსკოვში ჩატარებული ინგლისური ფინალში ლემპარდმა 45-ე წუთზე ანგარიშიც გაათანაბრა, თუმცა მანჩესტერ იუნაიტედმა ლონდონურ კლუბს პენალტის სერიაში 6-5 სძლია. მოგვიანებით ლემპარდი უეფას წლის ნახევარმცველად დასახელდა. \nმინი|ლემპარდი 2009 წელს\n\n==== 2008-09 ====\n2008 წლის 13 აგვისტოს ლემპარდმა კონტრაქტი კიდევ ხუთი წლით გაახანგრძლივა. კონტრაქტის ღირებულება 39,2 მლნ ფუნტი იყო, რამაც ლემპარდი პრემიერ-ლიგის ყველაზე მაღალანაზღაურებადი ფეხბურთელი გახადა. სეზონი ლემპარდმა თერთმეტ შეხვედრაში ხუთი გოლის გატანით დაიწყო. თავისი 150-ე გოლი ინგლისელმა მანჩესტერ სიტის კარებში გაიტანა. 2008 წლის ოქტომბერში ლემპარდმა ჰალ სიტის კარებში გასაოცარი გოლი გაიტანა, რის შემდეგაც ლუიშ ფელიპე სკოლარიმ განაცხადა, რომ ეს იყო საუკეთესო გოლი, რომელიც მას უნახავს. მსოფლიოს საუკეთესო ფეხბურთელის ნომინაციაში ჩემი ხმა, რა თქმა უნდა, მას ერგება. ის არის ერთადერთი, ვისაც შეუძლია ასეთი ბურთის გატანა. თავისი მეასე გოლი პრემიერ-ლიგაში ლემპარდმა 2008 წლის ნოემბერში, სანდერლენდის კარებში გაიტანა. ასი გოლიდან თვრამეტი თერთმეტმეტრიანის ნიშნულიდან იყო გატანილი. ამავე წლის ოქტომბერში იგი პრემიერ-ლიგის თვის მოთამაშედ დასახელდა (მესამედ კარიერაში).\n\nუგოლო პერიოდის შემდეგ ლემპარდმა გაიტანა სამი გოლი ორ შეხვედრაში: პირველი ვესტ ბრომვიჩის კარში, ხოლო დანარჩენი ორი ფულჰემის. 2009 წლის 17 იანვარს იგი ჩელსის მაისურით მე-400 გამოვიდა მოედანზე სტოკ-სიტის წინააღმდეგ, სადაც დამატებით დროში გატანილი გოლით ლონდონელებს გამარჯვება მოუტანა. ლემპარდმა კიდევ ერთხელ გაიტანა დამატებით დროში, ოღონდ ამჟამად უიგანის კარში. მერე, ფეხბურთის ასოციაციის თასის მეოთხე რაუნდში ლემპარდმა გაიტანა საჯარიმო დარტყმა 35 იარდიდან იფსვიჩის კარებში. გარდა ამისა, ჩემპიონთა ლიგის მეოთხედ-ფინალში ლემპარდმა ლივერპულის კარებში გაიტანა ორი ბურთი, ფეხბურთის ასოციაციის თასში ლემპარდმა არსენალთან შეხვედრაში ორი საგოლე გადაცემა გააკეთა. სეზონი ფრენკმა 20 გოლით და 19 საგოლე პასით დაასრულა. ლემპარდის მე-20 გოლი იყო ფეხბურთის ასოციაციის თასის ფინალში, რომელიც მან ევერტონის კარში გაიტანა და იზეიმა ზუსტად ისე, როგორც მამამისმა 1979-80 წლების სეზონში. ლემპარდი უკვე მეოთხე სეზონის განმავლობაში იტანდა 20-ზე მეტ გოლს. 2009 წელს ის ჩელსის წლის საუკეთესო ფეხბურთელად დასახელდა.\n\n==== 2009-10 ====\nმინი|ფრენკ ლემპარდი პრემიერ-ლიგაში გამარჯვებას ზეიმობს\nახალი სეზონი ინგლისელმა Community Shield-ში მანჩესტერ იუნაიტედის კარებში გატანილი გოლით დაიწყო. თამაში 2-2 დამთავრდა, რის გამოც პენალტების სერია დაინიშნა. ლონდონელებმა სერიაში 4-1 გაიმარჯვეს. თავისი 133-ე გოლი მან ჩემპიონთა ლიგის ჯგუფურ ეტაპზე, მადრიდის ატლეტიკოს კარებში გაიტანა, რითიც ის კლუბის ყველა დროის საუკეთესო ბომბარდირთა სიაში მეხუთე ადგილზე გადავიდა. 2009 წლის 24 ოქტომბერს ლემპარდმა ბლექბერნის კარში ორი გოლი გაიტანა. 30 ოქტომბერს ნომინირებული იქნება ფიფას წლის მოთამაშის პრიზზე (უკვე მეევსედ).\n\n16 დეკემბერს ლემპარდმა გოლი გაიტანა პორტსმუთის კარებში,  ხოლო 20 დეკემბერს თერთმეტმეტრიანი ნიშნულიდან გოლი გაიტანა ყოფილი კლუბის, ვესთ ჰემის კარებში. 2010 წლის იანვარში, სანდერლენდის კარებში გატანილი შვიდი ბურთიდან ორი ფრენკის ანგარიშზეა. 27 იანვარს ინგლისელმა ბირმინგემის კარში გაიტანა ორი ბურთი, 27 თებერვალს კი სიტის კარებში. მიუხედავად გატანილი ბურთებისა, ლონდონელები 4-2 დამარცხდნენ.\n\nთავის კარიერაში მეორედ ფრენკმა ერთ თამაშში ოთხი გოლი ასტონ ვილას კარებში გაიტანა 27 მარტს და სეზონში გატანილი გოლების რაოდენობა ოცზე მეტი გახადა. ეს ასევე იყო მისი 151-ე გოლი, რითიც მან ბომბარდირთა სიაში მესამე პოზიცია განიმტკიცა. ფეხბურთის ასოციაციის თასის ნახევარ-ფინალში ლემპარდმა კვლავ ასტონ-ვილას კარებში გაიტანა გოლი, ხოლო 25 აპრილს სტოკის კარებში გატანილი ორი გოლის შემდეგ ფრენკმა ლიგაში 20 გოლის ნიშნულს პირველად გადააჭარბა. 2 მაისს ინგლისელმა ლივერპულის კარებში გაიტანა გოლი და გუნდს სამი ქულა მოუტანა, რითიც ჩელსი ცხრილში პირველ ადგილზე გადავიდა და უახლოეს მოწინააღმდეგეს 1 ქულით გაუსწრო.  სეზონის ბოლო შეხვედრაში, უიგანის წინააღმდეგ, ლემპარდმა ერთი საგოლე გადაცემა შეასრულა და გოლის გატანაც მოახერხა. ფეხბურთის ასოციაციის თასის ფინალში ლონდონურმა გუნდმა პორთსმუთი 1-0 დაამარცხა და კიდევ ერთი ტიტული მოიგო.\n\n==== 2010-11 ====\n2010 წლის აგვისტოში სტოკ-სიტის წინააღმდეგ ჩატარებული შეხვედრის შემდეგ, აღმოჩნდა, რომ ლეპმარდს თიაქარი ჰქონდა. მისი მოშორების ოპერაციამ წარმატებით ჩაიარა, მაგრამ, ლემპარდმა ნოემბრის შუა რიცხვებში კიდევ ერთი ტრავმა მიიღო, რის გამოც თამაშს რამდენიმე კვირით გამოეთიშა. ჩელსის მთავარმა მწვრთნელმა, კარლო ანჩელოტიმ განაცხადა, რომ ლემპარდმა ფეხი დაიზიანა და დეკემბრამდე მწყობრში ვერ ჩადგება. მოედანზე ინგლისელი 12 დეკემბერს, ტოტენჰემის წინააღმდეგ დაბრუნდა. 2011 წლის 2 იანვარს ლემპარდმა თერთმეტმეტრიანი ნიშნულიდან აიღო ასტონ-ვილას კარი, 9 იანვარს მან გაიტანა ორი გოლი და გააკეთა ერთი საგოლე გადაცემა იფსვიჩ ტაუნის წინააღმდეგ ჩატარებულ შეხვედრაში, რითიც საკლუბო კარიერაში უკვე 201-ე გოლი გაიტანა.\n\n1 თებერვალს ლემპარდმა გაიტანა პენალტი და გააკეთა საგოლე გადაცემა სანდერლენდის წინააღმდეგ ჩატარებულ თამაშში. შემდეგ ლემპარდმა საგოლე გადაცემა მისცა ნიკოლას ანელკას ჩემპიონთა ლიგის მერვედ-ფინალში კოპენჰაგენის წინააღმდეგ. 1 მარტს ლემპარდმა გაიტანა გოლი იუნაიტედის კარებში (2-1), რამაც ლოდნოლებს ლიგის მოგებაზე დაუტოვა იმედი. შემდეგ თამაშში (ბლექპულის წინააღმდეგ) მან ორი გოლი გაიტანა და ჯონ ტერის საგოლე გადაცემა გადააწოდა.\n\n2011 წლის აპრილში ლემპარდმა თავის ყოფილ კლუბს, ვესთ ჰემს გაუტანა. კიდევ ერთი გოლი ლემპარდმა იუნაიტედს გაუტანა, მაგრამ ეს საკმარისი არ აღმოჩნდა, რადგან ლონდონელებმა შეხვედრა მაინც წააგეს და ტიტულის მოგების შანსიც დაკარგეს.\n\n==== 2011-12 ====\nპრემიერ-ლიგის მესამე თამაშში ლემპარდმა ნორვიჩს გაუტანა გოლი და ჟოზე ბოსინგვასაც გადააწოდა საგოლე გადაცემა. 24 სექტემბერს სუონსის წინააღმდეგ ჩატარებულ თამაშში ართამაშის შემდეგ ლემპარდმა ითამაშა ჩემპიონთა ლიგის ჯგუფურ ეტაპზე ვალენსიას წინააღმდეგ და გოლიც გაიტანას, რითიც ლონდოლებს ფრე მოუტაბა. 2 ოქტომბერს ინგლისელმა ჩელსის მაისურით მეხუთე ჰეთ-თრიკი ბოლტონის წინააღმდეგ შეასრულა.\n\nპრემიერ-ლიგის მეთერთმეტე თამაშში ლემპარდმა გასაოცარი თავური გაუტანა ბლექბერნს და ლონდონელებს გამარჯვება მოუტანა, რითიც ჩელსის ორთამაშიანი მოუგებელი სერია. მანჩესტერ სიტისთან თამაშში ლემპარდი მხოლოდ მეორე ტაიმში გამოვიდა, მაგრამ მაინც შეძლო გოლის გატანა 82-ე წუთზე. ლემპარდმა კიდევ ერთხელ გაიტანა გამარჯვების გოლი ბოლო წუთებზე, ოღონდ ამჯერად ვულვზის კარებში.\n\n2012 წლის 25 თებერვალს ლემპარდმა გაიფორმა გოლი ბოსტონის წინააღმდეგ და გახდა ერთადერთი ფეხბურთელი, რომელმაც პრემიერ-ლიგის ცხრა გადაბმულ სეზონში ათზე მეტი გოლი გაიტანა.\n\nანდრეა-ვილაშ-ბოაშის წასვლიდან 11 დღის შემდეგ ჩელსიმ ჩემპიონთა ლიგის მერვედ-ფინალში ნაპოლის უმასპინძლა, 4-1 დაამარცხა და შემდეგ ტურში გავიდა. 4 გოლიდან ერთი ლემპარდმა გაიტანა, ასევე მის ანგარიშზეა ერთი საგოლე გადაცემა. ჩემპიონთა ლიგის მეოთხედ-ფინალში ლემპარდმა ბენფიკას თერთმეტმეტრიანი ნიშნულიდან გაუტანა გოლი, რითიც ლონდოლებს 2-1 გამარჯვება მოაპოვებინა სტემფორდ ბრიჯზე. ჩემპიონთა ლიგის ნახევარ-ფინალში ლონდონელები კატალონიურ გიგანტს, ბარსელონას დაუპირსპირდნენ. მიუხედავად იმისა, რომ ბარსელონა აშკარა ფავორიტი იყო, ლონდონელებმა სტემპორდ ბრიჟზე ისინი 1-0 დაამარცხეს. მიუხედავად პირველი ორი გოლისა, რომელიც ჩელსიმ კამპ ნოუზე გაუშვა, ლემპარდის საგოლე გადაცემით რამირესმა პირველი ტაიმის ბოლოში ანგარიში 2-1 გახადა. შეხვედრაში წერტილი ფერნანდო ტორესმა დასვა, როდესაც დამატებით დროში ბარსელონას მეორე გოლი გაუტანა. ამავე შეხვედრაში წითელი ბარათი (და შესაბამისად, დისკვალიფიკაცია) მიიღო გუნდის კაპიტანმა ჯონ ტერიმ. \nმინი|ლემპარდი და დროგბა 2012 წლის ფინალში\nჩემპიონთა ლიგის ფინალში ჩელსი მიუნხენის ბაიერნს ალიანს არენაზე დაუპირისპირდა. თამაშის ძირითადი დრო 1-1 დასრულდა და ტიტულის ბედი პენალტების სერიაში გადაწყდა, სადაც ლემპარდმა (ასევე კოულმა, დროგბამ და ლუიზმა) თავისი პენალტი გაიტანა. ლონდონელებმა ჩემპიონთა ლიგა ისტორიაში პირველად მოიგეს, თასი კი ლემპარდმა და ტერიმ აღმართეს. სეზონი ლემპარდმა 16 გოლით და 10 ასისტით დაასრულა.\n\n==== 2012-13 ====\nმინი|ლემპარდი 2012 წელს.\nევრო-2012 ლემპარდმა ტრავმის გამო გამოტოვა, მაგრამ ჩელსის შემადგენლობაში ყველა შეხვედრა ჩაატარა. პრემირ-ლიგის პირველ შეხვედრაში ლემპარდმა პენალტი გაუტანა უიგანს, ხოლო მეორე თამაშში მან რედინგის კარი აიღო. 6 ოქტომბერს ლემპარდმა ნორვიჩის კარი დალაშქრა. 23 დეკემბერს ლემპარდი მეხუთასედ გამოვიდა პრემიერ-ლიგაში, ხოლო 30 დეკემბერს კიდევ ერთი გოლი გაიტანა ევერტონის კარში და ჩელსის 2-1 გამარჯვებაში დაეხმარა. ფეხბურთის ასოციაციის მესამე რაუნდში ლემპარდმა პენალტი გაიტანა საუთჰემპტონის კარებში.\n\n2013 წლის 6 იანვარს ლემპარდის აგენტმა განაცხადა, რომ არ იყო გამორიცხული, რომ ინგლისელი 2013 წლის ივნისში გუნდს დატოვებდა, თუ კლუბი კონტრაქტს არ გაუგრძელებდა. 2013 წლის 12 იანვარს ლემპარდმა კიდევ ერთი პენალტი გაიტანა სტოკ სიტის კარებში. ამ გოლით ლემპარდი ლონდონური კლუბის ისტორიაში საუკეთესო ბომბარდირების სიაში მეორე ადგილზე გადავიდა.\n\n17 თებერვალს ლემპარდმა FA Cup-ზე თავისი 26-ე გოლი გაიტანა, რითიც ჩელსის საუკეთესო ბომბარდირი გახდა ამ ტურნირში გატანილი გოლების რაოდენობით. 17 მარტს ლემპარდმა ჩელსის მაისურით ვესთ ჰემის კარში თავისი მეორასე გოლი გაიტანა.\n\n2013 წლის 11 მაისს, ასტონ ვილას წინააღმდეგ ჩატარებულ მატჩში, 61-ე წუთზე ლემპარდმა თავისი 203-ე გოლი გაიტანა, რითიც ბობი ტამპლინგს გაუთანაბრდა, ხოლო 88-ე წუთზე ლემპარდმა დუბლი გაიფორმა და ჩელსის ყველა დროის საუკეთესო ბომბარდირი გახდა. შემდეგ ხუთშაბათს, ევროპის ლიგაში ლემპარდმა კაპიტნის სამკლაურით გუნდი ბენფიკას წინააღმდეგ გაიყვანა. ჩელსიმ 2-1 მოიგო და 13-ე ტიტული გაიფორმა.\n\n2013 წლის 16 მაისს ლემპარდმა კონტრაქტი ერთი წლით გაახანგრძლივა.\n\n==== 2013-14 ====\nმინი|ლემპარდი 2013 წელს\nსეზონის პირველ თამაშში ფრენკმა საჯარიმო დარტყმით ვულვზის კარი დალაშქრა. 1 ოქტომბერს ფრენკმა თავისი 205-ე გოლი სტიუას გაუტანა. 23 ნოემბერს მან ვესთ ჰემის კარში გააფორმა დუბლი, 2 დეკემბერს კი ის პრემიერ-ლიგის საუკეთესო ბომბარდირთა სიაში მეოთხე ადგილზე გადავიდა. 2014 წლის 22 თებერვალს ფრენკმა გოლი ევერტონის კარში, დამატებით დროში გაიტანა. 2 აპრილს მან თავისი მე-100 თამაში ითამაშა ჩემპიონთა ლიგაში. 5 აპრილს ინგლისელმა საკლუბო კარიერაში 250-ე გოლი გაიტანა სტოკ სიტის კარებში.\n\n23 მაისს ლემპარდი მოხვდა იმ მოთამაშეთა სიაში, რომლებსაც კლუბი უნდა დაეტოვებინათ. მიუხედავად ამისა, ინგლისელმა განაცხადა, რომ კონტრაქტზე საუბარს მხოლოდ მსოფლიო ჩემპიონატის შემდეგ ისაუბრებდა. 3 ივნისს დადასტურდა, რომ ლემპარდი კლუბს დატოვებდა.\n\n=== მანჩესტერ სიტი და ნიუ-იორკ სიტი ===\n2014 წლის 24 ივლისს, გამოცხადდა, რომ ლემპარდმა ნიუ-იორკ სიტისთან ორწლიანი კონტრაქტი გააფორმა. 3 აგვისტოს კი გავრცელდა ინფორმაცია, რომ ლემპარდი 2014 წლის 31 დეკემბრამდე მანჩესტერ სიტიში ითამაშებდა. სიტის შემადგენლობაში მისი დებიუტი 21 სექტემბერს, ლონდონის ჩელსის წინააღმდეგ ჩატარებულ შეხვედრაში შედგა, სადაც 85-ე წუთზე ინგლისელმა გაიტანა და ლურჯებს გამარჯვება გამოგლიჯა ხელიდან. გატანილი გოლი ლემპარდმა არ იზეიმა. ლემპარდი კარგად ჩაეწერა სიტის თამაშში და არაერთი მნიშნვნელოვანი გაიტანა მანჩესტერული გუნდის მაისურით.\n\n2014 წლის 31 დეკემბერს აღმოჩნდა, რომ ლემპარდს ხელი მოუწერია სიტისთან კონტრაქტზე და ის სიტიში სეზონის ბოლომდე დარჩებოდა. ამ ფაქტმა და სიტის მწვრთნელის, მანუელ პელეგრინის განცხადებამ, რომელმაც თქვა, რომ ლემპარდი სიტიში მეორე სეზონზეც კი შეიძლებოდა დარჩენელიყო ნიუ-იორკ სიტის გულშემატკივრების უკმაყოფილება გამოიწვია. 9 იანვარს მანჩესტერ სიტიში დაადასტურეს, რომ ლემპარდმა სიტისთან კონტრაქტს მოაწერა ხელი, ხოლო ნიუ-იორკ სიტისთან შეთანხმებას, რომლითაც ის იქ ადრე თუ გვიან ითაშებდა. იმავე დღეს ნიუ-იორკ სიტიში განაცხადეს, რომ ლემპარდმა კლუბთან მოაწერა კონტრაქტს ხელი და მოედანზე 1 ივლისს გამოვიდოდა.\n\n2015 წლის 1 იანვარს ლემპარდმა სანდერლენდს პრემიერ-ლიგაში თავისი 176-ე გოლი გაიტანა. 24 მაისს კი მან სიტის შემადგენლობაში ბოლო შეხვედრა ჩაატარა. ეს მოხდა პრემიერ-ლიგის ფინალურ შეხვედრაში მოხდა, სადაც ლემპარდი კაპიტნის სამკლაურით გამოვიდა და პრემიერ-ლიგაში თავისი ბოლო, 178-ე გოლი გაიტანა. მატჩის შემდეგ ლემპარდი ღირსეულად გააცილეს. მთლიანობაში, 2014-15 წლების სეზონში მან 32 მატჩში ითამაშა. მიუხედავად ასაკისა, მან მაინც შეძლო 8 გოლის გატანა და 2 საგოლე გადაცემის გაკეთება.\n\nნიუ-იორკ სიტიში ინგლისელის დებიუტი ტრავმების გამო გადაიდო. თავისი პირველი გოლი მან 2015 წლის 17 სექტემბერს გაიტანა, ხოლო 3 ოქტომბერს, თამაშის 45-ე წამზე მან კლუბის ისტორიაში უსწრაფესი გოლი გაიტანა. მთლიანობაში სეზონში ლემპარდმა 10 შეხვედრა ჩაატარა, 3 გოლი გაიტანა და 1 საგოლე გადაცემა გააკეთა. \n\nმინი|ფრენკ ლემპარდი ჩელსისთან შეხვედრის დასრულების შემდეგ\n\n== კარიერა ეროვნულ ნაკრებში ==\nლემპარდის დებიუტი ინგლისის U21-ის ნაკრების შემადგენლობაში 1997 წლის 13 ნოემბერს, საბერძნეთის წინააღმდეგ შედგა. U21-ში ლემპარდი 2000 წლის ივნისამდე თამაშობდა, და გაიტანა 9 გოლი 19 თამაშში. ლემპარდზე უკეთესი მაჩვენებელი ალან შირერს და ფრანსის ჯეფერს აქვს. გარდა ამისა, ერთხელ გაიძახეს ინგლისის B ნაკრებში 1998 წლის 10 თებერვალს, ჩილესთან ჩატარებულ შეხვედრაზე.\n\nპირველად ინგლისის ძირითად ნაკრებში ლემპარდი 1999 წლის 10 ოქტომბერს, ბელგიასთან ამხანაგურ შეხვედრაზე გამოიძახეს, ხოლო თავისი პირველი გოლი 2003 წლის 20 აგვისტოს ხორვატიას გაუტანა. ლემპარდი გახდა მერვე ფეხბურთელი, ვინც ინგლისის ნაკრებში 100-ზე მეტჯერ გაიძახეს. \n\n==== ევრო 2004 ====\nლემპარდი არ გაიძახეს ევრო 2000-ზე და მსოფლიოს 2002 წლის ჩემპიონატზე. 2004 წლის ევროპის ჩემპიონატზე ინგლისი მეოთხედ-ფინალამდე მივიდა, ხოლო ლემპარდმა ოთხ თამაშში სამი გოლი გაიტანა. გოლები მან საფრანგეთს, ხორვატიას და პორტუგალიას გაუტანა. უეფამ იგი სიმბოლურ ნაკრებში შეიყვანა.\n\n==== ევრო 2004-ის შემდეგ ====\n2004 წლის შემდეგ ლემპარდი ინგლისის რეგულარული მოთამაშე გახდა. გარდა ამისა, ინგლისის გულშემატკივრებმა ის 2004 და 2005 წლების საუკეთესო ფეხბურთელად დაასახელეს. 2006 წლის კვალიფიკაციაში ლემპარდი ინგლისის საუკეთესო ბომბარდირი გახდა ხუთი გოლით. გარდა ამისა, ლემპარდმა გაიტანა გამარჯვების გოლი პოლონეთის და ავსტრიის კარებში. \n\n==== 2006 წლის მსოფლიო ჩემპიონატი ====\nინგლისის პირველ თამაშში (ინგლისელებმა 1-0 მოიგეს) პარაგვაის წინააღმდეგ ლემპარდი საუკეთესო მოთამაშედ დასახელდა. მიუხედავად იმისა, რომ ინგლისელმა ყველა თამაშში მიიღო მონაწილეობა, მან გოლი ვერ გაიტანა და გარდა ამისა, ვერც პენალტების სერიაში (პორტუგალიის წინააღმდეგ, მეოთხედ-ფინალში) შეძლო თერთმეტმეტრიანის რეალიზება. \n\n==== 2007-2009 წლები ====\n2007 წელს ახალ უემბლის სტადიონზე ლემპარდმა გოლი გაუტანა გერმანიას, ხოლო 2008 წლის ევროპის ჩემპიონატის კვალიფიკაციაზე მეორე ტაიმში ლემპარდი შეცვლაზე გამოვიდა ესტონეთის წინააღმდეგ. მიუხედავად ამისა, ინგლისელებმა ესტონეთთანაც და ხორვატიასთან წააგეს და ევრო 2008-ზე ვერ მოხვდნენ. თავისი პირველი გოლი 2007 წლის შემდეგ ლემპარდმა სლოვაკიას 2009 წლის მარტში გაუტანა და უეინ რუნისაც გადასცა საგოლე გადაცემა. ლემპარდის ეს გოლი უემბლის სტადიონზე ინგლისის მეხუთასე გოლი გახდა. 2009 წლის 9 სექტემბერს ლემპარდმა დუბლი შეასრულა ხორვატიას წინააღმდეგ, რითიც თავისი წვლილი შეიტანა ინგლისის გამარჯვებაში.\n\n==== 2010 წლის მსოფლიო ჩემპიონატი და არჩათვლილი გოლი ====\nმსოფლიო ჩემპიონატის მერვედ-ფინალურ შეხვედრაში ლემპარდმა დაარტყა გერმანიის ნაკრების კარებში. ბურთი ჯერ ხარიხას მოხვდა, ხოლო შემდეგ კარის ხაზი გადაკვეთა, მაგრამ არც ერთმა მსაჯმა არ დააფიქსირა გოლი, რომელმაც ანგარიშიც გათანაბრება შეეძლო. მეორე ტაიმში ლემპარდმა კვლავ მოარტყა ბურთი ხარიხას, ოღონდ ამჯერად 30 იარდიანი საჯარიმო დარტყმიდან. საბოლოოდ გერმანელებმა 4-1 გაიმარჯვეს და ინგლისს ტურნირი დაატოვებინეს. \n\n==== ევრო 2012 ====\n2011 წლის 8 თებერვალს ცნობილი გახდა, რომ ლემპარდი იქნებოდა გუნდის კაპიტანი დანიასთან ჩასატარებელ ამხანაგურ შეხვედრაში, რადგან ვერც სტივენ ჯერარდი და ვერც რიო ფერდინანდი ვერ ითამაშებდნენ. 2011 წლის ნოემბერში ლემმპარდმა ესპანეთთან ამგახანაგურ შეხვედრაში ერთადერთი გოლი გაიტანა და ინგლისს გამარჯვება მოუტანა.\n\nევრო 2012-ის კვალიფიკაციაში ლემპარდმა ორი პენალტი გაიტანა; პირველი ეულსის, ხოლო მეორე შვეიცარიის კარებში, რითიც ლემპარდი ინგლისის ნაკრების ისტორიაში საუკეთესო პენალტისტი გახდა. 2012 წლის 31 მაისს ლემპარდმა ტრავმა მიიღო და ჩემპიონატის გამოტოვება მოუწია.\n\n2012 წლის 14 აგვისტოს როი ჰოჯსონმა გამოაცხადა, რომ ფრენკი იქნებოდა გუნდის კაპიტანი ხვალინდელ შეხვედრაში იტალიის წინააღმდეგ (ინგლისმა 2-1 გაიმარჯვა).\n\n==== 2014 წლის მსოფლიო ჩემპიონატის კვალიფიკაცია ====\nლემპარდმა პირველი თამაში მოლდოვას წინააღმდეგ ჩაატარა და მოწინააღმდეგის კარი ორჯერ დალაშქრა. მისი პირველი გოლი თერთმეტმეტრიანი ნიშნულიდან იყო გატანილი. ეს პენალტი ინგლისის ნაკრების ისტორიაში მე-100 გახდა.\n\nთავისი 26-ე გოლი ლემპარდმა უკრაინას გაუტანა და გოლების რაოდენობით ბრაიან რობსონს გაუთანაბრდა, ხოლო 2014 წლის 22 მარტს ლემპარდმა აჯობა დევიდ პლატს და გახდა ინგლისის ნაკრების ყველა შედეგული ნახევარმცველი 29 გოლით. \n\n==== 2014 წლის მსოფლიო ჩემპიონატი ====\n12 მაისს ლემპარდი 23 კაციან სიაში შევიდა და გუნდის ვიცე-კაპიტნად დასახელდა. 24 ივნისს, ჩემპიონატზე ინგლისის ბოლო თამაშზე ლემპარდი გაუძღვა გუნდს კოსტა-რიკას წინააღმდეგ. მატჩი ფრედ დასრულდა.\n\n==== ნაკრებიდან წასვლა ====\n2014 წლის 26 აგვისტოს ინგლისელმა განაცხადა, რომ ეროვნული ნაკრებიდან მიდიოდა. ეროვნული ნაკრების კარიერაში მან 106 შეხვედრა ჩაატარა და 29 გოლი გაიტანა.\n\n== პირადი ცხოვრება ==\nბრენთვუდის სკოლაში სწავლობდა 1989-94 წლებში, წარმატებით ჩააბარა გამოცდები, გამორჩეულად კარგად იცოდა ლათინური.\n\nმამამისი ფრენკ ლემპარდ უფროსი იყო ვესთ ჰემის მოთამაშე და მწვრთნელის დამხმარე. დედამისი პეთი დაიღუპა 2008 წელს, 58 წლის ასაკში პნევმონიის გამო. ლემპარდის ბიძა არის ჰარი რედნაპი, ხოლო ბიძაშვილი ჯეიმი რედნაპი.\n\n2000 წელს ის, რიო ფერდინანდი და კიერონ დაიერი გამოჩნდნენ სექსუალური ცხოვრების ამსახველ კადრებზე, რომლებიც კვიპროსზე იქნა გადაღებული. 2001 წლის 11 სექტემბერს  ჩელსის სხვა სამ ფეხბურთელთან ერთად დააჯარიმეს ორკვირიანი ხელფასით ლუდის სმის გამო. ლემპარდმა და სხვა ფეხბურთელებმა შეურაცხყოფა მიაყენეს ამერიკელ ტურისტებს Heathrow-ის სასტუმროში (11 სექტემბრის ტერორისტული აქტის შემდეგ). სასტუმროს მენეჯერმა განაცხადა: \n\n2009 წელს კი კლუბის ექიმის მიერ გასინჯვის შემდეგ, აღმოჩნდა, რომ მას IQ-ს რეკორდულად დიდი მაჩვენებელი ჰქონდა.\n\n2007 წელს ლემპარდმა განაცხადა, რომ კონსერვატიულ პარტს უჭერდა მხარს.\n\n=== ოჯახი ===\nჰყავს ორი შვილი (ლუნა, დ. 2005 წლის 25 აგვისტოს; ისლა, დ. 2007 წლის 20 მაისს) ყოფილი ცოლისგან, ესპანელი მოდელი ელენა რივასაგან. ამჯერად დაქორწინებულია კრისტინ ბლიკლიზე.\n\n== სტატისტიკა ==\n\n=== საკლუბო ===\n '''ვესტ ჰემ იუნაიტედი''':(1)\n* '''უეფა-ს ინტერტოტოს თასი''' (1): 1999\n\n '''ჩელსი''':(13)\n*'''პრემიერ ლიგა''' (3): 2004–05, 2005–06, 2009–10\n*'''ინგლისის ლიგის თასი''' (2): 2004–05, 2006–07\n*'''ინგლისის ასოციაციის თასი''' (4): 2006–07, 2008–09, 2009–10, 2011–12 \n*'''ინგლისის სუპერთასი''' (2): 2005, 2009\n*'''უეფა-ს ჩემპიონთა ლიგა''' (1): 2011–12 <br/> ''ფინალისტი'': 2007–08\n*'''უეფა-ს ევროპის ლიგა''' (1): 2012–13\n\n== რესურსები ინტერნეტში ==\n\n\n*\n*\n\n\n\n\n\n\n\nკატეგორია:დაბადებული 1978\nკატეგორია:2006 წლის მსოფლიო საფეხბურთო ჩემპიონატის ფეხბურთელები\nკატეგორია:ინგლისური ფეხბურთის დიდების დარბაზის წევრები\nკატეგორია:2010 წლის მსოფლიო საფეხბურთო ჩემპიონატის ფეხბურთელები\nკატეგორია:2014 წლის მსოფლიო საფეხბურთო ჩემპიონატის ფეხბურთელები\nკატეგორია:ჩელსის ფეხბურთელები\nკატეგორია:ინგლისის ეროვნული საფეხბურთო ნაკრების ფეხბურთელები\nკატეგორია:ინგლისელი ფეხბურთელები\nკატეგორია:მანჩესტერ სიტის ფეხბურთელები\nკატეგორია:ბრიტანეთის იმპერიის ორდენის წევრები\nკატეგორია:პრემიერ ლიგის ფეხბურთელები\nკატეგორია:ვესტ ჰემ იუნაიტედის ფეხბურთელები\nკატეგორია:დაბადებული 20 ივნისი\nკატეგორია:უეფა-ს ჩემპიონთა ლიგის გამარჯვებული მოთამაშეები\nკატეგორია:უეფა-ს ევროპა ლიგის გამარჯვებული მოთამაშეები", "url": "https://ka.wikipedia.org/wiki/ფრენკ_ლემპარდი", "length": 32684}
{"id": "11319", "title": "აზნაური", "text": "'''აზნაური''' — ფეოდალური საზოგადოების გაბატონებული კლასის წარმომადგენელი. ტერმინი უცხოური წარმოშობისაა და ქართულად გაფორმებულ სიტყვად არის მიჩნეული. ზოგიერთი მკვლევარი — სპარსულ „ზანას“ (გვაროვნობათა კავშირი, ერი) უკავშირებს, ზოგი — სპარსულ „აზნას“ (წარჩინებული).\n\n== ეტიმოლოგია ==\nთავდაპირველად „აზნაური“ „თავისუფალს“ ნიშნავდა, უძველეს ქართულ ნათარგმნ ლიტერატურაში (ძველი და ახალი აღთქმის წიგნები) ამ მნიშვნელობით არის გამოყენებული. ქართლის ცხოვრების მიხედვით ფარნავაზმა აზნაურები უწოდა იმ თავისუფალ ბერძენ (რომაელ) მხედრებს რომლებიც აზოსთან ბრძოლის დროს მისი მხარე დაიჭირეს.\n\n„აზნაურთა“, „დიდ-დიდ აზნაურთა“ და „უაზნოთა“ არსებობა ქართლში უკვე V საუკუნის II ნახევრის ორიგინალურ ძეგლში „შუშანიკის მარტვილობაშია“ დადასტურებული. იმდროინდელ საქართველოში არსებობდა წოდებრივი ჯგუფები, კერძოდ, მემკვიდრეობითი პრივილეგიებოთ აღჭურვილი მემამულეთა წოდება. სახელწოდება „აზნაური“ მომდევნო პერიოდში ყველა წარჩინებულზე გავრცელდა და სწორედ ამ წოდებას აღნიშნავდა. ასე რომ ქართული „აზნაური“ დაახლოებით იმასვე აღნიშნავდა, რასაც დასავლეთ ევროპაში ნობილიტეტი (წარჩინებული). აზნაურთა წოდების შინაგანი აღნაგობა სულ უფრო რთულდებოდა. რაც შეეხება „ტახტის აზნაურს“, მას შეესაბამებოდა დასავლეთ ევროპული ტიტული „Count“ (რუსული „Граф“). „სათავადო აზნაურის“ (ისევე როგორც „ცალმოგვი აზნაურის“) შესატყვისი დასავლეთ ევროპული ტიტული კი იყო „Chevalier“.\n\n== კლასიფიკაცია ==\nIX საუკუნიდან მოყოლებული და შემდეგ, ფეოდალური მონარქიის ხანაში, X-XIII საუკუნეებში ეს სტრუქტურა ასე წარმოგვიდგა: ყველაზე მაღალ წრეს შეადგენდნენ „დიდებულნი აზნაურნი“ ან მარტივად „დიდებულნი“ - მსხვილი ფეოდალური არისტოკრატია. დიდებულად იწოდებოდა ისეთი აზნაური, რომელიც დიდი მამულისა და მრავალრიცხოვან ყმათა მფლობელი იყო და ამიტომ ესა თუ ის დიდი თანამდებობაც ეჭირა. ასეთ აზნაურს საკუთარი ციხეც ჰქონდა. ამდენად „დიდებული აზნაური“ და „ციხოვანი“ ანუ „ციხის უფალი აზნაური“ მეტ-ნაკლებად ერთი და იგივე იყო. იყვნენ აგრეთვე „უციხო აზნაურნი“ - საშუალო და წვრილი აზნაურობა. რადგან აზნაურული პრივილეგიები მემკვიდრეობითი ხასიათისა იყო, ამიტომ ამ წოდების დიდი უმრავლესობა „მემამულე“, „ნათესავით“ (ე.ი. მემკვიდრეობითი) აზნაურებისაგან შედგებოდა. შედარებით იშვიათად შეიძლებოდა „გააზნაურებაც“, განსაკუთრებით მეფის სამსახურში დაწინაურების გზით. ამგვარად ჩნდებოდა „მსახურეულ აზნაურთა“ ჯგუფი („ტაძრეულნი აზნაურნიც“ ალბათ იგივენი იყვნენ), რომელიც „დიდგვაროვანთა“ „მსახურეული სახლებისაგან“ განსხვავებით ახლად იძენდა წოდებრივ პრივილეგიებს. ამ წრეს განსაკუთრებული მნიშვნელობა ჰქონდა აბსოლუტიზმისადმი მიდრეკილების მქონე მეფეების ცენტრალისტური პოლიტიკისათვის. მემკვიდრეობითი მსხვილი მემამულე არისტოკრატიისა და საშუალო და წვრილი აზნაურობის შინაკლასობრივი ანტაგონიზმი განსაკუთრებით მწვავდებოდა მაშინ, როცა დიდგვაროვან ფეოდალებს ეს „უგვარო“ და ახლად აღზევებული გააზნაურებული მდაბიონი უპირისპირდებოდნენ.\n\nსამეფო სამსახურში დაწინაურება მეფეთა „წყალობისა“ და „ბოძების“ გზით იწვევდა, პირველ ყოვლისა, მიწის, აგრეთვე ფეოდალური მფლობელობის სხვა ობიექტის იმ მატერიალური საფუძვლის ზრდას, რაზედაც დამყარებულია სოციალური-პოლიტიკური კეთილდღეობა და ბატონობა ფეოდალურ საზოგადოებაში. თავდაპირველად ამ „საბოძვრებს“ პირობითი სამფლობელოს, „საკარგავის“, ხასიათი ჰქონდა და მათი მფლობელნიც „მოსაკარგავე“ აზნაურებად იწოდებოდნენ. სოციალური რაობით ამ ფენას შეესაბამება XIV-XVII საუკუნეები რუსული „დვორიანსტვო“. მოსაკარგავე აზნაურები გამუდმებით ცდილობდნენ სამფლობელოს პირობითი ხასიათი შეეცვალათ და სამემკვიდრეოდ ექციათ. ჩვეულებრივ ეს ტენდენცია მიზანს აღწევდა: იმკვიდრებდნენ არა მარტო მიწებს, არამედ პირობითი მფლობელობის სხვა ობიექტებსაც, მაგ., სახელმწიფო თანამდებობებს. ასე ყალიბდებოდა ახალი მსხვილი მემამულე არისტოკრატია, რომელიც ცენტრალური ხელისუფლების მიმართ ძველი დიდგვარიანების პოზიციას იჭერდა.\n\n== ისტორია ==\nაზნაურთა წოდების სხვადასხვა ფენის შინაარსობრივი ურთიერთობისათვის დამახასიათებელი იყო, ე. წ. პატრონყმობა, რომელსაც საფუძვლად აგრეთვე საადგილმამულო ურთიერთობა ედო. პატრონყმობის ურთიერთობა ქმნიდა აზნაურის დამოკიდებულებას არა მარტო მეფისაგან არამედ აზნაურისაგანაც. სათანადო ფაქტებს უკვე ადრინდელი ფეოდალურ ხანაშივე ვხვდებით. აზნაურთა წოდების განვითარების ისტორიაში განსაკუთრებით საინტერესოა თავადთა ინსტიტუტის საკითხი. ძველ ხანაში თავადები, როგორც ჩანს, მხოლოდ აზნაურთა საგვარეულოების თავკაცები იყვნენ, მაგრამ XIV-XV საუკუნეებში ისინი უკვე ჩამოყალიბდნენ ცალკე წოდებად, რომელიც ფეოდალურ იერარქიაში აზნაურებზე მაღლა მოექცა. თავადთა ხელში პოლიტიკური ძალაუფლების გადასვლის შემდეგ აზნაურთა წოდება შედარებით დაკნინდა და დამოუკიდებელი მნიშვნელობა დაკარგა.\n\nXVI-XVII საუკუნეებიდან აზნაურობა თანდათან მოექცა მეტ-ნაკლებად მყარ დამოკიდებულებაში სამეფო სახლთან, ეკლესიასა და თავადებთან. ამ გზით აზნაურთა სამი ჯგუფი ჩამოყალიბდა. სამეფო აზნაურები (იგივე „ტახტის აზნაურები“) მეტი პრივილეგიებითა და გავლენით სარგებლობდნენ, ვიდრე საეკლესიო და სათავადო აზნაურები. დამოკიდებულების საფუძველი ყველა შემთხვევაში ერთი იყო - აზნაურს ბატონის მამული ეჭირა. აზნაურს ბატონისაგან წასვლის უფლება ჰქონდა იმ შემთხვევაში, თუ მას მიწასა და იქ დასახლებულ ყმებზე უარს იტყოდა. ბატონის უფლებები აზნაურის მიმართ დიდი იყო. ბატონს შეეძლო აზნაური მზითვადაც გაეცა. მეფეთა მიერ აზნაურის გაჩუქება ან მზითვად გატანება საეკლესიო და სათავადო აზნაურების გაჩენის ერთ-ერთ წყაროს წარმოადგენდა. ამ დამოკიდებულების წარმოშობის მეორე უმნიშვნელოვანესი პირობა იყო აზნაურთა მცირემემამულიანობა ან უმამულობა, რა მათ აიძულებდა მსხვილ საეკლესიო თუ საერო მიწისმფლობელთა მფარველობისათვის მიემართათ. უმთავრესად მამულის სიდიდისა და ყმათა რიცხვის მიხედვით, ნაწილობრივ კი შთამომავლობის მიხედვითაც, აზნაურები სამ ხარისხად განიყოფებოდნენ, კერძოდ, სისხლის ფასის მხრივ ვახტანგ VI-ის სამართლის წიგნი იცნობს დიდს (ანუ გადიდებულს), შუასა და ცალმოგვ აზნაურს. პირველის სისხლს აფასებს 192, მეორისას - 96, მესამისას - 4\n50 თუმნად. აზნაურის საგვარეულოს გაყოფა მამულის დაქუცმაცებას მოასწავებდა და ამ იერარქიულ კიბეზე ჩამოქვეითების მიზეზი ხდებოდა.\n\nრუსეთის მმართველობის დამყარების შემდეგ ქართველ აზნაურთა მდგომარეობაში მნიშვნელოვანი ცვლილებები მოხდა. მეფის ბიუროკრატიული მთავრობა ფორმალურად თითქოს იჩენდა მიდრეკილებას ქართველ თავადაზნაურობა განეხილა ისეთივე სოციალურ მოვლენად, როგორსაც ეს კლასი თვით რუსეთში წარმოადგენდა (ამას მოითხოვდა აგრეთვე 1783 წლის ტრაქტატის სათანადო მუხლი), მაგრამ არსებითად ეს საკითხი ძალთა რეალურ განლაგებასა და საერთო პოლიტიკურ მდგომარეობასთან იყო დაკავშირებული. ცარიზმს ახლად დაპყრობილ ქვეყანაში ეს კლასი თავის სოციალურ დასაყრდენად მიაჩნდა და ცდილობდა მის ისეთ ორგანიზებას, რომ ყველაზე საიმედო ელემენტები გამოეაშკარავებინა.\n\n1803 მთავარმართებელ პ. ციციანოვის პროექტის თანახმად, ქართლ-კახეთში დაარსდა თავადაზნაურობის წარმომადგენლობითი ორგანოები - სამაზრო და საგუბერნიო დეპუტატთა საკრებულოები. სათანადო „წესებში“ რელიეფურად ჩანდა მოვლენის სოციალურ-ეკონომიკური ბუნება: საარჩევნო და წარმომადგენლობითი უფლება, ისე როგორც რუსეთში, საქართველოშიც არ მისცეს იმ აზნაურებს, „რომელთაც არ ჰქონდათ არავითარი საკუთრება და არავითარი შემოსავალი“. ცოტა გვიან დადგა საკითხი მსხვილ ფეოდალთაგან დამოკიდებულ აზნაურთა პირადი და სამამულო უფლებების შესახებ. საკითხი ეხებოდა საეკლესიო და სათავადო აზნაურებს. სამეფო აზნაურები მექანიკურად ჩაირიცხნენ სახაზინო უწყებაში. 1811 წელს მთავრობამ საეკლესიო აზნაურებიც მამულითა და ყმით სახაზინო უწყებაში გადარიცხა. ამასთან სახაზინო მიწებზე მათი გადასახლების განკარგულება გასცა.\n\nბევრად უფრო რთული იყო თავადთაგან დამოკიდებულ აზნაურთა საკითხი. მთავარმართებელ ნ. რტიშჩევის აზრით, სათავადო აზნაურები მდაბიოებად უნდა ჩათვლილიყვნენ და არ უნდა ესარგებლათ რუსეთის აზნაურთა პრივილეგიებით. 1816 რტიშჩევს უცდია კიდეც ამ შეხედულების განხორციელება. შემდეგ მთავრობამ კურსი შეცვალა. 1820 წელს მთავარმართებელ ა. ერმოლოვის წინადადებით, „საქართველოს უმაღლესი მთავრობის საზოგადო კრებამ“ განიხილა სათავადო აზნაურთა საკითხი და გამოიტანა დასკვნა - თავადთა ყმა აზნაურები სამეფო აზნაურთა ტოლნი არიანო. მწვავედ დადგა ამ აზნაურთა მამულების საკითხი. 1825 „საქართველოს უმაღლესი მთავრობის საზოგადო კრებამ“ ერმოლოს წარუდგინა მოსაზრებები ამის შესახებ, სახელდობრ:\n\n* ა) თავადებს უცილობელი უფლება უნდა ჰქონოდათ იმ მამულზე, რომლითაც აზნაური თავადის ყმობაში შევიდა მეფეთა წყალობის სიგელით, აგრეთვე თვით თავადის მიერ აზნაურისთვის ნაბოძებ და აზნაურის მიერ ომავე თავადის სხვა აზნაურისგან ნასყიდ ან მზითევში მიღებულ მამულებზე.\n\n* ბ) წასვლის შემთხვევაში აზნაური უტოვებდა თავადს ზემოხსენებული სახის მამულს მასზე მოსახლე გლეხებით;\n\n* გ) აზნაურთა უცილობელ საკუთრებად რჩებოდა თავადის ყმობაში ყოფნისას მეფის მიერ პირადად მისთვის ან მისი წინაპრებისათვის ნაწყალობევი და აგრეთვე თავისი ბატონისაგან ან უცხო მფლობელისაგან ნაყიდი მამული.\n\nცენტრალური მთავრობის შეხედულება ამ საკითხზე გამომჟღავნდა მაშინ, როცა სენატმა თავად ორბელიანებისა და მათი ყმის აზნაურ ყაითმაზაშცილის საქმის გარჩევისას გამოთქვა მოსაზრება, რომ ყაითმაზაშვილების დამოკიდებულება ორბელიანებისაგან „ფეოდალური დამოკიდებულების სახე“ იყო და არა „მიმაგრება“. უფრო ზოგადი სახე ამ შეხედულებამ მიიღო 1833, როდესაც ნიკოლოზ I-მა დაამტკიცა სახელმწიფო საბჭოს აზრი, რომ „ხსენებული აზნაურები თავადების დამოკიდებულებაში არ უნდა იმყოფებოდნენ და რომ ისინი უნდა მიჩნეულ იქნენ სამეფო აზნაურთა თანასწორად“. ამ კანონმა სათავადო აზნაურები ყმობისაგან გაათავისუფლა და ქართველ თავადებთან ერთად რუსეთის „დვორიანსტვოს“ გაუთანასწორა. საადგილმამულო მფლობელობის საკითხს იგივე დოკუმენტი შემდეგნაირად წყვეტდა: თავადებს მათთვის მეფის მიერ ნაწყალობევ აზნაურთა მამულზე უცილობელი უფლება მხოლოდ იმ შემთხვევაში ენიჭებოდათ, თუ წყალობის სიგელში სპეციალურად იქნებოდა აღნიშნული, რომ აზნაური ნაბოძებია მამულიანად.\n\nსხვა შემთხვევაში მამული აზნაურს უნდა დარჩენოდა. ასევე აზნაურს უნდა მიკუთვნებოდა მეფის მიერ ნაბოძები ან თვითონ მის მიერ ნაზიდი მამული. უშვილობის შემთხვევაში ნამზითვი დარჩებოდა ქალის ნათესაობას. თავადის მიერ ნაჩუქარი მამული აზნაურს მხოლოდ თავადისავე სურვილით შეიძლებოდა მიეღო. თავადმა განთავისუფლებულ აზნაურს უნდა აუნაზღაუროს ბატონის მიწაზე ბატონისავე ნებართვით გაშენებული ბაღ-ვენახის და სხვადასხვა ნაგებობათა ღირებულება. თავადისაგან განთავისუფლებული აზნაური სახაზინო გლეხთა წოდებაში ჩაირიცხებოდა, სანამ აზნაურობას ფორმალურად დაამტკიცებდა. ამას გარდა, მას სახაზინო მიწაც მიეცემოდა, განსაკუთრებით ღარიბ აზნაურს ეს მიწა შემდეგაც არ ჩამოერთმეოდა. თავადებსა და მათგან განთავისუფლებულ აზნაურთა შორის საადგილმამულო დავის გასარჩევად 1836 დაარსდა ადგილობრივი „საშუამავლო“ სასამართლოები. მაგრამ რადგან ეს სასამართლოები მთლიანად ტავადთა გავლენაში მოექცნენ და აზნაურები განუწყვეტლივ ჩიოდნენ მათი უმოქმედობის შესახებ, მათ ნაცვლად 1846 ქ. გორში დაარსდა „განსაკუთრებული დროებითი კომისია“. ამგვარად, რუსეთის თვითმპყრობელობამ ეს მნიშვნელოვანი საკითხი თავისი ბუნების შესაფერად და საკმაოდ ოსტატურად გადაჭრა.\n\nმთავრობის წვრილი აზნაურეობის გაძლიერებისაკენ მიმართულ ღონისძიებებს უპირისპირებდა უკმაყოფილებას, რომელსაც ძველი პოლიტიკური უფლებების დაკარგვის გამო სულ უფრო მეტად ამჟღავნებდა ქართველი მსხვილი მემამულე არისტოკრატია. შემთხვევითი არ არის, რომ მთავრობის სათანადო აქტი გამოქვეყნდა 1832 წლის შეთქმულების მომდევნო წელსვე. საყურადღებოა ისიც, რომ 1833 პეტერბურგის მმართველი წრეები ამ მხრივ მეტ რადიკალობას იჩენდნენ, ვიდრე ადგილობრივი ხელისუფალნი ოციანი წლების დამდეგს. „დიდგვაროვანთა“ მიმართ თვითმპყრობელობა მაინც ერიდებოდა უხეშ ზომებს, რადგან მისი მიზანი იყო ამ ჯგუფის ერთგვარი „დატუქსვა“ და არასრული გარიყვა. აზნაურთა განთავისუფლებით მიყენებული მატერიალური ზარალის ანაზღაურება თავადებს სახელმწიფო სამსახურით შეეძლოთ. მთავრობა მათ ამისათვის ფართო შესაძლებლობას უქმნიდა. მთავრობა კიდევ უფრო დიდ სიუხვეს იჩენდა გლეხობის ხარჯზე ორივე წოდების გულის მოსაგებად: XIX საუკუნის I ნახევარში თვითმპყრობელობამ საქართველოში ზედიზედ გამოსცა რამდენიმე განკარგულება, რომლებიც მიზნად ისახავდნენ გლეხობის სრულ დამონებას. გლეხებს აეკრძალათ სასამართლოში ბატონზე საჩივრის შეტანა და სასამართლოს საშუალებით თავისუფლების ძიება. ბატონებს კი, პირიქით, უფლება მიენიჭათ მკაცრად გასწორებოდნენ ურჩ ყმებს. ამ ღონისძიებებით ადგილობრივი გაბატონებული კლასების ყურადღება პოლიტიკური სფეროდან სოციალურ სფეროში იქნა გადატანილი. ერთგვარი შინაკლასობრივი ანტაგონიზმი თავადებსა და აზნაურებს შორის შემდეგშიც იჩენდა თავს.\n\nაზნაურობის ეკონომიკური საფუძვლის - ბატონყმური მეურნეობის - რღვევამ ამ წოდების შეუჩერებელი დაცემა გამოიწვია. ბატონყმობის გაუქმებამ და კაპიტალისტურ ურთიერთობათა განვითარებამ აზნაურობა საბოლოოდ გააღატაკა. ოქტომბრის რევოლუციამ საბოლოოდ მოსპო აზნაურობა, როგორც მემამულეთა კლასის ნაწილი და პრივილეგიური წოდება.\n\n== იხილეთ აგრეთვე ==\n* თავადაზნაურობა\n* ფეოდალიზმი\n* ქართველი აზნაურები\n\n== ლიტერატურა ==\n\n\nკატეგორია:ფეოდალური საქართველო\nკატეგორია:წოდებები", "url": "https://ka.wikipedia.org/wiki/აზნაური", "length": 12042}
{"id": "11320", "title": "თავადი", "text": "'''თავადი''' — ფეოდალური კლასის ზედაფენის წარმომადგენელი XV—XVIII საუკუნეებში საქართველოში, აზნაურთაგან განსხვავებული ცალკე წოდება.\n\nXV საუკუნამდე ფეოდალთა კლასის წარმომადგენელთა საერთო სახელი აზნაური იყო. აზნაურთა ზედა ფენას დიდებული აზნაურები (დიდებულები), ხოლო ქვედა ფენას აზნაურები შეადგენდნენ. „თავადი“ წარმოდგება სიტყვა „თავისაგან“ და ნიშნავს უფროსს. XI—XIV საუკუნეებში ქართულ წყაროებში გვხვდება გამოთქმები „თავადნი კაცნი“, „თავადნი სამეფოსანი“, „თავადი სპათა“, „ვაჭართა თავადი“ და სხვა. ამ შემთხვევებში თავადი უფროსს, თავკაცს ნიშნავს. იმავე დროს თავადი დიდებულის სახლის უფროსსაც უნდა რქმეოდა.\n\nთავადთა წოდების წარმოშობა დაკავშირებულია ქვეყნის ეკონომიკური დაქვეითებასა და პოლიტიკური დაქუცმაცებულობასთან, რის შედეგადაც მოხდა დიდი ცვლილება საადგილმამულო ურთიერთობაში: სახელმწიფო ტერიტორიული და ადმინისტრაციული ერთეულები მეფე-მთავრებისა და მსხვილი ფეოდალების მამულებად იქცა, შეუვალობია მნიშვნელოვნად გადართოვდა და გაღრმავდა, წინ წამოიწია კერძოუფლებრივი საწყისი.\n\nთავადი დიდებულის სოციალური მემკვიდრეა. ზოგიერთი ფეოდალური გვარი, რომელიც XV საუკუნამდე დიდებული იყო, XV საუკუნიდან თავადად იწოდებოდა. XV საუკუნის შემდეგაც წყაროებში თავადი და დიდებული ზოგჯერ ერთსა და იმავეს ნიშნავდა.\n\nთავადები საქართველოში მეფე-მთავართა, დედოფალთა და ბატონიშვილთა ვასალები იყვნენ. თავის მხრივ მათ ვასალებად ჰყავდათ აზნაურები. თავადის სამფლობელო — სათავადო, შედგებოდა ნაწყალობევი, ნასყიდი და სხვა სახის ყმა-მამულისაგან, რომელიც თავადს „სამკვიდროდ, სამამულედ, უცილობლად და ჴელშეუვლად“ ჰქონდა განსხვისების უფლებითა და იმუნიტეტით.\n\nთავადის წოდებრივი უფლებები ვრცელდებოდა მისი სახლის ყველა წევრზე და გადადიოდა მემკვიდრეობით. მეფეს ბეითალმანის უფლება ჰქონდა — ამოწყვეტილ თავადთა მამული მეფის საკუთრებაში გადადიოდა. ყოველ ახალ მეფეს თავადის სამფლობელოს განახლების უფლება ჰქონდა, მაგრამ გვიანდელი საშუალო საუკუნეებში წყალობის განახლების ფორმალური ხასიათი მიეცა. XVI—XVII საუკუნეებში, როდესაც ცენტრალური ხელისუფლება სუსტი იყო, მნიშვნელოვნად გაიზარდა თავადების ეკონომიკური და პოლიტიკური სიძლიერე, მისწრაფება დამოუკიდებლობისაკენ. ხშირად ისინი მეფისაგან დამოუკიდებელ პოლიტიკას ატარებდნენ, აწყობდნენ შეთქმულებებს და ზოგჯერ პირადი სარგებლობისთვის უცხოელ დამპყრობლებსაც კი ეხმრობოდნენ. ზოგი თავადი (არაგვის, ქსნისა და რაჭის ერისთავები, აბაშიძეები და სხვა) ისე გაძლიერდა, რომ თითქმის მთავრის უფლებები მოიპოვა.\n\nთავადებმა სამემკვიდრეოდ დაიჩემეს დიდი თანამდებობები (სახლთუხუცესი, მდივანბეგი, სარდალი, მოურავი და სხვა), რაც ფეოდალური რენტის მიღების ერთ-ერთი წყარო იყო. თავადი ადმინისტრაციულ საგადასახადო და სასამართლო შეუვალობით სარგებლობდა. ადმინისტრაციული შეუვალობა იმაში გამოიხატებოდა, რომ, ჩვეულებრივ, სათავადოში ცენტრალური ხელისუფლების მოხელეები ვერ შედიოდნენ. თავადის სასახლისა და მამულის მართვა-გამგეობა სამეფო კარის მიბაძვით იყო მოწყობილი. თავადის მოხელეები იყვნენ:სახლთუხუცესი, ბოქაულთუხუცესი, მეჯინიბეთუხუცესი, ზინდართუხუცესი, მოურავი, ნაცვალი, ბოქაულები, იასაულები, მდივანი და სხვა. თავადი მოხელეებად თავისსავე აზნაურებს და მსახურებს ნიშნავდა. მას აზნაურებისა და მსახურებისაგან შემდგარი სამხედრო და საპოლიციო რაზმები ჰყავდა, რომელთა საშუალებით ერთი მხრივ სამეფო ლაშქარში გამოდიოდა, მეორე მხრივ კი მორჩილებაში ჰყავდა გლეხობა. თავადის და მისი ყმა-მამულის მთავარი მოვალეობა მეფე-მთავრებისადმი ლაშქარ-ნადირობა იყო. გარდა ამისა, თავადის მამულს ედო „სახელმწიფო კოდის პური“, საური, საბალახე და სხვა. ზოგიერთი თავადის ყმაგლეხობა ერთი ან ორი სახის გადასახადს იხდიდა, ზოგჯერ თავადის ყმების მხოლოდ ერთი ნაწილი იხდიდა სახელმწიფო გადასახადს, ზოგიერთი თავადის ყმა-მამული კი სულ თავისუფლდებოდა ყოველგვარი სახელმწიფო გადასახადისაგან. განსაკუთრებით გაფართოვდა საგადასახადო შეუვალობა XVII საუკუნის საქართველოში. თავადის სასამართლო შეუვალობა, კანონის თანახმად, სამოქალაქო საქმეებით იფარგლებოდა. მაგრამ რთული საგარეო პოლიტიკური მდგომარეობის და ცენტრალური ხელისუფლების სისუსტის ვითარებაში სახელმწიფო ნორმა ირღვეოდა, თავადები თვითნებობდნენ, ხშირად „დამნაშავე“ გლეხებს ახეიბრებდნენ, ზოგჯერ კლავდნენ კიდეც, ან ოსმალებსა და ირანელებზე ყიდდნენ. გლეხების გაყიდვა განსაკუთრებით ხშირი იყო დასავლეთ საქართველოში. თავადების თვითნებობა და სისასტიკე იწვევდა გლეხთა მღელვარებას და კლასობრივი ბრძოლის გამწვავებას.\n\nთავადის სახლს ჰქონდა მეფისაგან ნაბოძები „სახლისკაცობის რიგი და და წესი“, სადაც ჩამოყალიბებული იყო სახლის უფროსისა და სხვა წევრების უფლება-მოვალეობანი, ყმა-მამულის მოვლის წესი, შემოსავლის განაწილების რიგი და სხვა. თავადის სახლს თავისი „უფროსი და პატრონი“ ჰყავდა, რომელსაც მეფე ნიშნავდა „სახლისკაცების ნებაყოფლობით“, თუმცა ხშირად იძულებული იყო სალისკაცების მიერ არჩეული ან თავისით „დამჯდარი“ სახლის უფროსი ეცნო. ეს იყო სიუზერენის მიერ ვასალის შეწყალება-დალოცვის წესის გადმონაშთი. სახლის უფროსს — თავადი, ხოლო სახლისკაცებს თავადიშვილები ეწოდებოდათ. სახლის უფროსი იყო უზენაესი გამგებელი სათავადოში. მას ეკითხებოდა მამულის მართვა-გამგეობა, ურთიერთობა მეფესთან, მეზობელ თავადებთან და სხვა. სახლის უფროსი სოციალური და ეკონომიკური მდგომარეობით თავადიშვილზე მაღლა იდგა. მისი სისხლი ორჯერ მეტად იყო შეფასებული, ვიდრე სალისკაცისა. ყმა-მამულის შემოსავლიდან ორი წილი მიჰქონდა სახლის უფროსს, თითო — სახლისკაცებს. თავადის სახლში ხშირად იყო ბრძოლა სახლის უფროსობისა და შემოსავლის წილისათვის.\n\nვახტანგ VI-ის სამართლის წიგნის მიხედვით, საქართველოში თავადთა 3 კატეგორია იყო: 1. დიდებული თავადი 2. შუა თავადი და 3. დაბალი თავადი ანუ მესამე თავადი. პირველი კატეგორიის სისხლი 1536 თუმნად, მეორისა 768, ხოლო მესამისა 384 თუმნად იყო შეფასებული. სამართლის წიგნი დიდებულობის ორ კრიტერიუმს ასახელებს: სახლის განუყოფლობა და შესაბასი სიგელი. ვახტანგ VI-ის დროიდან გიორგი XII-მდე ეს კრიტერიუმები მხოლოდ 6 გვარმა დააკმაყოფილა: ამილახვარი, თარხან-მოურავი, მუხრანბატონი, ქსნის ერისთავი, ციციშვილი, ჯამბაკურ-ორბელიანი, ხოლო  არაგვის ერისთავი მეფე ერეკლე II-მ კახეთს გადაასახლა და მე-3 ხარისხამდე დააკნინა. იმერეთში უფრო ცვალებადი ვითარება იყო, თუ XVII საუკუნის შუა წლებისათვის — დიდებულებად  ითვლებოდა აბაშიძე, რაჭის ერისთავი, წერეთელი, ჩიჯავაძე და წულუკიძე, სოლომონ II-ის დროს კი ფაქტობრივად მხოლოდ წერეთლები და აბაშიძენი იყვნენ დიდებულები. კახეთის დიდებული თავადები იყვნენ მხოლოდ ჩოლოყაშვილები და ანდრონიკაშვილები. დიდებული თავადები აქტიურად მონაწილეობდნენ ქვეყნის მართვა-გამგეობაში და დიდ გავლენას ახდენდნენ სახელმწიფო საქმეებზე, ხშირად მეფის წინააღმდეგაც გამოდიოდნენ.\n\nXVIII საუკუნის II ნახევარში ერეკლე II-მ სცადა შეეზღუდა თავადების თვითნებობა და გარკვეულ წარმატებასაც მიაღწია: გააუქმა არაგვისა და ქსნის საერისთავოები, ამილახვართა მამულის ნაწილი ნასისხლად აიღო თავისთვის, რამდენადმე აღადგინა „ბატონყმური რიგი“, შეზღუდა ცალკეულ თავადთა შეუვალობა. ანალოგიური ღონისძიებების გატარებას ცდილობდა XVIII საუკუნის შუა წლებში დასავლეთ საქართველოში სოლომონ I. მან გაანადგურა რაჭის ერისთავი და ზოგიერთი სხვა მოღალატე თავადი, აბაშიძეებს ჩამოართვა მამულის ნაწილი და სამეფო მამულს შეუერთა და სხვა. აღნიშნულმა ღონისძიებებმა რამდენადმე გააძლიერა ცენტრალური ხელისუფლება როგორც ქართლ-კახეთში, ისე იმერეთში.\n\nXIX საუკუნეში, საქართველოს რუსეთთან შეერთების შემდეგ, ცვლილებები მოხდა თავადთა წოდებაშიც. მნიშვნელოვნად შეიზღუდა თავადების შეუვალობა, მათ დაკარგეს პოლიტიკური უფლებები. თავადების ვასალობიდან განთავისუფლდნენ აზნაურები, ორგანიზაციულად გაფორმდა თავად-აზნაურთა წოდება.\n==ლიტერატურა==\n\n\nკატეგორია:ფეოდალიზმი\nკატეგორია:წოდებები", "url": "https://ka.wikipedia.org/wiki/თავადი", "length": 7035}
{"id": "11324", "title": "ტრუმენ კაპოტე", "text": "'''ტრუმენ კაპოტე''' (; დ. 30 სექტემბერი, 1924, ახალი ორლეანი, ლუიზიანის შტატი — გ. 25 აგვისტო, 1984, ლოს-ანჯელესი) — ამერიკელი მწერალი, ცნობილი მისი 'დოკუმენტური რომანით' (ფრაზა, რომელიც თავად გამოიყენა პირველად ჟურნალიზმში ლიტერატურული ასპექტის შეტანის გამოსახატავად) \"In Cold Blood\" (''ინგლ.'' ცივსისხლიანი) და ნოველით \"Breakfast at Tiffany's\" (''ინგლ.'' საუზმე ტიფანისთან). ორივე მათგანი ადაპტირებულია კინოფილმებში. მისი ნამუშევრები ლიტერატურულ სამყაროში კლასიკადაა ქცეული.\n\n== ბიოგრაფია ==\n=== სიყმაწვილე ===\nტრუმენ კაპოტე დაიბადა ახალ ორლეანში, ლუიზიანას შტატში. დედამისი იყო 17 წლის ლილი მეი, მამა-არკულუს პერსონსი, გამყიდველი. როდესაც კაპოტე იყო ოთხი წლის მისი მშობლები დაშორდნენ, პატარა კაპოტე კი დედამისის ნათესსავებთან გააგზავნეს, მონროვილში, ალაბამას შტატში. იქ, კაპოტეს ზრდიდა დედამისის შორეული ნათსავი ნენი რამბლი ფოლკი. მოგვიანებით უკვე მწერალმა, თავისი აღმზრდელი აღწერა  მოთხრობაში \"შობის ხსოვნა\". მონროვილში ტრუმენი იყო ჰარპერ ლის მეზობელიცა და მეგობარიც. ჰარპერ ლიმ, რომელიც ასევე მწერალი გამოვიდა, თავის  წიგნში \"კაჭკაჭის მკვლელობა\" ტრუმენ კაპოტე განასახიერა დილის პერსონაჟში.\n\nმარტოსულმა კაპოტემ, თვითონ ისწავლა წერა-კითხვა, სანამ სკოლაში შევიდოდა. ხუთი წლის ასაკიდანვე, ტრუმენს თან დაჰქონდა ლექსიკონი და ბლოკნოტი, ათი წლის ასაკში კი უკვე წერდა მოთხრობებს. ამავე პერიოდში მას შეარქვეს '''ბულდოგი'''. შესაძლოა, 1930-იანი წლების პოპულარული დეტექტიური ფილმის \"ბულდოგ დუმონდთან\"-ბულდოგი ტრუმენი, ფონეტიკური მსგავსების გამო\n\nშაბათობით იგი მიდიოდა მონროვილიდან მობილში, ათი წლისამ კი მონაწილეობა მიიღო ბავშვ მწერალთა კონკურსში მოთხრობით \"მოხუცი ქალბაქონი ბასიბოდი\".\n\n1933 წელს იგი ჩავიდა ნიუ-იორკში დედამისთან და მის მეორე ქმართან ჯოზეფ კაპოტესთან. ჯოზეფ კაპოტემ, რომელიც იყო კუბაში დაბადებული ქსოვილების გადამყიდველი, იშვილა თავისი გერი და დაარქვა '''ტრუმენ გარსია კაპოტე'''. რამდენიმე ხანში, ჯოზეფ კაპოტეს დაბრალდა ფულის გაფლანგვა და ოჯახს მატერიალურად გაუჭირდა. ამის გამო, ისინი იძულებული გახდნენ პარკ ავენიუზე გადასულიყვნენ საცხოვრებლად. 11 წლის ტრუმენმა სერიოზულად დაიწყო მოთხრობების წერა, დღეში სამი საათი. მოგვიანებით იგი იხსენებდა: ''\"11 წლის ასაკში მე დავიწყე მართლაც სერიოზულად წერა. \"სეროზულად\", ამას ვამბობ იმ თვალსაზრისით, რომ სხვა ბავშვები მიდიოდნენ სახლში, რათა ემეცადინათ პიანინოზე, ვიოლინოზე ან სხვა რამეზე, მე სკოლიდან ვბრუნდებოდი სახლში იმისათვის, რათა მეწერა დღეში სამი საათი. მე აკვიატებული მქონდა წერა\"''. 1935 წელს ტრუმენი შევიდა \"ტრინიტის სკოლაში\". შემდეგ კი ესწრებოდა  \"წმინდა იოსების სამხედრო აკადემიაში\". 1939 წელს კაპოტეების ოჯახი საცხოვრებლად გრინვიჩში გადავიდა, სადაც კაპოტემ სწავლა განაგრძო გრინვიჩის კოლეჯში. იქ,იგი წერდა სკოლის ორივე სალიტერატურო ჟურნალისთვის: The Green Witch-ისთვის და სკოლის გაზეთისთვის. 1942 წელს, ნიუ იორკში დაბრუნების შემდეგ, მან სწავლა განაგრძო დუაითის სკოლაში, რომელიც დღემდე მისი სახელობისაა.\n\n17 წლის კაპოტემ დაასრულა სწავლა და მუშაობა დაიწყო ჟურნალში ნიუ-იორკერი (ჟურნალი). \n1954 წელს ტრუმენის დედა, რომელიც ალკოჰოლზე დამოკიდებული გამხდარიყო, საძილე აბების ზედმეტი დოზით თავი მოიკლა.\n\n=== პიროვნება ===\nტრუმენ კაპოტე იყო 160 სმ-სი სიმაღლის და დაუფარავად ჰომოსექსუალი მაშინ, როცა ჰომოსექსუალობა ხელოვანთა წრეში მიღებული იყო, თუმცა მაინც ტაბუდადებულ თემად რჩებოდა. მის პირველ სერიოზულ საყვარელთაგან იყო სმიტის კოლეგიის პროფესორი ნიუტონ არვინი, რომელმაც მიიღო \"წიგნის ეროვნული ჯილდო\" ჰერმან მელვილის ბიოგრაფიისთვის.\n\nკაპოტეს ჰქონდა მისთვის დამახასიათებელი ხმის მაღალი ტემბრი და მანერული საუბარი. ჰქონდა საკუთარი სტილი და უყვარდა სიცრუეების გავრცელება. ის ხშირად ამტკიცებდა, რომ პირადად იცნობდა ისეთ ადამიანებს, რომელთაც ცხოვრებაში არც შეხვედრია. მაგალითად, გრეტა გარბო. აგრეთვე დაუფარავად ამტკიცებდა, რომ ჰქონდა სასიყვარულო კავშირები იმ კაცებთან, ვისზეც ფიქრობდა, რომ იყვნენ ჰეტეროსექსუალები, მათ შორის ეროლ ფლინზე. მას იტაცებდა ურთიერთობა ავტორებთან, კრიტიკოსებთან, ბიზნესის მაგნატებთან, ქველმოქმედებთან, ჰოლივუდისა და თეატრის მსახიობებთან, მეფური წარმომავლობის ხალხთან, არ აქვს მნიშვნელობა ამერიკის შეერთებული შტატებში იქნებოდნენ დაბადებული თუ მის საზღვრებს გარეთ. იგი დიდი ხნის მანძილზე ექიშპებოდა მწერალ გორ ვიდალს. თავისი საყვარელი მწერლების გარდა, კაპოტე ქებას რა იშურებდა სხვა მწერლების მიმართ. ლესი ფოსბური იყო ერთ-ერთი მწერალთაგანი, რომლის ნაწარმოებით მოიხიბლა კაპოტე. ასევე, აღტაცებული იყო ენდი უორჰოლის წიგნით \"ენდი უორჰოლის ფილოსოფია: ანიდან ბანიმდე და უკან\".\n\n== მეგობრობა ჰარპერ ლისთან ==\nკაპოტე მთელი თავისი სიცოცხლის მანძილზე მეგობრობდა ბავშვობის მეგობარ ჰარპერ ლისთან. მეტიც, თავის მოთხრობაში ''\"სხვა ხმები, სხვა ოთახები\"'', ''იდაბელის'' პერსონაჟის რეალური პროტოტიპი სწორედ ჰარპერ ლი არის. თავად ჰარპერ ლიმ, კი თავის პულიცერის ორდენოსან წიგნში ''\"მოკლა ჩხიკვი\"'', ''დილის'' პერსონაჟი კაპოტეს მსგავსად, ნიჭიერ, შეუპოვარ და არადამაკმაყოფილებელი ოჯახური მდგომარეობის მქონე ადამიანად წარმოაჩინა. კაპოტე, ლოურენს გრობელთან ინტერვიუში ამბობს: \n:''\"ქალბატონი და ბატონი ლი, ჰარპერ ლის მშობლები ჩვენთან ძალიან ახლოს ცხოვრობდნენ. ჰარპერი იყო ჩემი საუკეთესო მეგობარი. ოდესმე წაგიკითხავთ მისი წიგნი მოკლა ჩხიკვი? მე ვარ პერსონაჟი იმ წიგნში, რომელშიც მოქმედება ხდება ალაბამას პატარა ქალაქში, სადაც ჩვენ ვცხოვრობდით ბავშვობაში\"''.\n\n== საუზმე ტიფანისთან ==\n\nწიგნში „საუზმე ტიფანისთან: ნოველა და სამი მოთხრობა“ კაპოტემ გაააერთიანა ნოველა „საუზმე ტიფანისთან“ და სამი მოთხრობა: „ყვავილევის სახლი“, „ბრილიანტის გიტარა“ და „შობის ხსოვნა“. ნოველის, „საუზმე ტიფანისთან“, მთავარი პერსონაჟი არის ''ჰოლი გოლითლი'', რომელიც კაპოტეს შეთხზულ ბელეტრისტულ პერსონაჟთაგან გამორჩეულია, ხოლო ნოველის პროზის სტილით მოხიბლულმა ნორმან მეილერმა კაპოტეს უწოდა: „''ჩემი თაობის ყველაზე სრულყოფილი მწერალი''“.\n\nთავად კაპოტემ როი ნიუქუისტთან (ქაუნტერფოინთ, 1946) ინტერვიუში განაცხადა: \n:„''მე ვფიქრობ, რომ აქამდე მქონდა ორი წარმატება. ერთი იყო ის, რომ ადრე განვვითარდი. ახალგაზრდა ადამიანი, რომელმაც მოასწრო და გამოსცა მთელი სერია წიგნებისა, რომლებიც იყო შთამბეჭდავი. მე შემიძლია წავიკითხო ისინი, როგორც სხვისი ნაწერები და შევაფასო, როგორც საუკეთესო... ჩემი მეორე წარმატება უკვე დაიწყო. ვფიქრობ, რომ  ეს წინსვლა დაიწყო საუზმე ტიფანისთან გამოქვეყნებისთანავე. იგი სხვა გადმოსახედიდან არის დაწერილი, დაწერილია განსხვავებული ხარისხის პროზით. აშკარაა, რომ პროზა არის განვითარებადი-იგი ხდება უფრი ნათელი და მსუბუქი. თუმცა მე მაინც მგონია, რომ ვერსად მივაღწიე იმას, რისკენაც მივილტვი, სადაც მსურს, რომ მივიდე, ამის მიღწევა ძალიან ძნელია. იქნებ ეს ახალი წიგნი არის მიზანთან ყველაზე ახლოს ახლოს''“.\n\n== გარდაცვალება ==\nტრუმენ კაპოტე გარდაიცვალა ლოს-ანჯელესში 1984 წლის 25 აგვისტოს 59 წლის ასაკში.\n\nგამომძიებლის თქმით სიკვდილის მიზეზი გახდა: \"ღვიძლის დაავადება გამოწვეული მრავალგზის მოწამვლით\". იგი დაიღუპა თავისი ძველი მეგობრის ჯოანა კარსონის სახლში. ჯოანა იყო ცნობილი ამერიკელი წამყვანის ჯონ კარსონის ცოლი. თავად კაპოტე მრავალჯერ ყოფილა კასონის ღამის შოუს სტუმარი. კაპოტე დაკრძალეს უესტვუდის მემორიალურ სასაფლაოზე, ლოს-ანჯელესში, თავისი ხანგრძლივი კომპანიონის ჯეკ დანფის გვერდით. დანფი დაიღუპა 1992 წელს, 1994 წელს კი მისი და კაპოტეს ფერფლი მიმოფანტეს ბრიჯჰემფტონსა და მაგ-ჰარბორს შორის, ლონგ-აილენდზე. კაპოტე საკუთრებას ფლობდა პალმ სფრინგსა და შვეიცარიაში, სადაც ძირითადად სეზონურად ჩადიოდა ჯეკ დანფი, და მთავარი რეზიდენცია ''გაერთიანებული ერების პლაზაზე'', ნიუ იორკში. კაპოტეს სურვილი აღსრულდა დანფის სიკვდილის შემდგომ, როცა დაარსდა სხვადასხვა პრიხზები და გრანტები  ლიტერატურის განსავითარებლად, მათ შორის  ''\"ლიტერატურის კრიტიციზმის ტრუმენ კაპოტეს სახელობის ჯილდო ნიუტონ არვინის მახსოვრობაში\"'', რომელიც არამარტო კაპოტეს, ნიუტონ არვინის მიმართ პატივის მიგება იყო. კრიტიკოსის მიმართ, რომელიც იძულებული გახდა დაეტოვებინა ''სმიტის კოლეგია'' გამომჟღავნდა რა მისი ჰომოსექსუალობა.\n\nკაპოტეს სიკვდილის შემდგომ ახალგაზრდა მწერალმა გორ ვიდალმა აღწერა მისი გარდაცვალება \"კარგი კარიერისკენ სვლა\".\n\n== შრომები კაპოტეს შესახებ ==\n=== დოკუმენტური ფილმები ===\n''\"ტრუმენისგან სიყვარულით\"''(1966), ასე დაასათაურეს 29 წუთიანი დოკუმენტური ფილმი კაპოტეს შესახებ ფილმის რეჟისორებმა: დევიდ და ალბერტ მაილსებმა და შარლოტ ზუერინმა. ფილმში მოქმედება ხდება კაპოტეს სახლში ლონგ-აილენდზე, სადაც ინტერვიუს წერს ნიუსუიკის ჟურნალისტთან და საუბრობს მოთხრობის ''\"ცივსისხლიანის\"'' შესახებ. მეორე ფილმი კაპოტეს შესახებ, ''\"სტუმრობა ტრუმენ  კაპოტესთან\"'', გადაიღეს ''ეროვნული სასწავლო ტელევიზიის'' დაკვეთით, რომელმაც მთელს მის სამაუწყებლო ტელექსელებში აჩვენა ფილმი. ''\"ტრუმენ კაპოტე:მცირე ტერორი\"'' არის მომდევნო დოკუმენტური ფილმი, რომელიც გადაიცა 2004 წლის 26 აპრილს ბიოგრაფიული ფილმების სერიებში. 2005 წელს კი ფილმის DVD ვერსიაც გამოვიდა.\n\n=== მხატვრული ფილმები ===\nკაპოტეს ბავშვობა აღწერილია თავის მოთხრობაში ''\"შობის ხსოვნა\"''(1956), რომელიც ადაპტირებული არის სატელევიზიო ჩვენებისთვის და თავადვე ახმოვანებს. ფილმი, რომლის რეჟისორიც იყო ფრენკ პერი, გამოვიდა 1966 წლის 21 დეკემბერს. მონაწილეობდა ჯერალდინ პეიჯი. ფილმმა ემის ჯილდო დაიმსახურა. ტელემოთხრობა მოგვიანებით გაერთიანდა პერის ფილმ-ტრილოგიაში (''\"კაპოტეს ტრილოგია\",1969''), რომელიც ასევე შეიცავდა ''\"მირიამსა\"'' და ''\"სამოთხის ბილიკებს შორის\"''. სატელევიზიო ფილმი ტრუმენ კაპოტეს \"შობის ხსოვნა\" არის რეჟისორ გლენ ჯორდანის 1997 წლის ახალი გადაღება, რომელშიც თამაშობენ პერი დიუკი და ფაიფერ ლორი.\n\n1961 წელს ბლეიქ ედუარდსმა გადაიღო ფილმი ნოველის, „საუზმე ტიფანისთან“, მიხედვით. ჰოლი გოლითლის როლს კი ასრულებდა ოდრი ჰეპბერნი. ბევრი თანხმდება, რომ ეს როლი იყო მისი კარიერისთვის ერთ-ერთი განმსაზღვრელი, თუმცა კაპოტე არ დათანხმდა იგი ფართო აუდიტორიისთვის ეჩვენებინათ.\n\nკაპოტე ახმოვანებს თავის მოთხრობას \"მადლიერი სტუმრები\", რომელიც არის გაგრძელება მოთხრობისა \"შობის ხსოვნა\".  რეჟისორი ფრენკ პერია, ხოლო ჯერალდინ ფეიჯმა ისევ მოიგო ემის ჯილდო საათიან ტელემოთხრობაში.\n\nცივსისხლიანი ორჯერ არის ფილმად ადაპტირებული. პირველად 1967 წელს  რიჩარდ ბრუკსმა  გადაიღო \"ცივსისხლიანი\", მთავარ როლებში რობერტ ბლეიკი და სკოტ უილსონი მონაწილეობდნენ. ფილმის გადაღება კანზასის ტერიტორიაზე მიმდინარეობდა. მეორედ კი 1996 წელს ერიკ რობერტსისა და  ენტონი ედუარდსის მონაწილეობით \"ცივსისხლიანის\" მცირე სერიები გადაიღო ჯონატან კაპლანმა.\n\nნეილ სიმონის ფილმში მკვლელობა სიკვდილით (1976), კაპოტე ასარულებს ერთ-ერთ მთავარ როლს. კაპოტეს კინოგმირი ლიონელ ტვეინი, ეული მილიონერი, თავისთან სადილად პატიჟებს  მსოფლიოში განთქმულ დეტექტივებს მკვლელობის გამოსარკვევად. ნამუშევარმა მას ოქროს გლობუის შესძინა. ლიონელ ტვეინი არის ძალზე კრიტიკული დეტექიური ნაწარმოებების მიმართ.\n\nვუდი ალენის ფილმში, „ენი ჰოლი“, არის სცენა სადაც ელვაი და ენი აკვირდებიან პარკში გამვლელებს. ელვაი ამბობს: „შეხედე, ვიღაც არის გამარჯვებული ტრუმენ კაპოტესთან მსგავსების შეჯიბრში“. გამვლელი სინამდვილეში არის ტრუმენ კაპოტე, რომელიც ფილმში ანაზღაურების გარეშე მიიღებს მონაწილეობას.\n\n''\"სხვა ხმები, სხვა ოთახები\"'', გადაიღო დევიდ სპეკმა 1995 წელს, მთავარ როლში ჯოელ სანსომი.\n\n2005 წელს რეჟისორმა ბენეტ მილერმა გადაიღო ბიოგრაფიული ფილმი „კაპოტე“, რომელშიც კაპოტეს როლს ფილიპ სეიმურ ჰოფმანი ასრულებს. ჰოფმანმა ამ როლისათვის მიიღო ოსკარი საუკეთესო მსახიობი კაცისთვის და სხვა მრავალი ჯილდო<ref>კაპოტე. კინოფილმების ინტერნეტ-მონაცემთა ბაზა.</ref>.\n\n== ბიბლიოგრაფია ==\n\n\n== რესურსები ინტერნეტში ==\n* \n* ნაწყვეტი ტრუმენ კაპოტეს ბიოგრაფიიდან \n* ტრუმენ კაპოტე \"საუზმე ტიფანისთან\" მიმოხილვა\n* ტრუმენ კაპოტე lib.ge-ზე \n* ტრუმენ კაპოტეს გაზეთები\n* ნეკროლოგი, გაზეთში ნიუ იორკ თაიმსი, 26 აგვისტო, 1984\n* წიგნები და მწერლები \n* ტრუმენ კაპოტე, ენციკლოპედია ალაბამა \n* ნათანიელ რიჩის ესსე კაპოტეს შესახებ ჟურნალში ''ნეიშენ'' \n* კაპოტე კითხულობს მოთხრობას \"შობის ხსოვნა\" \n\n== სქოლიო ==\n\n\n\n\n\nკატეგორია:ამერიკელი მწერლები\nკატეგორია:დაბადებული 1924\nკატეგორია:გარდაცვლილი 1984\nკატეგორია:ტრუმენ კაპოტე\nკატეგორია:XX საუკუნის ამერიკელი დრამატურგები\nკატეგორია:XX საუკუნის ამერიკელი მამაკაცი მსახიობები\nკატეგორია:XX საუკუნის ამერიკელი რომანისტები\nკატეგორია:ამერიკელი მემუარისტები\nკატეგორია:ამერიკელი მამაკაცი სცენარისტები\nკატეგორია:გეი მსახიობები\nკატეგორია:გეი მწერლები\nკატეგორია:ლგბტ სცენარისტები\nკატეგორია:პოსტმოდერნისტი მწერლები\nკატეგორია:ამერიკელი მამაკაცი რომანისტები\nკატეგორია:ლგბტ რომანისტები\nკატეგორია:ლგბტ დრამატურგები\nკატეგორია:ამერიკელი მამაკაცი დრამატურგები\nკატეგორია:ამერიკელი მამაკაცი არამხატვრული მწერლები\nკატეგორია:XX საუკუნის ამერიკელი მწერლები", "url": "https://ka.wikipedia.org/wiki/ტრუმენ_კაპოტე", "length": 11720}
{"id": "11325", "title": "ჯულია ჩაილდი", "text": "thumb|ჯულია ჩაილდი, 1988 წელს\n'''ჯულია ჩაილდი''' (Julia Child) დაბადებით ''' ჯულია ქეროლინ მაკუილიამსი''' (დ. 15 აგვისტო, 1912 — გ. 13 აგვისტო, 2004)—  ამერიკელი გურმანი მზარეული, ავტორი, ტელეწამყვანი, რომელმაც ფრანგული სამზარეულო და კერძების მომზადების ტექნიკა გააცნო ამერიკის მასებს მისი მრავალრიცხოვანი რეცეპტების წიგნებისა და სატელევიზიო პროგრამების მეშვეობით. მისი ყველაზე განთქმული ნაშრომებია 1961 წლის რეცეპტების წიგნი „Mastering the Art of French Cooking“ () და სატელევიზიო სერიებით „The French Chef“ (), რომლის პრემიერა 1963 წელს მოხდა.\n\n== ახალგაზრდობა და მეორე მსოფლიო ომი ==\nჯულია ჩაილდი დაიბადა ჯონ და ჯულია კეროლინ მაკვილიამსების ოჯახში პასადენას კონსერვატიულ, მდიდარ უბანში, კალიფორნიაში. გაიზარდა ტრადიციული ახალი ინგლისის კერძებზე, რომელსაც ოჯახის მოსამსახურე ამზადებდა. ბავშვობაში პასადენას პოლიტექნიკურ სკოლაში სწავლობდა. სმითის კოლეჯის დასრულების შემდეგ, სადაც 185 სმ სიმაღლის ჯულია კალათბურთს თამაშობდა და ბაკალავრის ხარისხი მიიღო 1934 წელს, ის ნიუ-იორკში გადადის და ინტერიერის გაფორმების ფირმა W. & J. Sloane-ის სარეკლამო განყოფილებაში მუშაობს.\n\n1937 წელს დედის გარდაცვალებიდან წოტა ხნით ადრე კალიფორნიაში დაბრუნების შემდეგ მშობლიურ სახლში ატარებს ოთხ წელს. ამ პერიოდში ჯულია ძირითადად ადგილობრივი გამომცემლებისთვის მოკლე პუბლიკაციებს წერს. ამავე დროს საზოგადო საკითხებით დაინტერესებული ჯულია ჩაილდი ამერიკის წითელ ჯვარში მოხალისედ შედის; 1941 წელს პერლ ჰარბორის დაბომბვის შემდეგ კი სტრატეგიული სამსახურების ოფისს (Office of Strategic Services) უერთდება აშშ-ის საზღვაო ძალებიდან სიმაღლის გამო უარით გასტუმრების შემდეგ.\n\nერთი წელი ოსს-ში საზღვაო შემთხვევების მონიტორინგის მოწყობილობის განყოფილებაში (ვაშინგტონი, კოლუმბიის ოლქი) კლერაკად მუშაობის შემდეგ მივლინებით კენდიში, ცეილონი, გაუშვეს 1944 წელს, სადაც ხვდება მის მომავალ მეუღლეს პოლ კუშინგ ჩაილდს, ოსს-ის მაღალი რანგის კარტოგრაფი. მოგვიენებით ამავე სამსახურის მივლინებით ჩინეთში მიემგზავრება სადაც ის საზოგადოებრივ სამსახურში წარჩინების ემბლემას იმსახურებს ოსს-ის სეკრეტარიატში რეესტრის განყოფილების უფროსობისთვის.\n\nომის დასრულების შემდეგ ის ვაშინგტონში სახლდება, სადაც 1946 წლის 1 სექტემბერს ცოლად მიჰყვება პოლ ჩაილდს, წარჩინებული ბოსტონური ოჯახის ჩამომავალს, რომელიც პარიზში ცხოვრობდა. პოლ ჩაილდი აშშ-ის მთავრობის საგარეო საქმეთა განყოფილებაში მსახურობდა და სწორედ მან გააცნო ჯულიას დახვეწილი კულინარია. ჯულია კერძების მომზადებას მეუღლისა და მათი მრავალრიცხოვანი სტუმრების სასიამოვნებლად სწავლობდა. 1948 წელს ისინი პარიზში გადადიან პოლ ჩაილდის აშშ-ის საინფორმაციო სააგენტოს პარიზის ბიუროში დანიშვნის შემდეგ. ჯულიას ამ ქორწინებიდან შვილები არ ჰყოლია.\n\n== ომისშემდგომი საფრანგეთი ==\nქ-ნი ჩაილდი ხშირად იხსენებდა რუენში ყოფნისას მის პირველ კერძს ხამანწკებით „sole meunière“ შესანიშნავ ღვინოსთან ერთად, როგორც „კულინარულ გამოცხადებას“ (culinary revelation). ეს განცდა მან ერთხელ ნიუ-იორკ ტაიმსში აღწერა, როგორც მისთვის „სულისა და გულის გახსნა“. ამის შემდეგ ის პარიზის განთქმულ ლე კორდონ ბლუ-ს კულინარულ სკოლაში შედის, მოგვიანებით კერძო გაკვეთილებს იღებს ისეთი განთქმული მზარეულებისგან, როგორიცაა მაქს ბუნიარდი. აქ ის უერთდება ქალთა კულინარიულ კლუბს „Cercle des Gourmettes“, სადაც ხვდება სიმონ ბეკს, რომელიც ლუიზეტ ბერთოლთან ერთად ფრანგული სამზარეულოს რეცეპტების წიგნს წერდა ამერიკელებისთვის და შესთავაზა ქ-ნ ჩაილდსაც მიეღო მონაწილეობა წიგნის ამერიკელთათვის პოპულარიზაციაში.\n\n1951 წელს ისინი იწყებენ კერძების მომზადებას ამერიკელი ქალებისთვის „ჩაილდსის სამზარეულოში“, უწოდეს რა მათ არაფორმალურ სკოლას „L'Ecole des Trois Gourmandes“ (სამი გურმანის სკოლა). შემდეგი დეკადის განმავლობაში ჩაილდი ევროპაში მოგზაურობს და საბოლოოდ კემბრიჯში, მასაჩუსეტსი, სახლდება, სადაც სამი მეგობარი რეცეპტების კვლევასა და ტესტირებას ატარებენ, ქ-ნი ჩაილდი კი ფრანგულიდან ამერიკულ ინგლისურად თარგმნის, მასებისთვის გასაგებ დეტალურ, პრაქტიკულ და საინტერესო ენაზე.\n\n\n\n\n\nკატეგორია:ამერიკელი ტელეწამყვანები\nკატეგორია:ამერიკელი მზარეულები\nკატეგორია:დაბადებული  15 აგვისტო\nკატეგორია:დაბადებული 1912\nკატეგორია:გარდაცვლილი  13 აგვისტო\nკატეგორია:გარდაცვლილი 2004", "url": "https://ka.wikipedia.org/wiki/ჯულია_ჩაილდი", "length": 3900}
{"id": "11326", "title": "კარლ გუსტავ იუნგი", "text": "'''კარლ გუსტავ იუნგი''' ( [ˈkarl ˈgʊstaf ˈjʊŋ]; დ. 26 ივლისი, 1875, კესვილი, თურგაუ, შვეიცარია — გ. 6 ივნისი, 1961, კიუსნახტი, ციურიხი, შვეიცარია) — შვეიცარიელი ფსიქიატრი და ფსიქოთერაპევტი, ანალიტიკური ფსიქოლოგიის ფუძემდებელი. იუნგმა ფსიქოანალიტიკაში შემოიტანა და განავითარა ექსტრავერტისა და ინტროვერტის ცნებები; არქეტიპები და კოლექტიური არაცნობიერი. მისმა ნაშრომებმა გავლენა მოახდინა ფსიქიატრიასა და რელიგიურ სწავლებაზე, არქეოლოგიაზე, ფილოსოფიაზე, ანთროპოლოგიაზე, ლიტერატურაზე და სხვა მსგავს დარგებზე. იუნგის ნაშრომების უმეტესი ნაწილი მისი გარდაცვალების შემდეგ გამოქვეყნდა.\n\nანალიტიკური ფსიქოლოგიის მთავარი ცნება არის ინდივიდუალიზაცია — ფსიქოლოგიური პროცესი, როდესაც ურთიერთსაწინააღმდეგო სფეროები ერთიანდება, ცნობიერი და არაცნობიერი ერთად კოორდინირებენ, თუმცა ამავე დროს არ კარგავენ საკუთარ ავტონომიას. იუნგი  ადამიანის განვითარების  ცენტრალურ პროცესად ინდივიდუალიზაციას მიიჩნევს.\n\nიუნგი ადამიანის ფსიქიკას განიხილავდა, როგორც „რელიგიურ ბუნებას“ და მის გამოკვლევებში რელიგიურობას მთავარი ადგილი ეჭირა. იუნგი ასევე ერთ-ერთი თანამედროვე წარმომადგენელია სიზმრების ანალიზსსა და სიმბოლიზმში.\n\nმისი უნიკალური და გავლენიანი შეხედულება ფსიქოლოგიაზე ყურადღებას ამახვილებს ფსიქიკის გაანალიზებაზე სიზმრების, ხელოვნების, მითოლოგიის, მსოფლიო რელიგიებისა და ფილოსოფიის სამყაროთა შესწავლით. მიუხედავად იმისა, რომ ის პირველი არ ყოფილა, რომელმაც სიზმრების ანალიზი სცადა, ის უდავოდ ყველაზე ცნობილი პიონერია ამ დარგში. თუმცა, ის თეორეტიკოსი ფსიქოლოგი იყო და მთელი ცხოვრება კლინიკურ პრაქტიკას ეწეოდა, მისი ცხოვრებისეული ნაშრომების უმრავლესობა სხვა იდეათა შემეცნებას ეთმობა, როგორიცაა, აღმოსავლეთისა და დასავლეთის ფილოსოფია, ალქიმია, ასტროლოგია, სოციოლოგია, ლიტერატურა და ხელოვნება. იუნგის ინტერესმა ფილოსოფიისა და ოკულტიზმისადმი მას ბევრის თვალში მისტიკოსის სახელი დაუმკვიდრა, მიუხედავად იმისა, რომ ის ცდილობდა თავი მეცნიერად წარმოეჩინა. მან უდიდესი გავლენა მოახდინა ფსიქოლოგიაზე, „რელიგიურ ფსიქოანალიზზე“, სპირიტუალიზმზე და ახალი ეპოქის მოძრაობაზე.\n\n==ადრეული ცხოვრება==\n===ახალგაზრდობა===\nკარლ გუსტავ იუნგი დაიბადა 1875 წლის 26 ივლისს კესვილში, თურგუს კანტონაში (შვეიცარია). ის მეოთხე და ერთადერთი გადარჩენილი ბავშვი იყო პოლ და ემილი იუნგების ოჯახში. იუნგის მამა ღარიბი მღვდელი იყო, ხოლო დედა მდიდარ შევიცარიულ ოჯახს ეკუთნოდა.\nმინიატიურა|კარლ იუნგი\nროდესაც იუნგი ექვსი თვის იყო, მისი მამა დაინიშნა ლაუფენში ღვთისმსახურად. ამ დროისთვის დაძაბული ურთიერთობები მის მშობლებს შორის იზრდებოდა. ემილი იუნგი იყო ექსცენტრიული და დეპრესიული ქალი, რომელიც თავისი დროის უმეტეს ნაწილს საკუთარ საძინებელ ოთახაში ატარებდა განცალკევებით და როგორც თავად ირწმუნებოდა, გარემოცული იყო სულებით, რომლებიც მას ღამით სტუმრობდნენ. დედის ექსცენტრიულობის გამო, იუნგს მამასთან უკეთესი ურთიერთობა ჰქონდა. მისი თქმით, მისი დედა დღის განმავლობაში ნორმალური იყო, ღამით კი უცნაური და იდუმალი ხდებოდა. იუნგი იხსენებს, რომ ერთ ღამეს, მან იხილა როგორ გამოდიოდა დედის ოთახიდან  მკრთალი ნათელი, გაურკვეველი ფიგურა, რომლის თავიც კისრისგან გამოცალკევებული, ჰაერში გამოკიდებულიყო სხეულის წინ.\n\nიუნგის დედამ დატოვა ლაუფენი და რამდენიმე თვით ბაზელის ახლომდებარე საავადმყოფოში მოთავსდა დაუდგენელი ფსიქიკური ავადმოყოფობის გამო. მამამ იუნგი ემილის გაუთხოვარ დასთან მიიყვანა ბაზელში, მაგრამ მოგვიანებით ისევ მამასთან დაბრუნდა. ემილის უგულისყურო დამოკიდებულებამ და მისმა მუდმივმა დეპრესიამ გავლენა იქონია იუნგის შეხედულებებზე ქალებთან დამოკიდებულებაში, მას „თანდაყოლილი უნდობლობა“ ჩამოუყალიბდა მათ მიმართ. შემდგომში იუნგმა თავის ამ შეხედულებას უწოდა „პირველი დაბრკოლება“ და ეს აისახა მის პატრიარქალური შეხედულებებზე. ლაუფენში სამწლიანი ცხოვრების შემდეგ, 1879 წელს იუნგი გადავიდა საცხოვრებლად Kleinhüningen-ში. ოჯახთან ახლო ურთიერთობამ შეუმსუბუქა ემილის მელანქოლიური და დეპრესიული განწყობა.\n\n===ბავშვობის მოგონებები===\nიუნგი მარტოსული და ინტროვერტი ბავშვი იყო, რომელიც თავისი დედის მსგავსად ირწმუნებოდა, რომ ორი პიროვნულობა ჰქონდა- ერთი, თანამედროვე შვეიცარიელი მოქალაქე. მეორე კი, უფრო მეცხრამეტე საუკუნის პიროვნებას ესადაგებოდა. „პიროვნება ნომერი ერთი“, როგორც ის თავად მოიხსენიებდა, იყო ტიპური სკოლის მოსწავლე, რომელიც აწმყოში ცხოვრობდა. „პიროვნება ნომერი ორი“ ღირესული, ავტორიტეტული და გავლენიანი ადამიანი იყო წარსულიდან.\n\nბავშვობის ბევრმა მოგონებამ წარუშლელი შთაბეჭდილელები მოახდინა მასზე. პატარობისას, იუნგმა გამოძერწა ხის მანეკენი და შეინახა სხვენზე. პერიოდულად, ის ბრუნდებოდა მანეკენთან პაწაწინა ქაღალდების ფურცლებით, რომელზეც გზავნილებს წერდა საიდუმლო ენაზე. მოგვიანებით იუნგმა თქვა, რომ ეს ცერემონია მას სულიერი სიმშვიდისა და  უსაფრთხოების გრძნობას ანიჭებდა. წლების შემდეგ, მან აღმოაჩინა მისი პირადი გამოცდილების მსგავსება ავსტრალიაში არესბულ ტოტემებთან და დაასკვნა, რომ მისი მიერ განხორციელებული ცერემონიალი იყო არაცნობიერისეული რიტუალი, ანალოგი იმისა, რაც შორეულ ადგილებში იგივე სახით ხდებოდა, თუმცა იმ დროს პატარა იუნგისვის ეს სრულიად გაუცნობიერებელი აქტი იყო. მისმა გამოცდილებამ ნაწილობრივ მოახდინა გავლენა მის ფსიქოლოგიურ აღმოჩენებზე (ფსიქოლოგიური არექტიპებსა და კოლექტიური არაცნობიერზე).\n\nოცი წლის ასაკში, ცოტა ხნით ადრე სანამ სასწავლო წელი დასრულდებოდა გიმნაზიაში, ერთმა ბიჭმა ის მიწაზე დააგდო ძლიერი დარტყმით, იუნგი მაშინვე გაითიშა ( შემდგომში იუნგმა გააანალიზა, რომ ეს ინციდენტი ირიბად მის მიერ პროვოცირებული იყო). მაშინ მან გაიფიქრა: „შენ არასდროს არ უნდა დაბრუნდე სკოლაში“: მას შემდეგგ, როგორც კი საშინაო დავალების გაკეთებას დაიწყებდა ან სკოლაში მიდიოდა, გონებას კარგავდა. ის ექვსი თვის განმავლობაში სახლში იმყოფებოდა, მანამდე სანამ ყური არ მოკრა მამის საუბარს სტუმართან. მამა ღელავდა შვილის მომავალზე და ეჭვობდნენ, რომ მას ეპილეფსია ჰქონდა. იუნგმა გააცნობიერა არსებული რეალობა, მისი ოჯახის სიდუხჭირე და აუცილებლობა იმისა, რომ სწავლა გაეგრძელებინა. იუნგი მაშინვე შეუდგა ლათინური გრამატიკის გულმოდგინედ შესწავლას. მან სამჯერ დაკარგა გონება, მაგრამ მტკიცე ნებისყოფა გამოავლინა და გადალახა ეს ბარიერი. მოგვიანებით იუნგმა ამ შემთხვევასთან დაკავშირებით თქვა: „მაშინ გავიგე, რა იყო ნევროზი“.\nმინიატიურა|კარლ იუნგი(1910)\n\n===უნივერსიტეტის წლები===\nიუნგი არ აპირებდა ფსიქიატრიის შესწავლას, რადგან იმ დროს ეს პრესტიჟულ პროფესიად არ ითვლებოდა. თუმცა, ფსიქიატრული ტექსტების შესწავლის შემდგომ,  როდესაც აღმოაჩინა, რომ  ფსიქოზები წარმოადგენს ინდივიდუალური დაავადებას, ძალიან დაინტერესდა ამ სფეროთი. ეს ის შემთხვევა იყო, როდესაც იუნგის ინტერესთა სრული თანხვედრა მოხდა, ბიოლოგიური და სულიერი სფეროების გაერთიანება და მათი კვლევა იყო ის, რაც მისი მოწოდება იყო.\n\n1895 წელს იუნგი ბაზელის უნივერსიტეტში მედიცინას სწავლობდა. 1900 წელს მუშაობა დაიწყო ციურიხში ბუგჰოლცლის ფსიქიატრიულ კლინიკაში, რომელსაც ცნობილი ფსიქიატრი ე. ბლეილერი ხელმძღვანელობდა. 1902 წელს იუნგმა დაიცვა სადოქტორო დისერტაცია თემაზე: ''„ოკულტური ფენომენების ფსიქოლოგია და პათოლოგია“''. 1906 წელს იუნგმა გამოაქვეყნდა თავისი ნაშრომი ''Studies in Word Association'' და მოგვიანებით წიგნის ეგზემპლარი გაუგზავნა ზიგმუნდ ფროიდს. აქედან დაიწყო ექვს წლიანი მეგობრული ურთიერთობა მათ შორის. 1912 წელს იუნგმა გამოქვეყნა ''„არაცნობიერის ფსიქოლოგია“'', რამაც იუნგისა და ფროიდის იდეათა გახლეჩა გამოიწვია. საბოლოოდ, მათი ურთიერთობები ჩიხში შევიდა, არც ერთი არ აღიარებდა საკუთარ შესაძლო შეცდომებს. ფროიდთან დაშორების შემდეგ, იუნგმა განიცადა რთული და ძირეული ფსიქოლოგიური ტრანსფორმაცია, რაც გამოწვეული იყო პირველი მსოფლიო ომით. ჰენრი ელენბერგერმა იუნგის გამოცდილებას „შემოქმედებითი ავადმყოფობა უწოდა“ და შეადარა ის ფროიდის პერიოდს, რომელსაც ის ნევრასტენიას და ისტერიას უწოდებდა.\n\n===სამხედრო კარიერა===\nპირველი მსოფლიო ომის დროს, იუნგი არჩეულ იქნა სამხედრო ექიმად და მეთაურობდა ბრიტანული ოფიცრებისა და სამხედროების ბანაკს. იუნგი ეხმარებოდა სამხედროებს და ცდილობდა, მათი პირობების გაუმჯობესებას. ის აგულიანებდა მათ, უნივერსიტეტის კურსებს დასწრებოდნენ.\n\n===ქორწინება===\n1903 წელს იუნგი დაქორწინდა ემა რაუშენბახზე, რომელიც მდიდარ შევიცარიულ ოჯახს ეკუთნოდა. მათ ხუთი შვილი ეყოლათ, ოთხი გოგო და ერთი ვაჟი. ქორწინებამ ევას გარდაცვალებამდე გასტანა (1955), მაგრამ იუნგს სხვა ქალებთანაც ჰქონდა ურთიერთობები. მისი არაკანონიერი ურთიერთობებიდან პაციენტებსა და მეგობრებს შორის, ყველაზე ცნობილია რომანი საბინა შპილრეინთან და ტონი ვოლფთან.\n\n==ფროიდი==\n===ფროიდთან შეხვედრა===\nიუნგი ოცდაათი წლის იყო, როდესაც მან ვენაში ზიგმუნდ ფროიდს მისწერა წერილი 1906 წელს. ერთი წლის შემდეგ კი პირველად შეხვდნენ ერთმანეთს და  ცამეტი საათის განმავლობაში თითქმის შეუჩერებლად საუბრობდნენ. ექვსი თვის შემდეგ, ფროიდმა (მაშინ იგი 50 წლის იყო) იუნგს გაუგზავნა თავისი ახლადგამოქვეყნებული ესეების კოლექცია შვეიცარიაში. ეს იყო აქტიური თანამშრომლობისა და კორესპონდენციის დასაწყისი, რომელიც ექვს წელიწადს გაგრძელდა და დასრულდა 1913 წლის მაისში. ამ დროისთვის იუნგი ფროიდის მხარდაჭერით არჩეულ იქნა საერთაშორისო ფსიქოანალიტიკის ასოციაციის თავმჯდომარედ.\nმინიატიურა|[[ზიგმუნდ ფროიდი]]\nიუნგი და ფროიდი ინტელექტუალური და პროფესიული თვალსაზრისით ურთიერთგავლენას განიცდიდნენ. ფროიდი იუნგს მოიხსენიებდა „თავის უფროს შვილად, გვირგვინოსან პრინცად და თავის მემკვიდრედ“. 1906 წელს ფსიქოლოგია, როგორც მეცნიერება ჯერ კიდევ თავისი განვითარების დაწყებით სტადიაზე იმყოფებოდა. იუნგი ფსიქიატრიით სტუდენტობის დროს დაინტერესდა, როდესაც გაეცნო ვენის პროფესორის, ფონ ებინგის წიგნს ''„სექსუალური ფსიქოპათია“''. შემდგომში იუნგმა ფსიქიატრ იოზეფ ბრეიერის მეთვალყურეობის ქვეშ დაიწყო ექიმად მუშაობა. ამ დროისთვის კარლი გაეცნო ფროიდის წიგნ ''„სიზმრებს“'' და მის იდეებს არაცნობიერთან დაკავშირებით და ახალი „ფსიქო-ანალიზის“ მიმდევარი გახდა. ამ პერიოდში ფროიდს სჭირდებოდა მოსწავლეები და თანამშრომლები მისი თეორიების განსამტკიცებლად და გასავცელებლად. იუნგი კი ცნობილ კლინიკაში მუშაობდა და მისი გამოკვლევები უკვე ხდიდა ცნობადს საერთაშორისო დონეზე.\n\nთუმცა, იუნგმა შემდგომში შეიცვალა თავისი შეხედულებები ფროიდის ფსიქოანალიზზე. მას არ მოსწონდა ფროიდის თეორიებში სექსუალური განვითარების ცენტრალური როლი და თავისი ყურადღება კოლექტიური არაცნობიერისკენ მიმართა: არაცნობიერი ნაწილისკენ, რომელიც შეიცავს წინაპრებისგან მემკვიდრეობით გადმოცემულ მახსოვრობასა და იდეებს. იუნგი ფიქრობდა, რომ ლიბიდო (ფროიდისეული განმარტებით, სექსუალური ენერგია. მოგვიანებით, იუნგმა ლიბიდოს ცნება გააფართოვა და ის მას სასიცოცხლო ენერგიის კონტექსტში განიხილავდა) მნიშვნელოვანი წყარო იყო პიროვნული ზრდისთვის, თუმცა ფროიდისგან განსხვავებით, ის მიიჩნევდა, რომ მხოლოდ ის არ იყო პასუხისმგებელი ადამიანის მთლიანი პიროვნულობის ფორმირებაში.\n\n===ჟურნალის რედაქტორი===\n1908 წელს იუნგი გახდა ყოველწლიური ჟურნალ ''ფსიქოანალიტიკური და ფსიქოპათოლოგიური გამოკვლევების'' რედაქტორი. ერთი წლის შემდეგ, იუნგი ფროიდთან და სანდორ ფერენჩისთან ერთად ამერიკაში გაემგზავრა ფსიქოანალიზზე სასაუბროდ. 1910 წელს ის გახდა საერთაშორის ფსიქოანალიტიკური ასოციაციის თავმჯდომარე. მაშინ, როდესაც იუნგი მუშაობდა თავის ნაშრომზე ''„არაცნობიერის ფსიქოლოგია“'' (Wandlungen und Symbole der Libido), დაძაბულმა ურთიერთობამ ფროიდსა და იუნგს შორის საგრძნობლად იმატა. უთანხმოების მთავარი მიზეზი მათ მიერ ლიბიდოს ცნებისა და რელიგიისადმი განსხვავებული ხედვა იყო. 1912 წელს დაძაბულობამ პიკს მიაღწია. ფროიდი სტუმრად ეწვია თავის კოლეგა ლუდვიგ ბინსვანგერს შვეიცარიაში, კროიცლინგენში და არ ესტუმრა იუნგს, რომელიც იქვე ახლომდებარე ციურიხში ცხოვრობდა, რამაც ძალიან გაანაწყენა იუნგი. მცირე ხნის შემდეგ, იუნგი კვლავ ჩავიდა ამერიკაში და ჩაატარა ლექციები, რომელიც გამოქვეყნდა ''ფსიქოანალიზის თეორიის'' სახელწოდებით, 1912 წელს.  ლექციებზე იუნგმა გამოთქვა თავისი განსხვავებული შეხედულებები ლიბიდოზე, თუმცა იმ თეორიების შესახებ არ უსაუბრია, რითაც ის ცნობილი გახდა მომდევნო ათწლეულში.\nმინიატიურა|მარცხნივ|ჯგუფური ფოტო კლარკის უნივერსიტეტის წინ. სხედან: [[ფროიდი]], [[ჰოლი]], იუნგი; დგანან: [[ბრილი]], [[ერნესტ ჯონსი]], [[ფერენცი]]. 1909 წელი.\n\n===მგზავრობა ამერიკაში===\n1909 წელს იუნგი და ფროიდი გაემგზავრნენ კლარკის უნივერსიტეტში, ფსიქოლოგ სტენლი ჰოლის მიერ დაგეგმილ კონფერენციაში მონაწილეობის მისაღებად. კონფერენციას ესწრებოდა ოცდაშვიდი ცნობილი ფსიქიატრი, ნევროლოგი და ფსიქოლოგი. ამ შეხვედრისას იუნგმა გავლენიანი ამერიკელების კეთილგანწყობა მოიპოვა. შემდეგ წელს ის კვლავ დაბრუნდა ამერიკაში მოკლე ვიზიტით. 1912 წელს კი ექვსკვირიანი ლექციები ჩაატარა ფორდჰემის უნივერსიტეტში.\n\n===უკანასკნელი შეხვედრა ფროიდთან===\nმინიატიურა|ფროიდის ორიგინალი ხელნაწერი, იუნგისადმი მიწერილი  (1913)\n1912 წლის ნოემბერში, იუნგი და ფროიდი შეხვდნენ ერთმანეთს მიუნხენში, სადაც ცნობილ კოლეგებთან ერთად განიხილავდნენ ფსიქოანალიტიკურ ჟურნალს. ახალი ფსიქოანალიტიკური ესეს განხილვისას, რომელიც შეეხებოდა ამენჰოტეპ IV-ს, იუნგმა გამოთქვა თავისი მოსაზრება, თუ რა სახის კონფლიქტებთან იყო დაკავშირებული ეს ესე ფსიქოანალიტიკურ მოძრაობასთან. როდესაც იუნგი საუბრობდა, ფროიდს გული წაუვიდა.\n\nიუნგი და ფროიდი ერთნამეთს პირისპირ უკანასკნელად 1913 წლის სექტემბერში შეხვდნენ მეოთხე საერთაშორისო ფსიქოანალიტიკურ კონგრესზე მიუნხენში. იუნგმა ისაუბრა ანალიტიკურ ფსიქოლოგიაზე და ფსიქოლოგიურ ტიპებზე - ინტროვერტზე და ექსტრავერტზე, რაც წარმოადგენდა ერთგვარად იმ ძირითად ცნებებს, რითაც იუნგი დაშორდა ფროიდის ფსიქოანალიზს და მის თეორიებს.\n\n==განმარტოება==\n1912 წელს იუნგმა გამოაქვეყნა თავისი წიგნი ''„არაცნობიერის ფსიქოლოგია“'', რამაც ფროიდთან განხეთქილება გამოიწვია. მათ მიმოწერებში ნათლად იკვეთებოდა, რომ ფროიდი არ ეთანხმებოდა იუნგის წამოყენებულ იდეებს. თავის ავტობიოგრაფიულ ნაშრომში (''Memories, Dreams, Reflections'') ფროიდის ამ დამოკიდებულებას იუნგი „ხმამაღლა გაჟღერებულ საყვედურს“ უწოდებს. იგი ყველამ მიატოვა მისი ორი კოლეგის გარდა. იუნგი თავის წიგნს შემდეგნაირად ახასიათებს: „... ნაწილობრივ წარმატებული მცდელობა, რათა შეიქმნას უფრო ფართო სივრცე სამედიცინო ფსიქოლოგიისთვის და ადამიანის მთლანი ფსიქიკის ფენომენი ხედვის არეში მოექცეს“ (წიგნი მოგვიანებით შესწორდა და 1922 წელს ''„სიმბოლოების ტრანსფორმაციის“'' სახელით გამოიცა).\n\n===ლონდონი 1913-14===\n1913 და 1914 წლებში იუნგი სიტყვით გამოდიოდა ლონდონში ფსიქო-სამედიცინო საზოგადოების შეხვედრებზე. მისი მოგზაურობები მალე შეწყდა ომის გამო, თუმცა ის მაინც ახერხებდა თავისი იდეების მიწვდენას ინგლისში. მან თარგმნა და გამოაგვექნა თავისი ნაშრომების პირველი ინგლისურენოვანი ტომი.\n\n===წითელი წიგნი===\n1913 წელს, ოცდათვრამეტი წლის იუნგმა გამოსცადა საშინელი „შეტაკება არაცნობიერთან“. მას ჰქონდა ჰალუცინაციები და ესმოდა ხმები. იუნგი ფიქრობდა, რომ ფსიქოზი ან შიზოფრენია ჰქონდა. მან ჩათვალა, რომ ეს ღირებული გამოცდილება იქნებოდა მისთვის და ახდენდა  ჰალუცინაციების სტიმულირებას, მისივე ტერმინოლოგიით, იყენებდა „აქტიურ წარმოსახვას“. ის იწერდა ყველაფერს, რასაც გრძნობდა, პატარა ჟურნალში. შემდგომში იუნგმა დაიწყო მისი შენიშვნების გადაწერა დიდ წითელტყავიან წიგნში, რომელზეც თექვსმეტი წლის მანძლიზე პერიოდულად მუშაობდა.\n\nიუნგს არანაირი მინიშნება არ დაუტოვებია იმის შესახებ, თუ რეალურად რას უწოდებდა ის ''„წითელ წიგნს“''. 1984 წელს იუნგის ოჯახმა წიგნი ბანკის სეიფში შეინახა. Sonu Shamdasani, ისტორიკოსი ლონდონიდან, სამი წლის განმავლობაში ცდილობდა დაერწმუნებინა იუნგის მემკვიდრენი, რომ წიგნი გამოექვეყნებინათ, მაგრამ ყოველ ჯერზე უარით ისტუმრებდნენ. თუმცა, იუნგის შვილიშვილმა, რომელიც განაგებდა ფსიქოლოგის არქივს, მისი გამოქვეყნება გადაწყვიტა და 2009 წელს წიგნი მცირე ნაწილისთვის ხელმისაწვდომი გახდა.\n\n2007 წელს წიგნის 10,200 ეგზემპლარი დასკანერდა და 2009 წლის 7 ოქტომბერს გერმანიაში გამოიცა გაზეთ ნიუ-იორკ ტაიმსისთვის.\n\nრუბინის ხელოვნების მუზეუმში, ნიუ-იორკში მოაწყვეს იუნგის ორიგინალი ხელნაწერების (''„წითელი წიგნისა“'' და  პატარა ჟურნალების) გამოფენა. მკვლევარების აზრით, იუნგმა „ამ წიგნზე მუშაობის დროს განავითარა არქეტიპების თეორიები, კოლექტიური არაცნობიერი და ინდივიდუალიზაციის პროცესი“. გვერდების ორი მესამედი ნაწილი კი იუნგის ილუმინაციებს  შეიცავს.\n\n===ლონდონი და ამერიკა===\n1920, 1923, 1925 წლებში იუნგმა სემინარები ჩაატარა ლონდონში. 1924-25 წლებში ის ასევე ეწვია ამერიკას. მისთვის განსაკუთრებული მნიშვნელობა ჰქონდა ნიუ-მექსიკოს შტატში ტაოს-პუებლოს ინდიელთა ტომებთან სტუმრობას, რომელიც აღწერილი აქვს თავის ავტობიოგრაფიულ ნაშრომში.\n\nმინიატიურა|მთა ელგონი, [[კენია]].\n\n===აღმოსავლეთ აფრიკა===\n1925 წლის ოქტომბერში იუნგი გაემგზავრა თავის ყველაზე ამბიციურ „ფსიქოლოგიურ ექსპედიციაში“. მას თან ახლდა ორი კოლეგა. აფრიკაში მოგზაურობის დროს, მათ გაიცნეს ინგლისელი ქალბატონი, რუთ ბეილი, რომელიც რამდენიმე კვირის მერე შეუერთდა  ექსპედიციას. მათ იმოგზაურეს კენიასა და უგანდაში, იმ იმედით, რომ კულტურულად იზოლირებულ ადგილობრივ მოსახლეობასთან გასაუბრებით გაამდიდრებდნენ თავიანთ ცოდნასა და გამოცდილებას „პრიმიტიულ ფსიქოლოგიაზე“. მოგზაურობამ აფრიკაში დიდი წვლილი შეიტანა იუნგის კვლევებში.\n\n===ამერიკა 1936===\n1936 წელს იუნგი კვლავ გაემგზავრა ამერიკაში და ჩაატარა ლექციები ნიუ-იორკში და ახალ ინგლისში. 1937 წელს ლექციები ჩაატარა იელის უნივერსიტეტში, რომელიც შემდგომში წიგნად გამოიცა, სახელწოდებით ''„რელიგია და ფსიქოლოგია“''. იუნგი წიგნის შესავალში წერს: „ჩემი ამოცანაა იმ კავშირის წარმოჩენა, რომელიც ფსიქოლოგიასა და რელიგიას შორის არსებობს. ჩემს ამოცანად იმის ჩვენებაც მიმაჩნია, რა შეუძლია ფსიქოლოგიას რელიგიის შესახებ გვამცნოს“.\n\n===ინდოეთი===\nმინიატიურა|[[ტაოს-პუებლო]]ს საცხოვრებელი კომპლექსი, ნიუ-მექსიკო, აშშ\n1937 წლის დეკემბერში, იუნგმა კვლავ დატოვა ციურიხი და ინდოეთში გაემგზავრა. ინდოეთში მან პირველად იგრძნო „უცხო კულტურის პირდაპირი გავლენა“. აფრიკაში ენობრივი ბარიერის გამო მისი ურთიერთობა ადგილობრივ მოსახლეობასთან მეტწილად  შეზღუდული იყო. ინდოეთში კი ამ მხრივ უფრო ფართო შესაძლებლობები ჰქონდა. ინდუისტურმა ფილოსოფიამ მთავარი როლი ითამაშა მის ფსიქოლოგიაში სიმბოლიზმისა და არაცნობიერის გაგებაში. თუმცა, იუნგმა თავი აარიდა ინდიელ ფილოსოფოსთან, რამანა მაჰარშისთან შეხვედრას. ის მიიჩნევდა, რომ რამანა საკუთარ თვითობაში გაცნობიერებული პიროვნება იყო და აღიარებდა, რომ არ ესმოდა მაჰარშის თვითრეალიზაციის და მისი ქმედებების. ის ასევე აღიარებდა, რომ ფსიქოლოგია არ იყო კომპეტენტური აღმოსავლური თვითშემეცნების ამოსაცნობად. ამ მოგზაურობის დროს იუნგი სერიოზულად დაავადდა დელირიუმით და ორი კვირა იმყოფებოდა საავადმყოფოში. 1938 წლიდან მისი მოგზაურობები ევროპით შემოფარგლებოდა.\n\n===უკანასკნელი პუბლიკაციები და სიკვდილი===\nიუნგი სიცოცხლის ბოლომდე აქვეყნებდა წიგნებს. მათ შორის „მფრინავ თეფშებზე“, თანამედროვე მითი ცაში მფრინავი ობიექტების შესახებ (1959), სადაც ის აანალიზებს ამოუცნობი მფრინავი ობიექტების არქეტიპუნლ მნიშვნელობებს და შესაძლო ფსიქოლოგიურ დატვირთვას. იუნგი მეგობრობდა ინგლისელ რომაელ კათოლიკე მღვდელთან, მამა ვიქტორ ვაითთან, წიგნის ''„პასუხი იობს“'' გამოქვეყნების შემდგომ.\n\nიუნგი გარდაიცვალა 1961 წლის 6 ივლისს, შვეიცარიაში, კიუსნახტის კომუნაში.\n\n==ფსიქოლოგია==\n=== ანალიზური ფსიქოლოგიის საფუძვლები ===\nიუნგმა დააარსა ფსიქოთერაპიის ახალი სკოლა, რომელსაც ანალიტიკური ფსიქოლოგია ეწოდება.\n\nიუნგის თეორიები მოიცავს:\n*ინტროვერტისა და ექსტრავერტის ცნებას.\n*კომპლექსის ცნებას.\n*კოლექტიური არაცნობიერის ცნებას, რომელიც მოიცავს არქეტიპებს.\n*სინქრონულობას, როგორც ურთიერთობის ფორმას, რომელიც არ არის  კაუზალური.\n\n===ინტროვერტი და ექსტრავერტი===\nიუნგის თეორიის მიხედვით, ყოველი ადამიანი განეკუთვნება ორი კატეგორიის ფსიქოლოგიური ტიპიდან ერთ-ერთს, ინტროვერტს ან ექსტრავერტს. ამ ორ ფსიქოლოგიურ ტიპს იუნგი ადარებს უძველეს არქეტიპებს, აპოლონს და დიონისეს.\n\nინტროვერტის ტიპის ადამიანი დაკავშირებულია აპოლონურ საწყისთან, რომელიც ისწრაფვის შემეცნებისკენ. ინტროვერტის ორიენტაცია მიმართულია საკუთარი შინაგანი სამყაროს, მსოფმხედველობისა და წარმოსახვითი სფრეოების  ჩაღმავებისკენ. ამ ტიპის ადამიანები ხანდახან თავს არიდებენ სხვა ადამიანებთან აქტიურ ურთიერთობებს და მეტწილად შორსმჭვრეტელი, გულჩათხრობილი და ჩაფიქრებული პიროვნებები არიან.\n\nექსტრავერტის ტიპის ადამიანები დიონისესთან ასოცირდებიან, რომლებიც აქტიურად არიან ჩართულნი გარესამყაროს აქტივობებში. ექსტრავერტი ფოკუსირებულია გარემომცველ საგნებზე, შეგრძნებით აღქმასა და ქმედებებზე. ამ ტიპის ადამიანები ენერგიულები და სიცოცხლით სავსე პიროვნებები არიან, თუმცა დიონისურ საწყისთან მჭიდრო კავშირმა შესაძლოა მათ საკუთარ თავთან კავშირი დააკარგვინონ.\nმინიატიურა|ფსიქიკის სტრუქტურა:<br />1. ეგო<br />2. ცნობიერება<br />3. პიროვნული არაცნობიერი<br />4. კოლექტიური არაცნობიერი<br />5. კოლექტიური არაცნობიერის ნაწილი, რომელიც შეიცავს არქეტიპებს.\n\n===არაცნობიერი===\nიუნგსა და ფროიდს შორის წარმოქმნილი  უთანხმოების მთავარი მიზეზი მათ მიერ არაცნობიერის ურთიერთგანსხვავებული ხედვა იყო. იუნგი ფროიდისეულ თეორიას არაცნობიერზე არასრულად და ზედმეტად ნეგატიურად თვლიდა. იუნგის აზრით, ფროიდი მიიჩნევდა, რომ არაცნობიერი მხოლოდ ჩახშული ემოციებისა და სურვილების საწყობი იყო. იუნგი ეთანხმებოდა არაცნობიერის ფროიდისეულ მოდელს და მას „პიროვნული არაცნობიერი“ უწოდა, თუმცა ის ვარაუდობდა, რომ არსებობდა მეორე, გაცილებით უფრო ღრმა ფორმა არაცნობიერის, რომელიც პიროვნული არაცნობიერის (ქვეცნობიერის) ქვემოთ იყო განლაგებული. იუნგმა მას კოლექტიურ არაცნობიერი უწოდა, სადაც მისი აზრით, არქეტიპები „ბინადრობდნენ“. მართალია, ფროიდი ეთანხმებოდა ფსიქიკაში კოლექტიური არაცნობიერის არსებობას, თუმცა ის მას მხოლოდ მთლიანი ფსიქიკის დანამატად მიიჩნევდა.\n\n===ინდივიდუალიზაცია===\nიუნგი მიიჩნევდა, რომ ადამიანის ფსიქიკური მთლიანობის შესანარჩუნებლად აუცილებელი იყო ინდივიდუალიზაციის პროცესი, ცნობიერისა და არაცნობიერის ურთიერთშეთანხმებული მოქმედება და ამასთან მათი ავტონომიის შენარჩუნება.\n\nინდივიდუალიზაცია გულისხმობს ტრანსფორმაციის პროცესს, როდესაც პიროვნული და კოლექტიური არაცნობიერი ქმნიან ცნობიერებას (სიზმრების, აქტიური წარმოსახვის ან თავისუფალი ასოციაციების საშუალებით), რათა შენარჩუნდეს პიროვნული მთლიანობა. ეს სრულიად ბუნებრივი და აუცილებელი პროცესია ადამიანის ფსიქიკის სიჯანსაღისა და მთლიანობისთვის.\n\nგარდა ფიზიკური და ფსიქიკური სიჯანსაღისა, ადამიანები რომლებიც აღწევენ ინდივიდუალიზაციას არიან ჰარმონიულები, დინჯები და აქვთ მაღალი პასუხისმგებლობის გრძნობა. ისინი აფასებენ ისეთ ადამიანურ ღირებულებებს, როგორიცაა თავისუფლება და  სამრთლიანობა. ამასთან, კარგად ესმით ადამიანური ბუნება და სამყაროს არსი.\n\n===პერსონა===\nთავის ფსიქოლოგიურ თეორიაში იუნგი განმარტავს, რომ პერსონა არის ადამიანის მიერ შეგნებულად შექმნილი პიროვნულობა ან  ინდივიდუალობა (იდენტურობა), რომელსაც ის წარმოქმნის კოლექტიური ფსიქიკის გავლენით სოციალიზაციის, კულტურული ასიმილაციისა და გამოცდილების შედეგად. იუნგმა ეს ტერმინი შემთხვევით არ შეარჩია, ვინაიდან მისი თავდაპირველი მნიშვნელობა გულისხმობს ნიღაბს, რომელსაც მსახიობი ატარებს, რათა განასახიეროს თავისი როლი, რომელსაც ის თამაშობს.\n\nპერსონა არის „კოლექტიური ფსიქიკის“ მიერ შექმნილი ნიღაბი, რომელსაც ადამიანი სოციალურ ურთიერთობებში იყენებს და ისე ირგებს, რომ თავად მას და სხვებსაც სჯერათ მისი შენიღბული ინდივიდუალობის, იმ შემთხვევაშიც კი თუკი ის კარგად გათამაშებული როლია. იუნგი მიიჩნევდა, რომ „პერსონა-ნიღაბი“ იყო რთული სისტემა, რომელიც კოორდინირებდა ინდივიდუალ ცნობიერებასა და სოციალურ საზოგადოებას შორის: „ის არის მედიატორი ინდივიდსა და საზოგადოებას შორის, ის სახე, რითაც ადამიანი ჩნდება სხვების თვალში“. ის ერთგვარად წარმოადგენს  სახასიათო ნიღაბს, რომელსაც მსახიობი ირგებს თატრალური წარმოდგენისას და ასრულებს ორმაგ ფუნქციას: ერთი მხრივ, ცდილობს სხვებზე შთაბეჭდიების მოხდენას, ხოლო მეორე მხრივ კი, საკუთარი ნამდვილი ინდივიდუალური ბუნების დამალვას (ნაწილობრივ). თერაპევტები პაციენტებს ეხმარებიან ინდივიდუალიზაციაში, რომლის დროსაც ადამიანი იბრუნებს მის „ნამდვილ სახეს“. ეს პროცესი მიიღწევა საკუთარი თავის პერსონული ნიღბისგან გათავისუფლებით და არაცნობიერი იმპულსური ძალებისგან დახსნით.\n\nიუნგის თეორიამ უდიდესი წვლილი შეიტანა მენეჯმენტში. არა მხოლოდ იმიტომ, რომ მენეჯერებსა და აღმასრულებელი ორგანოების ხელმძღვანელებს სჭირდებათ „მენეჯმენტური პერსონა“ (კორპორატიული ნიღაბი) და  თავდაჯერება, არამედ იმისთვისაც, რომ სწორად შეაფასონ თუ სინამდვილეში როგორი პიროვნებები არიან მათი დაქვემდებარებულები, რათა მართონ ისინი (მაგალითად, პიროვნული ტესტებით).\nმინიატიურა|[[მანდალა]], მთლიანობის სიმბოლო \n\n===სპირიტუალიზმი===\nიუნგი საკუთარ თავზე და თავის პაციენტებზე ჩატარებული სამუშაობის შედეგად დარწმუნდა, რომ ცხოვრებაში მატერიალური მიზნების მიღმა  არსებობს სულიერი სწრაფვებიც. მას სჯეროდა, რომ ადამიანების მთავარი დანიშნულება იყო მათი თანდაყოლილი შესაძლებლობების აღმოჩენა და სრულქმნა. ქრისტიანობის, ინდუიზმის, ბუდიზმის, გნოსტიციზმის, დაოიზმის და სხვათა ტრადიციების შესწავლის საფუძველზე იუნგი დარწმუნდა, რომ ყველა რელიგიის მისტიკური გული იყო ინდივიდუალიზაცია. ეს იყო მოგზაურობა საკუთარი თავის საპოვნელად და ამავე დროს ღმერთის აღმოსაჩენადაც. ფროიდის ობიექტივისტური მსოფმხედველობისგან განსხვავებით, იუნგი პანთეისტურმა ხედვამ დაარწმუნა, რომ ადამიანის კარგად ყოფნისთვის მნიშვნელოვანი იყო სულიერი გამოცდილება და ის თითოეული ინდივიდის სიცოცხლეს აიგივებდა მთლიან სამყაროდ. იუნგის რელიგიური შეხედულებები უპირისპირდებოდა ფროიდისეულ სკეპტიციზმს რელიგიაზე. მისი მოსაზრება რელიგიაზე, როგორც გზისა ინდივიდუალიზაციის მისაღწევად, ძალიან პოპულარული გახდა და მისი ნაშრომები დღემდე გამოიყენება რელიგიური ფსიქოლოგიის ანალიზში, თუმცა მის იდეებს ჰყავს კრიტიკოსებიც.\n\n===ალქიმია===\n1940 წლიდან იუნგის ნაშრომები ფოკუსირებული იყო ალქიმიაზე.\n\n1944 წელს იუნგმა გამოაქვეყნა თავისი ნაშრომი „ფსიქოლოგია და ალქიმია“, სადაც ის აანალიზებს ალქიმიურ სიმბოლოებს და აჩვენებს მის პირდაპირ კავშირს ფსიქოანალიტიკურ პროცესებთან. ის ალქიმიკურ პროცესებს ადარებს ტრანსფორმაციას, რომელსაც გადის სული დაბალი საფეხურებიდან სრულყოფილებამდე და ინდივიდუალიზაციის მეტაფორად მიიჩნევს.\n\n1963 წელს იუნგის კოლექტიურ ნაშრომებს შორის პირველად გამოქვეყნდა Mysterium Coniunctionis, რომელიც იუნგის უკანასკნელი წიგნია. მისი მთავარი თემატიკა მოიცავს მითოლოგიურ არქეტიპებს, რომელიც ცნობილია როგორც მზისა და მთვარის წმინდა ქორწინება. იუნგი ფიქრობდა, რომ ალქიმიის საფეხურები - გაშავება, გათეთრება, გაწითლება და გაყვითლება შეიძლება მიჩნეულ ყოფილიყო ინდივიდუალიზაციის სიმბოლოდ, რომელიც მის საუკეთესო ტერმინს წარმოადგენს პიროვნული ზრდის გამოსახატად.\n\n===ალკოჰოლიზმი===\nიუნგი ალკოჰოლიზმის სამკურნალოდ მიმართავდა სპირიტუალიზმს. ის ერთხელ მკურნალობდა ამერიკელ პაციენტს (როულანდ ჰაზარდი), რომელიც ქრონიკული ალკოჰოლიზმით იტანჯებოდა. უშედეგო მკურნალობის შემდეგ, იუნგმა განუცხადა პაციენტს, რომ მისი მდგომარეობა უიმედო იყო და ერთადერთ გამოსავლად სპირიტუალიზმი რჩებოდა. იუნგმა შენიშნა, რომ იყო შემთხვევები როდესაც ამ მეთოდით ინკურნებოდნენ სრულიად უიმედო ალკოჰოლიკები.\n\nიუნგის პაციენტმა მისი რჩევა მიიღო და დაიწყო ამ მეთოდით მკურნალობა. ის დაბრუნდა ამერიკაში და შეუერთდა პირველსაუკუნოვან ევანგელისტურ მოძრაობას. მან ასევე სხვა ალკოჰოლისტებს უამბო იმ სულიერი გამოცდილების მნიშვნელობის შესახებ, რომელითაც იუნგი მას მკურნალობდა. ჰაზარდის ერთ-ერთი ალკოჰოლიკი მეგობარი შეუერთდა ევანგელისტურ მოძრაობას და მოგვიანებით ალკოჰოლიზმის სამკურნალო დაწესებულების (Alcoholics Anonymous) ერთ-ერთი დამფუძნებელი გახდა.\n\n===ხელოვნების თერაპია===\nიუნგი მიიჩნევდა, რომ ხელოვნებას შეეძლო გამოეხატა პიროვნების შინაგანი განცდები: ტკივილი, შიში, მღელვარება ან დადებითი ემოციები, რომელსაც მაამებელი და სამკურნალო ზეგავლენის მოხდენა შეეძლო. თავის პაციენტებთან მუშაობის და ასევე საკუთარი პირადი გამოკვლევების შედეგად მან დაასკვნა, რომ ადამიანის წარმოსახვის მიერ შექმნილი ხატებები და შთაბეჭდილებები შესაძლოა სასარგებლო აღმოჩნდეს ემოციური სტრესის სამკურნალოდ. იუნგი ხშირად ხატავდა, აფერადებდა, ქმნიდა საგნებსა და კონსტრუქციებს ემოციური სტრესის დროს და ხელოვნებას საუკეთესო თერაპიად თვლიდა.\n\n==პოლიტიკური შეხედულებები==\n===სახელმწიფო===\nიუნგი თვლიდა, რომ ადამიანის ინდივიდუალური უფლებები სახელმწიფოსთან და საზოგადოებასთან მიმართებაში შეზღუდული იყო. ის ხედავდა, რომ სახელმწიფო აღიქმებოდა, როგორც „ერთგვარი ცოცხალი ორგანიზმი, რომლისგანაც ყველაფერს უნდა ელოდო“ და ის წარმოადგენდა მხოლოდ „ნიღაბს იმ ადამიანებისთვის, რომლებმაც იცოდნენ მისით მანიპულირება“, სახელმწიფო წყობას მონობის ერთ-ერთ ფორმად მიიჩნევდა. იუნგი ასევე ფიქრობდა, რომ სახელმწიფომ „შთანთქა რელიგიური ძალები“ და აქედან გამომდინარე, მან მიითვისა „ღმერთის ადგილი“, ის  „სახელმწიფო მონობას თაყვანისცემის ერთგვარი ფორმად“ მიიჩნევდა. იუნგის დაკვირვების მიხედვით, სახელმწიფო და რელიგიური წარმოდგენები ძალიან ჰგვანან ერთმანეთს: „სასულე საკრავების ბენდები, დროშები, ბანერები, პარადები, დემონსტრაციები პრინციპში არ განსხვავდება საეკლესიო პროცედურებისგან, რომლის საშუალებითაც დემონებს ებრძვიან“. იუნგის აზრით, ღმერთის ჩანაცვლებამ სახელმწიფოთი მოახდინა საზოგადოებაში რელიგიის სახეცვლილება (დეგრადირება) და მიიღო ფანატიზმის სახე, რომელიც ძალიან ჰგავს ბნელი საუკუნეებისდროინდელ ფანატიკურ განწყობას ეკლესია-სახელმწიფოებში, სადაც რაც უფრო მეტად ეთაყვანებოდნენ სახელმწიფოს, მით მეტად იზღუდებოდა თავისუფლება და მორალი. ყოველივე ეს კი, იუნგის აზრით, აფერხებს პიროვნების ფსიქიკურ განვითარებას და ხელს უშლის მას იქონოს საკუთარი ჩამოყალიბებული მოსაზრებები.\n\n===გერმანია 1933-1939===\nიუნგის ბევრი მეგობარი და კოლეგა ებრაელი იყო და ის მათთან მეგობრულ ურთიერთობას ინარჩუნებდა 1930-იან წლებშიც, როდესაც ანტისემისტური განწყობა სუფევდა გერმანიაში და სხვა ევროპულ ქვეყნებში. თუმცა, ამასთან ის ინარჩუნებდა პეროფესიულ ურთიერთობებს ფსიქოთერაპევტებთან გერმანიაში, რომლებიც ნაცისტურ რეჟიმს უჭერნენ მხარს. არსებობდა მოსაზრებები, რომ იუნგი თავადაც სიმპატიით იყო განწყობილი ნაციზმის მიმართ.\n\n1933 წელს, როდესაც ნაცისტებმა მოიპოვეს სახელმწიფო ძალაუფლება გერმანიაში, იუნგმა მონაწილეობა მიიღო ფსიქოთერაპიის საზოგადო სამედიცინო საზოგადოების რესტრუქტურიზაციაში. საზოგადოება ორ ძირითად ნაწილად იყო დაყოფილი:\nმინიატიურა|მარცხნივ|იუნგის სამედიცინო დაწესებულება, [[კიუსნახტი]], შვეიცარია.\n1. პირველი ნაწილი მხოლოდ გერმანელებისთვის იყო განკუთნილი და ხელმძღვანელობდა  Matthias Göring, ადლერისეული ფსიქოტერაპიის მიმდევარი.\n\n2. მეორე ნაწილს წარმოადგენდა ფსიქოთერაპიის ზოგადი სამედიცინო დაწესებულება, რომელსაც იუნგი ხელმძღვანელობდა. გერმანული ნაწილი მიეკუთნებოდა საერთაშორისო საზოგადოების ფილიალს.\n\nსაერთაშორისო საზოგადოების კონსტიტუციის მიხედვით, ცალკეული ექმიმებს ჰქონდათ უფლება საზოგადოებას შეერთებოდნენ. ეს გულისხმობდა იმას, რომ გერმანელ ებრაელ ექიმებს შეეძლოთ შეენარჩუნებინათ პროფესიული სტატუსი, როგორც ინდივიდუალურ წევრებს, მიუხედავად იმისა, რომ ისინი განდევნილნი იყვნენ გერმანული ფილიალებიდან და ასევე გერმანული სამედიცინო საზოგადოებებიდან, რომლებიც ნაცისტების მიერ იმართებოდა.\n\nიუნგმა, როგორც საერთაშორისო განყოფილების ხელმძღვანელმა, აიღო პასუხისმგებლობა ჟურნალ ''Zentralblatt für Psychotherapie''-ის  გამოქვეყნებისთვის. 1933 წელს, ამ ჟურნალში გამოქვეყნდა ნაცისტური რეჟიმის და ჰიტლერის წიგნის „ჩემი ბრძოლა“ ( Mein Kampf) მხარდამჭერი განცხადებები. 1934 წელს იუნგმა შვეიცარიულ ჟურნალში, „ახალი ციურიხის გაზეთი“, განაცხადა, რომ ზემოთხსენებულ ჟურნალში გამოთქმული პრო-ნაცისტური განცხადებების მის პოზიციასთან დაკავშირება მისთვის „დიდი გაოცება და იმედგაცრუება იყო“.\n\nიუნგს არ გაუწყვეტია ურთიერთობა ჟურნალთან, მაგრამ მან დანიშნა ახალი რედაქტორი კარლ ალფრედ მეირეი. ჟურნალი იუნგისა და მეიერის ხელმძღვანელობით, ინარჩუნებდა დისტანციურ დამოკიდებულებას ნაციზმთან მიმართებაში და მხარდაჭერას უცხადებდნენ ებრაელ ექიმებს.\n\nროდესაც გერმანელებმა აქტიურად დაიწყეს საერთაშორისო სამედიცინო ნაწილის მოქცევა ნაციზმის ზეგავლენის ქვეშ, იუნგი გადადგა თანამდებობიდან, 1939 წელს, როდესაც დაიწყო მეორე მსოფლიო ომი.\n\n===პასუხი ნაციზმს===\nევროპულ მითოლოგიასა და ხალხის ფსიქლოგიაში კარგად გათვითცნობიერებული იუნგი, ნაცისტურ რეჟიმთან  საერთო ინტერესებს იზიარებდა. თუმცა, ის მალე მიხვდა, რა უარყოფით გავლენას ახდენა ნაციზმი. იუნგი საკუთარ თავს აიგივებდა გერმანულ სულთან (Volkstumsbewegung) 1920-1930 წლებში, სანამ ნაცისტურმა კოშმარმა არ აიძულა, რომ წარმართული მეტაფორები უარყოფით ასპექტში დაენახა, რომელზეც საუბრობს 1936 წლის ესეში.\n\nარსებობს ნაწერები, საიდანაც დასტურდება, რომ იუნგი არ ემხრობოდა ნაციზმს. თავის ესეში ''Wotan'', იუნგი აღწერს ჰიტლერის გავლენას გერმანიაზე, როგორც „ერთ ადამიანს, რომელმლის „შეპყრობილობამ“ დააიმფიცირა მთელი ერი ისეთი მასშტაბით, რომ ყველაფერმა მისი წყევლის გარშემო დიაწყო მოძრაობა“.\n\nიუნგი მოგივიანებით ამბობს: „ჰიტლერი ჰგავს რეალური პიროვნების „ორსახოვნებას“, თითქოს ჰიტლერი ადამიანი წარმოადგენს მხოლოდ დანამატს, რომელიც ძალიან ფრთხილად იმალება, რათა არ დაარღვიოს მექანიზმი... შენ ვერასდროს შეძლებ მასთან საუბარს. იქ არავინ არის... ის არ წარმოადგენს ინდივიდს; მასში მთელი ერია მოქცეული“.\n\n1948 წელს კაროლ ბაუმენთან ინტერვიუში, ის უარყოფს ნაცისტური მოძრაობისადმი რაიმე სიმპათიას და ამბობს: „ყველასთვის, ვისაც ჩემი წიგნები წაუკითხავს, ცხადი უნდა იყოს ის ფაქტი, რომ მე არასდროს ვიყავი სიმპატიით განწყობილი ნაციზმის მიმართ და არასდროს ვყიფილვარ ანტისემიტი. არანაირ ცრუ ციტირებას, მცდარ თაგმანს და არასწორად გაგებულ ნაწერს არ შეუძლია შეცვალოს ჩემი ნამდვილი შეხედულება. ყველა მსგავსი პასაჟი გაყალბებულ იქნა ან ბოროტული განზრახვით ან უცოდინარობით. გარდა ამისა, ჩემი მრავალწლიანი მეგობრული ურთიერთობა ჩემს ებრაელ კოლეგებთან და პაციენტებთან უგულებელყოფს შეხედულებებს ჩემს ანტისემიტიზმზე“.\n\nთუმცა, არსებობს ამის საწინააღმდეგო  მტკიცებულებაც, იუნგი აპროტესტებდა მისი მიმოწერის გასაჯაროვებას, რომელიც არქივში ინახებოდა და სააშკაროაოზე გამოვიდა 1970 წელს. 1934 წლის 9 თებერვლის წერილში, რომელიც მან თავის მოსწავლეს Wolfgang Kranefeldt მიწერა, ის ფროიდის ნაშრომებს უკავშირებს „ებრაულ სპეციფიკურ შეხედულებებს... რომელთაც არსებითად მძიმე ხასიათი აქვთ“ და სპეკულირებს, რომ „ებრაელების სახარება არ ეთანხმება მთავრობას“.\n\n==გავლენა კულტურაზე==\n===ლიტერატურა===\nმინიატიურა|მარცხნივ|[[ჰერმან ჰესე]], იუნგის პაციენტი\n*სამხრეთაფრიკელი მწერალი ლაურენს ვან დერ პოსტი ირწმუნებოდა, რომ ჰქონდა თექვსმეტწლიანი მეგობრული ურთიერთობა იუნგთან. მის მონათხრობზე დაყრდნობით, უამრავი წიგნი და ფილმი შეიქმნა იუნგზე. თუმცა, ვან დერ პოსტის ნაცნობობა იუნგთან და მისი მონათხრობის სიზუსტე კითხვის ნიშნის ქვეშ დგას.\n*ჰერმან ჰესეს, ავტორი წიგნებისა ტრამალის მგელი და სიდჰარტა, მკურნალობდა იუნგის მოსწავლე, ჯოზეფ ლანგი. ამით დაიწყო ჰესეს გატაცება ფსიქოანალიზით და იუნგთან პირადი ნაცნობობით გაგრძელდა.\n\n===ხელოვნება===\n*შვეიცარიელი მხატვარი, Peter Birkhäuser იყო იუნგის მოსწავლის, მარია-ლუიზა ვონ ფრანზის პაციენტი და იუნგთან განიხილავდა სიზმრების სიმბოლიზმს ხელოვნებაში.\n*ამერიკელმა მხატვარმა, აბსტრაქტული ექსპრესიონიზმის წარმომადგენელმა ჯექსონ პოლოკიმ გაიარა იუნგისეული ფსიქოთერაპია 1939 წელს ექიმ ჯოზეფ ჰენდერსონთან. თერაპევტის რჩევით, პოლოკმა თერაპია მისი ხელოვნების დახმარებით გაიარა, მან შექმნა ნახატები. რამაც ერთგვარად განაპირობა მის ბევრ ნახატაში იუნგისეული კონცეფციების გავლენა.\n*ზოგიერთ წყაროზე დაყრდნობით, იუნგი არ ყოფილა ლივერპულში, თუმცა მან იხილა სიზმარი მასზე და შემდგომში დაწერა: „ლივერპული არის ცხოვრების აუზი, ის გაცოცხლებს“. იუნგის ამ ფრაზის გამო, მას ლივერპულში მეთიუს ქუჩაზე დაუდგეს ქანდაკება 1987 წელს. ქანდაკება თაბაშირისგან იყო გაკეთებული და ვანდალების თავდასხმის ობიექტი გახდა. 1993 წელს ქანდაკება გაამყარეს.\nმინიატიურა|მარჯვნივ|კარლ იუნგის ქანდაკება, [[ლივერპული]].\n\n===ტელევიზია და ფილმი===\n*ფედერიკო ფელინის შემოქმედებაში ასახულია იუნგისეული თეორიები, განსაკუთერბით სიზმრების ინტერპრეტაცია. ფელინი ფროიდთან შედარებით უპირატესობას იუნგს ანიჭებდა, რადგან იუნგისეული კონცეფცია სიზმრებს განიხილავდა, არა როგორც ავადმყოფობის სიმპტომს, რომელსაც განკურნება სჭირდება, არამედ როგორც ერთგვარ მაკავშირებელს არქეტიპულ სახეებთან.\n*BBC ჩაწერა სიუჟეტი იუნგის სახლში გადაცემისთვის „პირისპირ“ ჯონ ფრიმენთან ერთად 1959 წელს.\n*დევიდ კრონენბერგის მიერ 2011 წელს გადაღებული ფილმი „სახიფათო მეთოდი“, აღწერილია იუნგის ცხოვრება 1904-1913 წლებში. ის ძირითადად ეხება იუნგის ურთიერთობებს ფროიდთან და საბინა შპილრაინთან (რუსი ანალიტიკოსი, რომელიც იყო იუნგის საყვარელი. მოგვიანებით, მისი მოსწავლე).\n*Matter of Heart (1986), წარმოადგენს დოკუმენტურ ფილმს იუნგზე, სადაც იმ ადამიანების ინტერვიუებია ჩაწერილი, რომლებიც იუნგს იცნობდნენ.\n\n==რესურსები ინტერნეტში==\n* პიროვნება და პიროვნული აშლილობა \n* ანალიზური ფსიქოლოგიის შესავალი, ტექსტური მასალა\n* კარლ გუსტავ იუნგისა და იუნგიანელების ტექსტების პორტალი\n* კარლ გუსტავ იუნგი პიკასოს შესახებ\n* კარლ გუსტავ იუნგი და ასტროლოგია\n\n\n==ლიტერატურა==\n* შესავალი თანამედროვე აზროვნებაში. ტ. II, თბილისი. 2007 წ.\n\n==სქოლიო==\n\n\n\n\n\n\nკატეგორია:კარლ გუსტავ იუნგი\nკატეგორია:შვეიცარიელი ფილოსოფოსები\nკატეგორია:შვეიცარიელი ფსიქოლოგები\nკატეგორია:შვეიცარიელი ასტროლოგები\nკატეგორია:შვეიცარიელი ფსიქიატრები", "url": "https://ka.wikipedia.org/wiki/კარლ_გუსტავ_იუნგი", "length": 34160}
{"id": "11328", "title": "1521", "text": "'''1521 წელი''' (MDXXI).\n\n== მოვლენები ==\n=== იანვარი&ndash;ივნისი ===\n\nthumb|140px|right|[[მარტი]]–[[აპრილი]]:[[ფერნანდო მაგელანი]]\n* 3 იანვარი &ndash; რომის პაპმა ლეო X-მ გამოსცა სპეციალური სიგელი, რომლითაც პროტესტანტული რელიგიის დამაარსებელი მარტინ ლუთერი ერეტიკოსად ცხადდებოდა.\n* 22 იანვარი &ndash; კარლ V ჰაბსბურგმა გამოსცა ვორმსის ედიქტი.\n* 6 მარტი &ndash; ფერნანდო მაგელანმა აღმოაჩინა კუნძული გუამი.\n* 16 მარტი &ndash; ფერნანდო მაგელანმა მიაღწია ფილიპინებამდე.\n* 7 აპრილი &ndash; ფერნანდო მაგელანმა ფეხი დადგა ფილიპინების კუნძულ სებუზე.\n* 24 აპრილი &ndash; მოხდა ვილიალარის ბრძოლა, ამ ბრძოლაში კასტილიურმა შეიარაღებულმა ძალებმა დაამარცხეს აჯანყებულები და მათი სამი ლიდერი მძევლად აიყვანეს. \n* 26 აპრილი &ndash; მარტინ ლუთერმა დატოვა გერმანული ქალაქი ვორმსი. ის ერთი წლის განმავლობაში აღარ გამოჩენილა.\n* 27 აპრილი &ndash; ფერნანდო მაგელანი მოკლეს ფილიპინებში.\n* მაისი &ndash; დაიწყო ომი, საღვთო რომის იმპერიასა და საფრანგეთს შორის. ამ პერიოდში საღვთო რომის იმპერატორი იყო კარლ V ჰაბსბურგი, ხოლო საფრანგეთის მეფე ფრანსუა I.\n* 17 მაისი &ndash; ედუარდ სტეფორდი, სახელმწიფოს ღალატის გამო სიკვდილით დასაჯეს.\n* 20 მაისი &ndash; პამპლონას ბრძოლა: ამ ბრძოლაში ფრანგულმა შეიარაღებულმა ძალებმა დაამარცხა ესპანელები. \nthumb|118px|right|[[მარტინ ლუთერი]].\n* 27 მაისი &ndash; ჩინეთის იმპერატორი გახდა მინის დინასტიის წარმომადგენელი ჯიაჯინგი. ის ქვეყანას მართავდა 1567 წლამდე.\n* 29 ივნისი ან 30 ივნისი &ndash; პირველი დოკუმენტი რომელიც დაწერილია რუმინულად: ნიაკშუს წერილი შექმნილია, რუმინელი ვაჭრის მიერ. წერილი დაწერილია კირილიცაზე. \n* 30 ივნისი &ndash; ქალაქ პამპლონას სიახლოვეს მოხდა ესკუიროზის ბრძოლა: ფრანგულმა შეიარაღებულმა ძალებმა ჰენრი II ნავარელის ხელმძღვანელობით, დაამარცხა ესპანელები.\n\n=== ივლისი&ndash;დეკემბერი ===\n\n* 3 ივნისი &ndash; ყირიმის ხანმა მეჰმედ I გერაიმ მოსკოვის მისადგომებიდან უკან დაიხია.\n* 8 აგვისტო &ndash; ტენოჩტიტლანის დაცემა: ერნან კორტესმა და ესპანელების მოკავშირე ადგილობრივმა ინდიელებმა დაამარცხეს აცტეკების შეიარაღებული ძალები რომელსაც აცტეკთა იმპერიის უკანასკნელი ტოლატოანი კუაუტემოკი ხელმძღვანელობდა.\n* 13 აგვისტო &ndash; იმპერატორი კუაუტემოკი კაპიტულაციას აცხადებს. ქვეყნის სათავეში მოექცა ერნან კორტესი.\n* 29 აგვისტო &ndash; ქალაქი ბელგრადი აიღო ოსმალურმა შეიარაღებულმა ძალებმა სულეიმან I-ის ხელმძღვანელობით.\n* ნოემბერი &ndash; საფრანგეთსა და საღვთო რომის იმპერიას შორის არსებული ომის ფარგლებში, განხორციელდა ქალაქ ტურენზე ალყა. თუმცა ეს ქალაქი მაინც ჰაბსბურგების მმართველობის ქვეშ დარჩა.\n* 13 დეკემბერი &ndash; გარდაიცვალა პორტუგალიის მეფე მანუელ I. ქვეყნის მმართველი გახდა მისი ვაჟი ჟუან III, რომელიც ქვეყანას 1557 წლამდე უძღვებოდა.\n \n===დაუთარიღებელი===\n\n* ესპანელმა კონკისტადორმა აღმოაჩინა პუერტო-რიკოს არქიპელაგი.\n* რიაზანი დაიკავა მოსკოვის დიდი სამთავროს შეიარაღებულმა ძალებმა. ეს ტერიტორია შევიდა სამთავროს შემადგენლობაში.\n* როქსოლანს და სულთან სულეიმან I-ს შეეძინათ პირველი შვილი მეჰმედი.\n* პორტუგალიაში დასრულდა ბელენის ციხესიმაგრის მშენებლობის პროცესი. რომლის აგება მიმდინარეობდა 1515 წლიდან. \n* კახეთის მეფე ლევანის ჯარმა შაქი დაარბია.\n* ფრანჩესკო II სფორცა გახდა მილანის ჰერცოგი. ის მილანის ჰერცოგი იყო 1535 წლამდე.\n* დასრულდა ომი პოლონეთსა და ტევტონთა ორდენის წარმომადგენლებს შორის, კრაკოვის ზავის დადებით.\n* ყაზანის სახანოს მმართველი გახდა საჰიბ I გერაი. ის ქვეყანას მართვადა 1524 წლამდე.\n* დღევანდელი შრი-ლანკის კუნძულზე, ვიჯაიაბაჰუს მკვლელობის და კოტეს სამეფოს დაშლის შემდეგ წარმოიშვა სიტავაკის სამეფო.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n* 8 მაისი &ndash; პეტრე კანიზი, ჰოლანდიელი იეზუიტი (გ. 1597)\n=== ივნისი ===\n=== ივლისი ===\n=== აგვისტო ===\n* 4 აგვისტო &ndash; პაპი ურბან VII (გ. 1590)\n=== სექტემბერი ===\n=== ოქტომბერი ===\n* 9 ოქტომბერი &ndash; ოტავიო ფარნეზი, პარმას ჰერცოგი (გ. 1586)\n=== ნოემბერი ===\n=== დეკემბერი ===\n* 1 დეკემბერი &ndash; ტაკედა სინგენი, იაპონელი მთავარსარდალი (გ. 1573)\n* 13 დეკემბერი &ndash; პაპი სიქსტუს V (გ. 1590)\n=== თარიღი უცნობია ===\n*''თარიღი უცნობია''\n**ჯონ აილმერი, ინგლისელი ღვთისმეტყველი (გ. 1594)\n**იოან III, მოლდავის ჰოსპოდარი (გ. 1574)\n: ''იხილეთ აგრეთვე :კატეგორია:დაბადებული 1521.''\n\n== გარდაიცვალნენ ==\n\n\n=== იანვარი ===\n=== თებერვალი ===\n=== მარტი ===\n=== აპრილი ===\n* 20 აპრილი &ndash; ზენგდე, ჩინეთის იმპერატორი (დ. 1491)\n* 25 აპრილი &ndash; ხუან ლოპეზ დე პადილა, ხუან ბრავო და ფრანსისკო მალდონადო, სიკვდილით დასაჯეს.\n* 27 აპრილი &ndash; ფერნანდო მაგელანი, პორტუგალიელი აღმომჩენი (დ. დაახ. 1480)\n=== მაისი ===\n* 10 მაისი &ndash; სებასტიან ბრანტი, გერმანელი ჰუმანისტი და სახელმწიფო მოღვაწე (დ. 1457)\n* 17 მაისი &ndash; ედუარდ სტეფორდი (სიკვდილით დასაჯეს) (დ. 1478)\n=== ივნისი ===\n* 21 ივნისი &ndash; ლეონარდო ლორდანო, ვენეციის დოჟი (დ. 1436)\n=== ივლისი ===\n* ივლისი &ndash; ხუან პონსე დე ლეონი, ესპნანელი კონკისტადორი (დ. 1460)\n=== აგვისტო ===\n* 27 აგვისტო &ndash; ჟოსკენ დეპრე, ფლამანდრიელი კომპოზიტორი (დ. დაახ. 1450)\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n* 1 დეკემბერი &ndash; პაპი ლეო X (დ. 1475)\n* 8 დეკემბერი &ndash; ქრისტინა საქსონელი, დანიის, ნორვეგიისა და შვედეთის დედოფალი (დ. 1461) \n* 13 დეკემბერი &ndash; მანუელ I, პორტუგალიის მეფე (დ. 1469)\n=== თარიღი უცნობია ===\n: ''იხილეთ აგრეთვე :კატეგორია:გარდაცვლილი 1521.''\n\n*", "url": "https://ka.wikipedia.org/wiki/1521", "length": 5116}
{"id": "11329", "title": "იბნ ალ-ხატაბი", "text": "'''ემირ იბნ ალ-ხატაბი''' () (დ. 14 აპრილი, 1969, სავარ. საუდის არაბეთი — გ. 20 მარტი, 2002) — ჩეჩნეთის საველე მეთაური, მოჯახედი, ისლამისტი, ჩეჩნეთის პირველი და მეორე ომების წიანმძღოლი და დამფინანსებელი.\n\nხატაბის ზუსტი წარმოშობა უცნობია, ზოგიერთ წყაროზე დაყრდნობით დაიბადა საუდის არაბეთში, რუსული წყაროებით წარმოშობით ამანიდანაა, იორდანია. 1988 წელს მონაწილეობდა ავღანეთისა და ტაჯიკეთის სამხერდო კონფლიქტებში, 1995 წლიდან — ჩეჩნეთის რესპუბლიკაში. ხატაბის ყველაზე გახმაურებული ტერორისტული ოპერაცია (რუსულ წყაროზე დაყრდნობით) იყო 1996 წლის 16 აპრილს რუსეთის არმიის 245-ე მოტომსროლელლი პოლკის განადგურება სოფ. იარისმარდისთან; მოკლულ იქნა 95 რუსეთის სამხედრო მოსამსახურე.\n\nხატაბი მოკლული იქნა რუსეთის უშიშროების სამსახურის მიერ გადაბირებული დაღესტნელი ფოსტალიონის მიერ, რომელსაც მასთან პერიოდულად წერილები მიქონდა. ჩეჩნური წყაროების მიხედვით მან გადასცა მოწამლული კონვერტი რამაც გამოიწვია ხატაბის სიკვდილი. ხატაბი ჩაანაჩვლა აბუ ალ–ვალიდმა.\n\n== რესურსები ინტერნეტში ==\n* BBC notice of Khattab's death (ინგლისური)\n* Khattab info from Kavkaz Center (რუსული)\n* The Rise and Fall of Foreign Fighters in Chechnya, The Jamestown Foundation (ინგლისური)\n\n\n\n\nკატეგორია:რადიკალური ისლამისტები\nკატეგორია:არაბები\nკატეგორია:დაბადებული  14 აპრილი\nკატეგორია:დაბადებული  1969\nკატეგორია:გარდაცვლილი 20 მარტი\nკატეგორია:გარდაცვლილი 2002", "url": "https://ka.wikipedia.org/wiki/იბნ_ალ-ხატაბი", "length": 1311}
{"id": "11336", "title": "ხაჭაპური", "text": "'''ხაჭაპური''' — ქართული სამზარეულოს კერძი. ქართული ეროვნული ცომეული ნაწარმი, წარმოშობით დასავლეთ საქართველოდან.<ref name=\"ski\"></ref> არსებობს სხვადასხვა სახეობის ხაჭაპური, მათ შორის: იმერული, აჭარული, მეგრული, გურული, სვანური, რაჭული, ხევსურული,  თუშური. განსაკუთრებით ცნობილია იმერული ხაჭაპური. ხაჭაპურის ნაირსახეობას წარმოადგენს თუშური „კოტორი“.<ref name=\"nplg\">ხაჭაპური — ქართული მატერიალური კულტურის ეთნოგრაფიული ლექსიკონი</ref> როგორც წესი, ხაჭაპურის ცომი ხორბლის ფქვილით, საფუარათი, წყლითა და ცოტაოდენი რძითა და მარილით იზილება; ცომს ცოტა ხანს აცლიან ამოსვლას და შემდეგ რეგიონებისდა მიხედვით სხვადასხვა ფორმით ამზადებენ. როგორც წესი, შიგთავსი შეიცავს ყველს (ახალს ან დაძველებულს) ან ხაჭოს, კვერცხს, კარაქსა და სხვა ინგრედიენტებს.<ref name=\"ski\" /> ხაჭაპური ეროვნული საკვები კულტურის მონაპოვარია.<ref name=\"nplg\" />\n\n2019 წლის 22 იანვარს, საქართველოს კულტურული მემკვიდრეობის დაცვის ეროვნული სააგენტოს გადაწყვეტილებით, „ხაჭაპურის ტრადიციას საქართველოში“ არამატერიალური კულტურული მემკვიდრეობის ძეგლის სტატუსი მიენიჭა.<ref></ref> იმავე წელს საქართველოს გასტრონომიის ასოციაციამ პირველად მიიღო მონაწილეობა საერთაშორისო კულინარიულ გამოფენაში „Sirha 2019“,<ref></ref> სადაც სხვა ქართულ კერძებთან ერთად ხაჭაპურიც წარადგინეს.<ref></ref>\n\nსაქართველოს გასტრონომიის ასოციაციის ინიციატივით, 2020 წლის 27 თებერვალი გამოცხადდა „ხაჭაპურის ეროვნულ დღედ“<ref name=\"georgiangastronomy.ge\"></ref>, რათა აღინიშნოს საქართველოს ეროვნული ფასეულობის მატარებელი პროდუქტის მნიშვნელობა და ასევე ხელი შეუწყოს მის აღიარებას საერთაშორისო დონეზე.<ref name=\"zrda.georgianeo.ge\"></ref>\n\n==გალერეა==\n<gallery>\nფაილი:იმერული_ხაჭაპური.jpg|იმერული ხაჭაპური\nფაილი:Adjaruli Khachapuri, Restaurant Aragvi.jpg|აჭარული ხაჭაპური\nფაილი:Hachapori.jpg|მეგრული ხაჭაპური\nფაილი:ბაჭულები.JPG|რაჭული ხაჭაპური\n</gallery>\n\n==რესურსები ინტერნეტში==\n\n* ხაჭაპური — ქართული მატერიალური კულტურის ეთნოგრაფიული ლექსიკონი\n* ხაჭაპურის ტრადიცია საქართველოში — კულტურული მემკვიდრეობის დაცვის სააგენტო\n\n==სქოლიო==\n\n\nკატეგორია:ხაჭაპური\nკატეგორია:ქართული სამზარეულო\nკატეგორია:საქართველოს არამატერიალური კულტურული მემკვიდრეობის ძეგლები", "url": "https://ka.wikipedia.org/wiki/ხაჭაპური", "length": 2073}
{"id": "11338", "title": "კალცონე", "text": "thumb|კალცონე\n'''კალცონე''', ხშირად მოიხსენიებენ როგორც \"დატენილი პიცა\", იტალიური ხაჭაპურის მსგავსი ორცხობილაა, რომელსაც პიცის ცომისა და მოცარელას (სულგუნის ნათესავი) ან რიკოტას ყველით ამზადებენ. ყველის ნაცვლად შეიძლება იყოს ხორცი ან ბოსტნეული და ა.შ. \n\nგაბრტყელებულ ცომზე შიგთავსი ემატება, შემდეგ ცომის ბოლოები თავზე იკვრება (\"ჩებურეკის\" მსგავსად) და ღუმელში ცხვება. კალცონეს სუფრასთან მარინარას საწებელთან (პომიდვრის საწებლის მსგავსი) მიართმევენ. სენდვიჩის ზომის კალცონეს ხშირად ქუჩის ჯიხურებიდან ჰყიდიან, ვინაიდან მისი ჭამა ადვილია ზეზე ან სიარულთან ერთად.\n\nკალცონე ემსგავსება სტრომბოლის, თუმცა ტრადიციულად ორივე განსხვავებულ კერძად ითვლება.\n\nკალცონე საკმაოდ გავრცელებულია დასავლეთის ქვეყნებში და ხშირად პიცის ნაირსახეობად მიიჩნევა, თუმცა პიცაზე ნაკლებად პოპულარულია.\n\nკერძის სახელი ხუმრობის საგანია ცენტრალურ და სამხრეთ ამერიკის ქვეყნებში სადაც ადგილობრივ დიალქეტებზე კალცონე გოგონების საცვალსაც ჰქვია.\n\nკატეგორია:იტალიური სამზარეულო", "url": "https://ka.wikipedia.org/wiki/კალცონე", "length": 937}
{"id": "11340", "title": "შაურმა", "text": "thumb\n\n'''შაურმა''' (), აგრეთვე ცნობილი როგორც '''შავერმა''', '''შვარმა''', '''შოარმა''' თურქული სიტყვიდან çevirme (იკითხ. „ჩევირმე“) რაც ნიშნავს „მოტრიალეს“, დროთა განმავლობაში, არაბული<ref></ref><ref></ref> ზეგავლენით „შავერმე“-დ გადაკეთდა — ახლო აღმოსავლეთიდან წამოსული კერძი, რომელიც მზადდება ცეცხლზე ვერტიკალურად მოტრიალე, შამფურზე აცმული, სანელებლებით გაჯერებული, ხორცის წვრილი ნაჭრებისგან (როგორც წესი, ცხვრის, ქათმის ან ვირის). ემსგავსება ბერძნულ გიროს და მექსიკურ „ტაკო-ალ-პასტორს“. გემოვნების მიხედვით ამატებენ ღვინის ძმარს, პილპილსა და ხმელ სანელებლებს. მას აგრეთვე ამატებენ პომიდორს, ხახვს, სალათის ფურცლებს და წიწაკას, ბოლოს — კეტჩუპს ან მაიონეზს და ახვევენ ლავაშში.\n\n==რესურსები ინტერნეტში==\n\n\n==სქოლიო==\n\n\n\n\nკატეგორია:თურქული სამზარეულო\nკატეგორია:ახლო აღმოსავლეთის სამზარეულო", "url": "https://ka.wikipedia.org/wiki/შაურმა", "length": 790}
{"id": "11341", "title": "ზუთხისებრნი", "text": "'''ზუთხისებრნი''' () — თევზების ოჯახი ხრტილიანი განოიდების ჯგუფისა. აქვთ მეტ-ნაკლებად წაგრძელებული დინგი. უკბილოები არიან, პირთან 4 ულვაში აქვთ. შიგა ჩონჩხი ხრტილოვანია, შერჩეულია ქორდა, მალები არა აქვთ. სხეულზე ფარეკლების 5 მწკვრივია, რომელთა შორის ძვლოვანი მარცვლები და ფირფიტებია განლაგებული. ზუთხისებრთა შორის ყველაზე დიდები (მაგ., სვია) სიგრძით 9 მ-მდე აღწევენ.<ref name=\":0\" /> ოჯახში 4 გვარის 25 სახეობაა.<ref></ref> გავრცელებული არიან ევროპაში, ჩრდილოეთ აზიისა და ჩრდილოეთ ამერიკის წყლებში. ზუთხისებრნი მხოლოდ მტკნარ წყალში მრავლდებიან. ტოფობენ გაზაფხულზე და ზაფხულში. ზუთხისებრნთა ნაწილი მტკნარი წყლის ბინადარია, ნაწილი კი ნახევრად გამსვლელი ან გამსვლელი. იკვებებიან ფსკერის უხერხემლოებით, გვხვდებიან მტაცებლებიც.<ref name=\":0\" />\n\nძვირფასი სარეწაო თევზებია, მაგრამ ინტენსიური რეწვის გამო ზოგი გამსვლელი ზუთხისებრის რიცხვი ძლიერ შემცირდა.<ref name=\":0\"></ref> ითვლებიან ყველაზე ნოყიერ და გემრიელ თევზებად. ამ მხრივ განსაკუთრებით კარგ თევზად მიიჩნევა ციმბირული ზუთხი, რომელიც ობში, კოლიმასა და ციმბირის სხვა მდინარეებში მოიპოვება; შეიცავს 30%-მდე ცხიმს, მაშინ როდესად კასპიის, შავი და აზოვის ზღვების ზუთხები ამ მხრივ აღწევენ არაუმეტეს 15%-ს, იწონის 100 კგ-ზე მეტს. მას მოსდევს ტარაღანა (8–15% ცხიმი და 7–8 კგ), სვია (7–9% და 50 კგ), კალუგა, ფორეჯი, ცქვრინი. იყენებენ მათ ხორცს, თავს და (განსაკუთრებით) ქვირითს (იხ. ხიზილალა). დამუშავებისას ზუთხისებრნი იძლევიან ნაკლებ ნარჩენებს. მათი თავები მაღაზიებში ცალკე იყიდება, ამზადებენ ლაბას, უხას და სხვ.<ref></ref>\n\nსაქართველოს წყლებში გავრცელებული სახეობები:<ref></ref>\n* ატლანტური ზუთხი (Acipenser sturio) — შავი ზღვა\n* სვია (Huso huso) — შავი ზღვა\n* სპარსული ზუთხი (Acipenser persicus) — ბინადრობს შავ და კასპიის ზღვებში\n** თართი (Acipenser persicus colchicus) — შავი ზღვა \n* ფორეჯი (Acipenser nudiventris) — ბინადრობს შავ და კასპიის ზღვებში და მათ შენაკად მდინარეებში, სადაც ქვირითის დასაყრელად შედის.\n* ტარაღანა (Acipenser stellatus) — კასპიის, შავი და აზოვის ზღვა (შედის რიონში, ჭოროხში)\n* რუსული ზუთხი (Acipenser gueldenstaedtii) — კასპიის, შავი და აზოვის ზღვები\n\n== გვარები ==\n* \n* \n* \n* \n\n== სქოლიო ==\n\n\n*", "url": "https://ka.wikipedia.org/wiki/ზუთხისებრნი", "length": 2065}
{"id": "11342", "title": "ტოლმა", "text": "მინი|ტოლმის მომზადება ბერძნულად\n'''ტოლმა''' (თურქ. dolma; ბერძ. ντολμαδες; სპარსულად Dolme (دلمه); სომხ. tolma (տոլմա); რუმინ. sarma) — ტოლმა მრავალი მეზობელი ქვეყნის სამზარეულოს განუყოფელი ნაწილია. მათ შორის: სომხურის, აზერბაიჯანულის, თურქული, ბერძნულის, ბანგლადეშურის და ა.შ. ის ძირითადად ვაზის ფოთლებში გახვეული ბრინჯის, ხახვის, გატარებული ხორცისა და სხვა ინგრედიენტთა ნარევია. პოპულარული წასახემსებელი კერძია აღმოსავლეთ ხმელთაშუაზღვისპირა ქვეყნებში. ითვლება, რომ კერძი წარმოშობით თანამედროვე აღმოსავლეთი თურქეთიდანაა და შემდეგ გავრცელდა ოსმალეთის იმპერიის სივრცეში.\n\nთურქეთსა და სომხეთში ტოლმას უწოდებენ ნებისმიერ შეჭამადს, რომელიც კომბოსტოს, ყურძნის ფოთლებში, ბადრიჯანში, ან ბულგარულ წიწაკაშია გახვეული.\n\nტრადიციული ტოლმა ვაზის ფოთლებში გახვეული ცხვრის ხორცისა და ბრინჯის ნაზავია (სომხ. თფოვ ტოლმა - թփով տոլմա), ან იგივე კომბოსტოს ფურცლებში (კაღამბი ტოლმა - կաղամբի տոլմա). ხორცისა და ბრინჯის გარდა ტოლმას ამატებენ კორიანდრს, ქინძს, ნიახურს, პიტნას, ცხარე პილპილს და დამდნარ კარაქს. სუფრასთან როგორც წესი არაჟანთან მიართმევენ.\n\n== ლიტერატურა ==\n* Alan Davidson, ''The Oxford Companion to Food''.  ISBN 0-19-211579-0.\n*\n\nკატეგორია:თურქული სამზარეულო\nკატეგორია:ბალკანური სამზარეულო\nკატეგორია:არაბული სამზარეულო", "url": "https://ka.wikipedia.org/wiki/ტოლმა", "length": 1214}
{"id": "11344", "title": "ტყემლის საწებელი", "text": "thumb\n'''ტყემლის საწებელი''' — ტრადიციული ქართული სანელებლებით დამზადებული სოუსი. ამზადებენ ტყემლის () ნაყოფისგან, რომელიც ფართოდ არის გავრცელებული საქართველოში. ტყემლის გარდა, საწებელის ძირითადი ინგრედიენტებია: ქინძი (ყვავილი და თესლი), ცერეცო (ყვავილი და თესლი), ნიორი, წყალი, ხმელი სუნელები: ქინძი, ცერეცო, ომბალო, წითელი წიწაკა, მარილი.<ref name=\"ატლასი\" />\n\n==დამზადების პროცესი== \nგადარჩეულ და გარეცხილ ტყემალს დიდ ქვაბში ათავსებენ, წყლით დაფარავენ და ადუღებენ. დუღილისას უმატებენ ქინძსა და ცერეცოს ტოტებს. შემდეგ, მიღებულ მასას აგრილებენ და საწურზე ხეხავენ კურკების მოსაცლელად. უმატებენ დანარჩენ სანელებლებს და ნარევს ხელახლა ადუღებენ 20 წუთის განმავლობაში. ტყემლის საწებელს ინახავენ  თავდახურულ მინის ბოთლებში ან ქილებში მშრალ, გრილ ადგილას. რეგიონებშ არსებობს ამ რეცეპტის ვარიაციები: ზოგიერთ შემთხვევაში, სხვა მწვანილებთან ერთად, ხმელ ქონდარს ამატებენ, სხვა შემთხვევაში შინდის, ღოღნოშოს () და მაყვლის საწებელსბერთად ამზადებენ. ზოგჯერ, გამდიდრებული წითელი ტყემლის საწებელის მოსამზადებლად, ტყემლისა და ღოღნოშოს ნარევს (50/50) იყენებენ. საწებლის მომზადება შესაძლებელია მწვანე, მკვახე ტყემლისგანაც. იმის მიხედვით, თუ ტყემლის რომელი ჯიშისგან მზადდება, საწებელი შეიძლება სხვადასხვა ფერის იყოს — წითელი, ყვითელი, მწვანე, მეწამული.<ref name=\"ატლასი\">საქართველოს ადგილწარმოშობასთან დაკავშირებული სასურსათო პროდუქტების ატლასი, რომი, 2019, გვ. 74.</ref>\n\nგაზაფხულზე, ზაფხულსა და შემოდგომაზე ხშირად ამზადებენ ე.წ. „ახალ“ ტყემალს. \n\nსაწებელი მდიდარია ნუტრიელემენტებით: ორგანული მჟავებით, შაქრებით, ჰიდროკარბონატებით, მიკრო და მაკრო ელემენტებით, პოლიფენოლებით, პექტინებითა და ვიტამინებით С, B<sub>1</sub>, B<sub>2</sub>, РР, E.\n\n== რესურსები ინტერნეტში ==\n* ტყემალი: ქართული კულინარიის სავიზიტო ბარათი — გაზეთი \"24 საათი\" \n* '''The Georgian feast''': the vibrant culture and savory food of the Republic of Georgia by ''Darra Goldstein'', University of California Press (1999) - ISBN 0520219295\n* Plum Sauce Tkemali\n* Georgische Wildpflaumensauce Tkemali \n\n==სქოლიო==\n\n\nკატეგორია:ქართული საწებელი", "url": "https://ka.wikipedia.org/wiki/ტყემლის_საწებელი", "length": 1990}
{"id": "11349", "title": "ძველი შუამთა", "text": "'''ძველი შუამთა''' — ქართული მართლმადიდებლური მონასტერი თელავის მუნიციპალიტეტში, მდებარეობს ტყეში, თელავიდან 7 კმ-ზე. სამონასტრო კომპლექსში შედის: V საუკუნის ბაზილიკა, ქრისტიანული არქიტექტურის ერთ-ერთი საყურადღებო ნიმუში საქართველოში; VII საუკუნის გუმბათოვანი ეკლესია, მცხეთის ჯვრის ტიპისა, თუმცა უფრო პატარა (შემცირებულია აფსიდებისა და ბემების სიღრმე, გუმბათის ყელის მნიშვნელობა გაზრდილია, ტრომპების კონსტრუქცია ნათლად არის გამოვლენილი); VII საუკუნის მცირე გუმბათოვანი ეკლესია. გეგმით ისიც ჯვრის ტიპისაა, მაგრამ აქ უკვე აღარ არის კუთხის ოთახები და ბემები. ორივე ღერძი ტოლია.\n\nსამივე ეკლესია რიყის ქვით არის ნაგები, კუთხეებისათვის გამოყენებულია შირიმი. XVI საუკუნეში ძველი შუამთის მონასტერი დაცარიელდა. მის მახლობლად კახთა მეფის ლევან II-ის (1520-1570) მეუღლემ თინათინ გურიელის ასულმა დააარსა შუამთის ახალი მონასტერი. ახალი შუამთის მთავარი ტაძარი, აგურით ნაგები ეკლესია გეგმით ჯვაროვან-გუმბათოვანია, შიგნით — მოხატული. შემონახულია ქტიტორთა პორტრეტები. ეკლესია განაახლა ერეკლე II-მ. კომპლექსში შედის სამრეკლო და სხვა ნაგებობანი.\n\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\n== იხილეთ აგრეთვე==\n* ახალი შუამთა\n\n==ლიტერატურა==\n\n\n\n== რესურსები ინტერნეტში ==\n\n\n\n* ძველი და ახალი შუამთა\n*შუამთა (თელავის რ-ნი) |  საქართველოს ისტორიულ ძეგლთა ბიბლიოგრაფიული ლექსიკონი\n*ძველი შუამთა | ქართველოლოგიური წიგნებისა და კრებულების ფოტომასალის აღწერილობა\n\n==სქოლიო==\n\n\nკატეგორია:თელავის მუნიციპალიტეტის მონასტრები\nკატეგორია:კულტურული მემკვიდრეობის ძეგლები კახეთის მხარეში\nკატეგორია:თელავის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/ძველი_შუამთა", "length": 1665}
{"id": "11354", "title": "ზღვის ეშმაკი", "text": "მინი|მარცხნივ| ''Lophius piscatorius''\n'''ზღვის ეშმაკი''', ''ლოფიუსი'' () — თევზი, ზღვის ეშმაკისებრთა (Lophiidae) ოჯახისა. მისი სიგრძე 1,5 მ აღწევს, წონა 20 კგ-მდე. ზღვის წყლის ბინადარია. გვხვდება ძირითადად ზღვის დიდ სიღრმეებში. სხეული შიშველია, ზემოდან მუქი, ქვემოდან მოთეთრო, თავი დიდი, განიერი და ბრტყელი. აქვს დიდი პირი, სასაზე — ძლიერი კბილები. მტაცებელია. იკვებება როგორც მსხვილი, ასევე წვრილი თევზებით, ზოგჯერ წყლის ფრინველებითაც, რომელთაც წყლის ზედაპირიდან იტაცებს. გავრცელებულია ევროპის სანაპიროებთან ბარენცის ზღვიდან შავ ზღვამდე. იყენებენ ნედლსა და შებოლილს. მისი კუჭქვეშა ჯირკვლისაგან ამზადებენ ინსულინს. შავ ზღვაში ზღვის ეშმაკის ეგზემპლარი ნაპოვნია ბათუმთან, 1955 და 2008 წლებში. მცირე სამეურნეო მნიშვნელობისაა. შავი ზღვისათვის უიშვიათესი სახეობაა.<ref>ზღვის ეშმაკი — საქართველოს ეროვნული მუზეუმი.</ref>\n\n==ლიტერატურა==\n\n\n==სქოლიო==\n \n\nკატეგორია:ზღვის ეშმაკისებრნი", "url": "https://ka.wikipedia.org/wiki/ზღვის_ეშმაკი", "length": 876}
{"id": "11356", "title": "მაჩაბელა", "text": "'''მაჩაბელა''' (გ. 11 სექტემბერი, 1795) — ქართული კულტურის მოღვაწე XVIII საუკუნის II ნახევარში. მაჩაბელას ნამდვილი სახელი გვარი ცნობილი არაა (მაჩაბელა ანუ აჩაბეთელი ზედწოდებაა). თეიმურაზ ბატონიშვილის ცნობით, მაჩაბელა „იყო ერთი წარჩინებული მესაკრავეთა და მსახიობთაგან მეფისათა, მუსიყი და კომედიანტი და ესე იყო უფროსი მსახიობთა და ცნობილი იყო სამეფოსა სახლსა შინა. ესე იყო გვარეულებითა და სარწმუნოებითა ქართველი, რომელსაცა სახელსა სდებენ მაჩაბელად“.\n\nდაბალი ფენებიდან გამოსული მაჩაბელა თავისი შესანიშნავი ოსტატობით სამეფო კარზე ცნობილი პიროვნება გახდა და მას თბილისის თეატრის „მსახიობთა უფროსობა“ (დასის ხელმძღვანელობა) მიანდვეს. 1795 წლის 11 სექტემბერს, როდესაც კრწანისის ბრძოლის დროს ქართველთა ლაშქარი დამარცხების საფრთხის წინაშე აღმოჩნდა, თბილისის მცხოვრებლებმა შეიარაღებული რაზმი შექმნეს, სათავეში მაჩაბელა ჩაუყენეს და ბრძოლის ველზე გაგზავნეს. მაჩაბელა დაიარაზე სალხინო ჰანგის — „შადიანის“ დაკვრით გაუძღვა წინ თბილისელთა, ქიზიყელთა და არაგველთა (300 არაგველი) რაზმს და გმირულად დაიღუპა.\n\nხშირად, შეცდომით, მაჩაბელას მაგივრად, მოიხსენიებენ კრწანისის ბრძოლაში გმირულად მებრძოლ თავად დავით მაჩაბელს, რაც სწორი არ არის და როგორც წყაროებიდან ჩანს, მაჩაბელა ზედმეტსახელია თბილისის თეატრალური დასის უფროსისა, ის ქართველია, მისი გვარი უცნობია და გმირულად, სიმღერით შეხვდა სიკვდილს თავის დასთან ერთად მტრისაგან თბილისის დაცვისას.\n\nმაჩაბელა და მისი სიმღერა მოხსენიებულია ლადო ასათიანის ლექსში „სალაღობო“:\n\n\n== ლიტერატურა ==\n* '' თეიმურაზ ბაგრატიონი'', დავით ბაგრატიონის ისტორია, ტექსტი გამოსაცემად მოამზადა თ.ენუქიძემ,თბ., 1972.\n\n* ''თეიმურაზ პეტრიაშვილი'', კრწანისის ბრძოლა, გამომცემლობა ინტელექტი, თბ., 2016.\n\nკატეგორია:პიროვნებები გაურკვეველი დაბადების თარიღით\nკატეგორია:გარდაცვლილი 11 სექტემბერი\nკატეგორია:გარდაცვლილი 1795\nკატეგორია:ქართველი მსახიობები\nკატეგორია:ქართველი მუსიკოსები", "url": "https://ka.wikipedia.org/wiki/მაჩაბელა", "length": 1778}
{"id": "11357", "title": "კორუფცია", "text": "მინი|400პქ|მსოფლიო რუკა კორუფციის აღქმის ინდექსის მიხედვით\nმინი|გაეროს კონვენცია კორუფციის წინააღმდეგ\n'''კორუფცია''' ( = ვაფუჭებ) — კორუფცია უმეტეს შემთხვევაში  გამოიყენება   სხვადასხვა უკანონო ქმედებების აღსანიშნავად. მიუხედავად იმისა, რომ არ არსებობს საყოველთაო და ერთგვაროვანი დეფინიცია იმისა, თუ რას წარმოადგენს კორუფცია, ყველაზე ფართოდ გავრცელებული განმარტების თანახმად, კორუფციის ცნების ქვეშ მოიაზრება პირის მიერ საზოგადოებრივი ძალაუფლების ან მდგომარეობის გამოყენება პირადი უპირატესობებისა და სარგებლის მიღების მიზნით.\n\n==ზოგადი დახასიათება==\nკორუფცია მოიცავს საჯარო მოხელეების ისეთ საქციელს, იქნება ეს პოლიტიკური თანამდებობის პირი თუ საჯარო მოსამსახურე, რომლითაც ისინი არასათანადოდ და უკანონოდ მდიდრდებიან ან ამდიდრებენ თავიანთ ახლობლებს, თავიანთი საჯარო მოვალეობების ბოროტად გამოყენების გზით.\n\nაღსანიშნავია, რომ კორუფციის არსებობა ამცირებს საზოგადოებაში არსებულ ნდობის ხარისხს, ასუსტებს დემოკრატიას, ხელს უშლის ეკონომიკის განვითარებას, აღრმავებს  უთანასწორობას, მნიშვნელოვნად ზრდის სიღარიბის დონეს და სოციალური უთანასწორობას. კორუფციის აღმოფხვრა და მისი უარყოფითი შედეგების თავიდან აცილება შესაძლებელია მხოლოდ იმ შემთხვევაში, თუ გააზრებული იქნება ის სქემები და სისტემები, რომელთა მეშვეობითაც ფუნქციონირებს კორუფცია.\n\nკორუფციას შესაძლოა გააჩნდეს განსხვავებული ფორმები და  მოიცავდეს ისეთ ქმედებებს როგორიცაა: საჯარო მოხელეები, რომლებიც ითხოვენ გარკვეულ თანხას ან სარგებელს მათი მომსახურების სანაცვლოდ; სახელმწიფო პოლიტიკური თანამდებობის პირები, რომლებიც ბოროტად იყენებენ მათ ხელში არსებულ ძალაუფლებას, არამიზნობრივად ხარჯავენ სახელმწიფო ბიუჯეტის  სახსრებს, თავიანთი გავლენის გამოყენებით ასაქმებენ, სხვადასხვა სახელმწიფო თანამდებობებზე, ოჯახის წევრებსა დ ახლობლებს, ზეგავლენას ახდენენ სახელმწიფო ტენდერების შედეგებზე. კორუფცია თავის თავში, ასევე მოიცავს კორპორაციების მხრიდან საჯარო მოხელეების მოსყიდვას, სასურველი გარიგების გაფორმების მიზნით.\n\nკორუფციასა და კორუფციულ ქმედებებს შესაძლებელია ადგილი ჰქონდეს  ნებისმიერ სფეროში იქნება ეს ბიზნესი, ხელისუფლება, სასამართლო სისტემა, მასობრივი ინფორმაციის საშუალებები, სამოქალაქო საზოგადოება, ჯანმრთელობის დაცვის სისტემა თუ ინფრასტრუქტურა და სპორტი. ამასთან, კორუფცია შესაძლებელია შემხებლობაში იყოს ნებისმიერი სფეროს წარმომადგენელთან, იქნება ეს პოლიტიკოსი, საჯარო მოხელე, ბიზნესმენი  თუ საზოგადო მოღვაწე.  კორუფციული ქმედებები უმეტეს შემთხვევაში ხორციელდება ფარულად, ისეთი სფეროს წარმომადგენელების დახმარებით, როგორებიც არიან ბანკირები, იურისტები, ფინანსური მენეჯერები, ძირითად შემთხვევაში გაუმჭირვალე ფინანსური სქემების შექმნის გზით.\n\nაღსანიშნავია, რომ უმეტეს შემთხვევაში სახელმწიფოებში კრიმინალიზებულია არ უშუალოდ კორუფცია, არამედ პასუხისმგებლობა დადგენილია ცალკეულ ქმედებებზე, რომელთა საშუალებითაც ხორციელდება კორუფციული ქმედებები ასეთია მაგალითად მექრთამეობა, მითვისება, თაღლითობა, გამოძალვა და ა.შ.\n\n==კორუფციული ქმედებები==\nკორუფცია,  როგორც პირის ხელში არსებული ძალაუფლების ბოროტად გამოყენება პირადი სარგებლის მიღების მიზნით, მოიცავს  ისეთ  კორუფციული ქმედებების განხორციელებას როგორიც არის:\n\n'''მექრთამეობა''' - მექრთამეობა წარმოადგენს პირს მიერ პირდაპირ ან არაპირდაპირ, ფულის, ფასიანი ქაღალდის, სხვა ქონების, ქონებრივი სარგებლის ან სხვა რაიმე არამართლზომიერი უპირატესობის მიღებას ან მოთხოვნას, ან/და  პირისათვის პირდაპირ ან არაპირდაპირ, მის ან სხვა პირის სასარგებლოდ ფულის, ფასიანი ქაღალდის, სხვა ქონების, ქონებრივი სარგებლის ან სხვა რაიმე არამართლზომიერი უპირატესობის დაპირებას, შეთავაზებას ან მინიჭებას, რათა აღნიშნულმა პირმა თანამდებობრივი უფლებების განხორციელებისას და მოვალეობების შესრულებისას ქრთამის მიმცემის ან სხვა პირის სასარგებლოდ განახორციელოს რაიმე ქმედება ან თავი შეიკავოს რაიმე ქმედების განხორციელებისაგან, ან გამოიყენოს თავისი თანამდებობრივი ავტორიტეტი ანალოგიური მიზნის მისაღწევად, აგრეთვე განახორციელოს სამსახურებრივი მფარველობა.\n\nერთმანეთისაგან განასხვავებენ აქტიურ და პასიურ მექრთამეობას, აქტიური მექრთამეობა მოიცავს ისეთ დანაშაულებრივ ქმედებას, როგორიც არის ქრთამის მიცემა, ხოლო პასიური მექრთამეობა მოიცავს ისეთ დანაშაულებრივ ქმედებას როგორიც არის ქრთამის აღება. ორივე სახის ქმედება ქვეყნების უმეტესობაში კრიმინალიზებულია  და ითვალისწინებს შესაბამის პასუხისმგებლობას.\n\n'''გამოძალვა''' - ქონებისა ან ფულის უკანონო მოთხოვნა ან მიღება ძალისა ან მუქარის გამოყენებით. გამოძალვის მაგალითს კორუფციული ქმედების განხორციელების კუთხით წარმოადგენს, შესაბამისი უფლებამოსილების მქონე  პირის მხრიდან თანხის მოთხოვნა, გარკვეული მომსახურების განხორციელების სანაცვლოდ.\nთაღლითობა - თაღლითობა და თაღლითური ქმედებები წარმოადგენს კორუფციული ქმედების კიდევ ერთ სახეს, რომლის მეშვეობითაც პირი მოტყუების, ხრიკებისა და ყალბი მოთხოვნების საშუალებით უკანონოდ მდიდრდება. თაღლითობის შემთხვევაში ხორციელდება პირის მიერ, მართლსაწინააღმდეგო მისაკუთრების მიზნით, სხვისი ნივთის დაუფლება ან ქონებრივი უფლების მიღება მოტყუებით.\n\n'''ნეპოტიზმი''' - თანამდებობის პირთა მხრიდან თავიანთი ნათესავებისა და ახლობლების მფარველობა. მოიცავს ისეთ სიტუაციებს, როდესაც პიროვნება იყენებს თავის უფლებამოსილებებსა და ძალაუფლებას ნათესავებისათვის სამსახურისა და სხვა სარგებლის უზრუნველსაყოფად.\n\nნეპოტიზმს შეიძლება ადგილი ჰქონდეს საქმიანობის ნებისმიერ სფეროში და ხელისუფლების ნებისმიერ დონეზე, მაღალი პოლიტიკური თანამდებობის პირები, უმეტეს შემთხვევაში,  ნეპოტიზმს მიმართავენ საკუთარი ძალაუფლების და  მდგომარეობის შენარჩუნებისა და გამყარების მიზნით.\n\n'''კრონიზმი''' -  კრონიზმის დროს პირი, რომლესაც აქვს შესაბამისი უფლებამოსილება, ბოროტად იყენებს აღნიშნულს და თანამდებობაზე ნიშნავს მეგობრებს. მიუხედავად იმისა რომ მათი კვალიფიკაცია არ არის შესაბამისობაში დასაკავებელი თანამდებობის მოთხოვნებთან. ასეთი ქმედების ძირითადი მიზეზი მოკავშირის ყოლაა.\nსახელმწიფო ქონების მითვისება პირადი ინტერესებისათვის -  წარმოადგენს იმ ქონებისა და თანხების მითვისება, რომელიც პიროვნებას კანონიერად ჰქონდა მინდობილი თავისი ოფიციალური თანამდებობის მიხედვით.\n\n'''ზეგავლენით ვაჭრობა''' -  წარმოადგენს, იმ პირისათვის, რომელიც ამტკიცებს ან ადასტურებს, რომ მას შეუძლია არამართლზომიერი ზეგავლენის მოხდენა მოხელის ან მოხელესთან გათანაბრებული პირის მიერ გადაწყვეტილების მიღებაზე პირდაპირ ან არაპირდაპირ, მის ან სხვა პირის სასარგებლოდ ფულის, ფასიანი ქაღალდის, სხვა ქონების, ქონებრივი სარგებლის ან სხვა რაიმე არამართლზომიერი უპირატესობის დაპირებას, შეთავაზებას ან მინიჭებას იმ პირის მიერ, რომელიც მოქმედებს საკუთარი ან სხვა პირის ინტერესებისათვის, მიუხედავად იმისა, განხორციელდა თუ არა ასეთი ზეგავლენა ან/და მიღებულ იქნა თუ არა ამ ზეგავლენის სასურველი შედეგი.\n\nზეგავლენით ვაჭრობა მოიცავს ასევე, პირის მიერ, რომელიც ამტკიცებს ან ადასტურებს, რომ მას შეუძლია არამართლზომიერი ზეგავლენის მოხდენა მოხელის ან მასთან გათანაბრებული პირის მიერ გადაწყვეტილების მიღებაზე თავის ან სხვა პირის სასარგებლოდ იმ პირისაგან, რომელიც მოქმედებს საკუთარი ან სხვა პირის ინტერესებისათვის, პირდაპირ ან არაპირდაპირ, ფულის, ფასიანი ქაღალდის, სხვა ქონების, ქონებრივი სარგებლის ან სხვა რაიმე არამართლზომიერი უპირატესობის მოთხოვნას ან მიღებას, ასევე ასეთის თაობაზე დაპირების ან შეთავაზების მიღებას, მიუხედავად იმისა, განხორციელდა თუ არა ასეთი ზეგავლენა ან/და მიღებულ იქნა თუ არა ამ ზეგავლენით სასურველი შედეგი.\n\nზემოთ ჩამოთვლილი კორუფციული ქმედებებიდან, მაგალითად ისეთი ქმედება როგორიც არის თაღლითობა უმეტეს შემთხვევაში ხორციელდება დამოუკიდებლად და არ არის აუცილებელი სხვა პირის ჩართულობა, მაშინ როდესაც ისეთი კორუფციული ქმედებები, როგორიც არის  მექრთამეობა,  გამოძალვა ან ზეგავლენით ვაჭრობა საჭიროებს ორი  მხარის მონაწილეობას.\n\nკორუფციული ქმედებას, რომლის განხორციელება საჭიროებს ორი მხარის მონაწილეობას შესაძლებელია ადგილი ჰქონდეს ისეთი გარემოებების არსებობისას, როგორიცაა სახელმწიფო ტენდერები, როდესაც ქრთამი წარმოადგენს საშუალებას, გავლენა მოახდინოს ტენდერის შედეგებზე ან ხელშეკრულების პირობებზე. სახელმწიფო შეღავათების გადანაწილებისას, როდესაც ქრთამის საშუალებით, შესაძლებელი ხდება სახელმწიფო ბიუჯეტიდან გამოყოფილი სახსრები მიემართოს სასურველი პირებისაკენ. ასევე, აღნიშნული კორუფციული ქმედების გზით შესაძლოა განხორციელდეს სასურველი ლიცენზიისა და ნებართვების მიღება, ისეთი საქმიანობის განხორციელების მიზნით, როგორიცაა ბაზარზე მაღალი მოთხოვნის მქონე პროდუქტების იმპორტი. ამასთან, ქრთამი შესაძლებელია გამოყენებული იქნას, ისეთი უპირატესობების მისაღებად, როგორიცაა სახელმწიფოსგან სუბსიდირებული სამედიცინო მომსახურების, უმაღლესი განათლებისა და საცხოვრებელი ფართის მიღება.\n\n==გამომწვევი მიზეზები==\nპრაქტიკული გამოცდილება ცხადყოფს, რომ კორუფციის გაცილებით მაღალი დონე ისეთ სახელმწიფოებშია, სადაც მოქმედებს ბიზნესისა და ეკონომიკური საქმიანობის შემზღუდველი არაერთი კანონი, რეგულაცია, დადგენილება და ბრძანება, რაც ნაყოფიერ ნიადაგს ქმნის შემდგომში კორუფციული სქემებისა და ქმედებების განხორციელებისათვის. განსაკუთრებით, თუ ზემოთ აღნიშნული რეგულაციები გამოირჩევა სირთულით, არათანმიმდევრულობითა და გაუმჭირვალობით.\nგარდა ამისა, კორუფციული სქემებისა და ქმედებების განხორციელებისათვის ხელსაყრელი პირობები იქმნება ისეთ სახელმწიფოებში, სადაც გადაწყვეტილების მიმღებ პირებს მინიჭებული აქვთ ფართო დისკრეციული უფლებამოსილება რეგულაციებისა და წესების განმარტებასთან მიმართებაში,  გააჩნიათ  უფლება საკუთარი შეხედულებისამებრ განმარტონ, გამოიყენონ, შეცვალონ და გარკევეულ შემთხვევაში დაამატონ პირობები, არსებულ რეგულაციებსა და წესებს.\nამასთან, კორუფციის დონის  გაზრდას, მნიშვნელოვნად უწყობს ხელს ეფექტური მექანიზმის არარსებობა, რაც გამოიხატება იმაში, რომ რიგ შემთხვევებში  კორუფციული ქმედებები არ არის კრიმინალიზებული, ან მათი ჩადენის შემთხვევაში გათვალისწინებული პასუხისმგებლობის ზომა არ არის საკმარისად მკაცრი.\n\n==კორუფციის სახეები==\nერთმანეთისაგან განასხვავებენ  მაღალი და დაბალი დონის კორუფციას. მაღალი დონის კორუფცია, გულისხმობს კორუფციული სქემებისა და კორუფციული ქმედებების განხორციელებას მაღალი იერარქიისა და მაღალი პოლიტიკური თანამდებობის პირების მხრიდან. მათი მხრიდან კორუფციაში აქტიური ჩართულობა და კორუფციული ქმედებების განხორციელება შესაძლოა გამოწვეული იყოს სხვადასხვა პოლიტიკური, ეკონომიკური, სოციალური და კულტურული მიზეზით, მათ შორის ძალაუფლებისა და თანამდებობის შენარჩუნების მიზნით. მაღალ ეშელონებში არსებულ კორუფცია ეხება არა იმდენად თანხების რაოდენობას, რომელიც ჩართულია ამ პროცესში, არამედ იმას, თუ რა დონეზე ხდება იგი. მაღალი დონის კორუფცია მოიცავს უფრო მეტ ფულს ვიდრე ბიუროკრატიული  ანუ დაბალი დონის კორუფცია.\n\nრაც შეეხება, დაბალ დონეზე არსებულ კორუფციას, რომელის სუბიექტებსაც ძირითადად დაბალ იერარქიულ საფეხურზე მყოფი საჯარო მოხელეები წარმოადგენენ, ადგილი აქვს იქ, სადაც ბიუროკრატიას პირდაპირი შეხება აქვს საზოგადოებასთან. ამგვარი კორუფციით დაკავებულნი არიან ქვედა და საშუალო რგოლის საჯარო მოხელეები, რომლებსაც შესაძლოა, ძალიან დაბალი თანამდებობრივი სარგო ჰქონდეთ და დამოკიდებულნი იყვნენ კორუფციული ქმედებით მიღებულ  შემოსავლებზე, რათა შეინახონ თავიანთი ოჯახები და გადაიხადონ თავიანთი შვილების სწავლის საფასური. აღნიშნული სახის კორუფცია ძირითად შემთხვევებში, მოიცავს გაცილებით მცირე თანხებს, ვიდრე მაღალი დონის კორუფცია, თუმცა  ეს თანხები არ არის მცირე იმ პირებისათვის, რომელზეც ამ კორუფციულმა მოვლენამ იქონია გავლენა. აღსანიშნავია, რომ დაბალ დონეზე არსებული კორუფცია განსაკუთრებით აზარალებს საზოგადოების ყველაზე გაჭირვებულ ფენებს, რომელთაგანაც შესაძლოა რეგულარულად ითხოვდნენ ქრთამს. გავრცელებული მოსაზრების თანახმად, აღნიშნულ დონეზე, კორუფციის აღმოფხვრის ეფექტურ მეთოდად მიიჩნევა თანამდებობრივი სარგოს გაზრდა და პასუხიმგებლობის გამკაცრება კორუფციული ქმედების განხორციელების შემთხვევებში.\n\nერთმანეთისაგან განასხვავებენ ასევე, კარგად  ორგანიზებულ და ქაოტურ კორუფციას. კარგად ორგანიზებული კორუფციის შემთხვევებში კორუფციული სქემები და ქმედებები სისტემურად გამართულია, თითოეული  მხარისათვის წინასწარ ცნობილია და ნათელია მათ მიერ განსახორციელებელი ქმედებები და შესაბამისი შედეგები. ამასთან,  კარგად ორგანიზებული კორუფციული სისტემები ძირითად შემთხვევაში გრძელვადიან პერსპექტივაზეა ორიენტირებული, მმართველ ელიტას კი კორუფციის პროცესსა და შემოსავლებზე შედარებით მკაცრი კონტროლი აქვს დაწესებული.\n\nგანსხვავებით, კარგად ორგანიზებული კორუფციისაგან, ქაოტური კორუფციის არსებობის შემთხვევაში  კორუფციული ქმედების განმახორციელებელი პირისათვის წინასწარ უცნობია რა სახის ნაბიჯები უნდა გადადგას. არაპროგნოზირებადია ასევე,  მოიტანს თუ არა მის  მიერ განხორციელებული ქმედება, მაგალითად ქრთამის მიცემა შედეგს. ამასთან, თუ კარგად ორგანიზებული კორუფციული სისტემის შემთხვევაში ნათელია თუ ვის უნდა გადაუხადონ ქრთამი, ქაოტური კორუფციისას ქრთამის გადახდა შესაძლოა საჭირო გახდეს რამდენიმე მოხელისათვის.\n\nგარდა ზემოაღნიშნულისა, განასხვავებენ ასევე, სისტემურ კორუფციასაც, რომელსაც ადგილი აქვს მაშინ, როდესაც კორუფცია არის ეკონომიკური, სოციალური და პოლიტიკური სისტემის ერთიანი და განუყოფელი ნაწილი. სისტემური კორუფცია მოიცავს, ისეთ ვითარებას როდესაც სახელმწიფოს მთავარი დაწესებულებები და პროცესები იმართება კორუმპირებული პირებისა და ჯგუფების მიერ.\n\n==გაერთიანებული ერების ორგანიზაციის კონვენცია კორუფციის წინააღმდეგ==\nგაერთიანებული ერების ორგანიზაციის მიერ, შემუშავებული კონვენცია კორუფციის წინააღმდეგ, წარმოადგენს დოკუმენტს, რომლის საშუალებითაც კონვენციის ხელშემკვრელი სახელმწიფოები  განსაზღვრავენ სტრატეგიას თუ როგორ უნდა განხორციელდეს კორუფციის პრევენცია და მისი კრიმინალიზაცია. კონვენცია მიზნად ისახავს კორუფციის წინააღმდეგ ბრძოლის საერთაშორისო თანამშრომლობის სრულყოფას.\n\nგაერთიანებული ერების ორგანიზაციის კონვენციაში კორუფციის წინააღმდეგ, ასახულია ისეთი ფუნდამენტალური პრინციპები როგორიცაა, კორუფციის თავიდან აცილების ღონისძიებები; კრიმინალიზაცია და სამართალდაცვითი საქმიანობა; საერთაშორისო თანამშრომლობა; აქტივების დაბრუნება.\n\nგაერთიანებული ერების ორგანიზაციის კონვენციაში კორუფციის წინააღმდეგ, გაწერილია რიგი პრევენციული ზომებისა, რომელთა საშუალებითაც უნდა მოხდეს კორუფციის თავიდან აცილება. კონვენცია  ითვალისწინებს კორუფციის კრიმინალიზაციას როგორც საჯარო, ასევე კერძო სექტორში, იურიდიულ პირთა პასუხისმგებლობას, ხანდაზმულობის ვადის გაზრდას კორუფციულ დანაშაულებზე, სამოქალაქო საზოგადოების როლისა და მის შესახებ ინფორმაციის ხელმისაწვდომობის ხარისხის ამაღლებას, ფულის გათეთრების წინააღმდეგ ბრძოლის გაძლიერებას და სახელმწიფოებს შორის სამართლებრივი ურთიერთდახმარების გაწევის მასშტაბების ზრდას.\n\n==კორუფცია საქართველოში==\nკორუფციის წინააღმდეგ ბრძოლა საქართველოს ხელისუფლების ერთ–ერთი მთავარ პრიორიტეტს წარმოადგენს. აღსანიშნავია, რომ საქართველო  წარმოადგენს „კორუფციის წინააღმდეგ“ გაერთიანებული ერების ორგანიზაციის 2003 წლის 31 ოქტომბრის კონვენციის ხელმომწერ სახელმწიფოს და აქტიურად დგამს ნაბიჯებს კორუფციასთან ბრძოლის ხელშეწყობის მიზნით.\n\nკორუფციასთან ბრძოლის პროცესის ხელშეწყობის მიზნით, 2005 წელს საქართველოს პრეზიდენტის მიერ მიღებულ იქნა საქართველოს პირველი ეროვნული ანტიკორუფციული სტრატეგია და შესაბამისი სამოქმედო გეგმა. პროცესის ხელშეწყობისა და უკეთესი მართვის მიზნით კი, 2008 წელს ჩამოყალიბდა კორუფციის წინააღმდეგ ბრძოლის უწყებათშორისო საკოორდინაციო საბჭო, რომლის ფუნქციებში შედის ქვეყანაში ანტიკორუფციული საქმიანობის კოორდინაცია, ანტიკორუფციული სტრატეგიისა და სამოქმედო გეგმის განახლება და მათი შესრულების კონტროლი, საერთაშორისო ორგანიზაციების წინაშე ანგარიშგების კონტროლი, შესაბამისი საკანონმდებლო საქმიანობის ინიციირება და რეკომენდაციების მომზადება.\n\n2019-2020 წლების ეროვნული ანტიკორუფციული სტრატეგია და სტრატეგიის განხორციელების 2019-2020 წლების სამოქმედო გეგმა,  2019 წლის 4 ოქტომბერს მთავრობის N484 დადგენილებით დამტკიცდა და  ეფუძნება 2018-2020 წლების სამთავრობო პროგრამას, საუკეთესო საერთაშორისო გამოცდილებას, საერთაშორისო ორგანიზაციების რეკომენდაციებს, ასევე წინა სტრატეგიული დოკუმენტების შესრულების შეფასებისა და არასამთავრობო/საერთაშორისო ორგანიზაციების კვლევების ანალიზს. სამუშაო პროცესი წარიმართა კორუფციის წინააღმდეგ ბრძოლის თექვსმეტი სტრატეგიული პრიორიტეტის საფუძველზე, რომელიც მომზადდა ექსპერტთა დონის ანტიკორუფციული სამუშაო ჯგუფების მიერ გაწეული აქტიური სამუშაოს შედეგად.\n\n==ლიტერატურა==\n* Butscher, Anke. \"Corruption\" (2012). University Bielefeld – Center for InterAmerican Studies.\n* Cohen, Nissim (2012). Informal payments for healthcare – The phenomenon and its context. ''Journal of Health Economics, Policy and Law'', 7 (3): 285–308.\n* Garifullin Ramil Ramzievich Bribe-taking mania as one of the causes of bribery. The concept of psychological and psychotherapeutic approaches to the problem of bribery and bribe-taking mania. J. Aktualnye Problemy Ekonomiki i Prava\" (\"Current Problems in Economics and Law\"), no. 4(24), 2012, pp. 9–15\n* Heidenheimer, Arnold J. and Michael Johnston, eds. ''Political corruption: Concepts and contexts'' (2011).\n* Heywood, Paul M.  ed. ''Routledge Handbook of Political Corruption'' (2014)\n* Li, Ling. \"Politics of Anticorruption in China: Paradigm Change of the Party’s Disciplinary Regime 2012–2017,\" ''Journal of Contemporary China'', 28:115, 47–63, DOI: 10.1080/10670564.2018.1497911\n* McCormick, Richard L. \"The discovery that business corrupts politics: A reappraisal of the origins of Progressivism\" ''American Historical Review'' 86 (1981): 247–74.\n* Mantzaris, E., Tsekeris, C. and Tsekeris, T. (2014). Interrogating Corruption: Lessons from South Africa. ''International Journal of Social Inquiry'', 7 (1): 1–17.\n* Sharma, Vivek Swaroop. \"Give Corruption a Chance\" in The National Interest 128, November/December 2013: 38–45. Full text available at: \n* Wallis, John Joseph. \"The concept of systematic corruption in American history.\" in ''Corruption and Reform: Lessons from America's economic history'' (U of Chicago Press, 2006). 23–62.  online\n\n== რესურსები ინტერნეტში ==\n*WHAT IS CORRUPTION?\n*UNITED NATIONS CONVENTION AGAINST CORRUPTION\n\n*", "url": "https://ka.wikipedia.org/wiki/კორუფცია", "length": 16843}
{"id": "11358", "title": "ფერნანდო მაგელანი", "text": "'''ფერნანდო მაგელანი''', ''ფერნან მაგალიაინში'' (, ; დ. გაზაფხული 1480, ტრაზ-უჟ-მონტიში, პორტუგალიის სამეფო — გ. 27 აპრილი, 1521, კ. მაქტანი, ფილიპინები) — პორტუგალიელი მეზღვაური-მკვლევარი, რომლის მეთაურობით მოხერხდა პირველი წარმატებული მოგზაურობა დედამიწის ირგვლივ. მაგელანმა თავად მოგზაურობის დასრულება ვერ მოახერხა; სასიკვდილოდ დაიჭრა მაქტანის ბრძოლაში ფილიპინებზე. თუმცა ის გარდაიცვალა მოლუკის კუნძულების დასავლეთით და შესაბამისად ითვლება, რომ პირველი ადამიანი იყო, რომელმაც დედამიწის ყველა განედი გადაჭრა. ევროპიდან აზიაში დასავლეთის მიმართულებით მიმავალმა ექსპედიციამ მისი მეთაურობით პირველმა გადაჭრა წყნარი ოკეანე, რომელიც ნაოსნობის პერიოდში იმდენად მშვიდი იყო, რომ მას წყნარი შეარქვა.\n\n1519 წლის 20 სექტემბერს, ხუთი ხომალდი: „ტრინიდადი“, „სან-ანტონიოსი“, „სანტიაგო“, „კონსეფსიონი“ და „ვიქტორია“ სან-პახულიანოს უბეში შევიდნენ. სამი ხომალდის - „ვიქტორიას“, „კონსეფსიონის“ და „სან-ანტონიოსის“ კაპიტნებს უცნობ მიწაზე დაზამთრების შეეშინდათ და აჯანყდნენ. მაგელანმა „ვიქტორიასა“ და „კონსეფსიონის“ კაპიტნები სიკვდილით დასაჯა, ხოლო „სანტიაგოს“ კაპიტანი და მღვდელი უდაბურ ნაპირზე გადასვა. გემი „სანტიაგო“ კლდეზე დაიმსხვრა, ერთი ხომალდი კი უკან გამოეპარა.\n\n1520 წელს მეზღვაურებმა აღმოაჩინეს წყნარ ოკეანში გასასვლელი ვიწრო და დაკლაკნილი სრუტე, რომელსაც შემდგომში მაგელანის სრუტე ეწოდა. ექსპედიციამ შემოუარა სამხრეთ ამერიკას და გავიდა „უცნობ დიდ ზღვაში“, რომელსაც წყნარი ოკეანე უწოდეს. 1521 წელს ექსპედიციამ მარიანას და ფილიპინის კუნძულებს მიაღწია. სამხრეთ-აღმოსავლეთ აზიის ნაპირებთან მდებარე კუნძულ მაკ-ტანთან ფერნანდო მაგელანი შინა ომში ჩაება და დაიღუპა. \nექსპედიციის 250 წევრიდან მხოლოდ 18-მა მოახერხა ესპანეთში დაბრუნება და შესაბამისად დედამიწის ირგვლივ შემოვლა. მათ მეთაურობდა ბასკი ხუან სებასტიან ელ-კანო, რომელმაც ექსპედიციის წინამძღოლობა მაგელანის სიკვდილის შემდეგ ითავა. ამ მოგზაურობით დადგინდა დედამიწის სფერულობა, ერთიანი მსოფლიო ოკეანის არსებობა და ისიც, რომ დედამიწაზე ოკეანეებს უფრო მეტი ფართობი უკავიათ, ვიდრე ხმელეთს.\n\n1000x1000px|thumb|center|მაგელანის მოგზაურობა, მოგზაურობა დაიწყო ხუთი გემით და ''[[ვიქტორია (ხომალდი)|ვიქტორია]]'' იყო ერთადერთი რომელმაც შეძლო მაგელანის გარდაცვალბიდან 16 თვის შემდეგ უკან დაბრუნება.\n\n== რესურსები ინტერნეტში ==\n\n* მაგელანის ნაადრევი გარდაცვალება ფილიპინებზე  from History House.\n* EXPEDICIÓN MAGALLANES - JUAN SEBASTIAN ELCANO\n* ფერნანდო მაგელანი - ბრიტანიკა\n\n\n\n\nკატეგორია:პორტუგალიელი მოგზაურები\nკატეგორია:დაბადებული 1480\nკატეგორია:გარდაცვლილი  27 აპრილი\nკატეგორია:გარდაცვლილი 1521", "url": "https://ka.wikipedia.org/wiki/ფერნანდო_მაგელანი", "length": 2429}
{"id": "11359", "title": "დიმიტრი მენდელეევი", "text": "'''დიმიტრი მენდელეევი''' ( დ. 8 თებერვალი<small> [ძვ. სტ. 27 იანვარი]</small>, 1834, ტობოლსკი — გ. 2 თებერვალი<small> [ძვ. სტ. 20 იანვარი]</small>, 1907, სანქტ-პეტერბურგი) — რუსი ქიმიკოსი, ქიმიურ ელემენტთა პერიოდული სისტემის პირველი ვერსიის ავტორი. ცხრილის გვიანდელ ავტორთაგან განსხვავებით მენდელეევმა წინასწარ განჭვრიტა იმ დროისთვის ჯერ კიდევ აღმოუჩენელ ელემენტთა მნიშვნელობები.\n\n== ბიოგრაფია ==\nსახელგანთქმული რუსი ქიმიკოსი, პერიოდულობის სისტემის შემქმნელი დიმიტრი ივანეს ძე მენდელეევი დაიბადა 1834 წლის 8 თებერვალს დიდ ოჯახში ქალაქ ტობოლსკში. იგი იყო მე-13 შვილი 17-დან, თუმცა არსებობს მოსაზრება რომ მენდელეევების ოჯახში გაცილებით მეტი ბავშვი იყო და უბრალოდ ისინი ადრეულ ასაკში დაიღუპნენ.\n\nმენდელეევი იყო გენიალური ქიმიკოსი. ასეთი სისტემები მენდელეევამდეც არსებობდა, უბრალოდ ისინი არ იყო სრულყოფილი. მენდელეევის დროს ცხადია არ იყო აღმოჩენილი ყველა ქიმიური ელემენტი, მაგრამ მენდელეევმა წინასწარ განსაზღვრა ამ ელემენტების არსებობა და პერიოდულობის სისტემაში საჭირო ადგილები გამოყო მათთვის.\n\nმენდელეევს მამა, ივან პავლეს ძე მენდელეევი, 13 წლის ასაკში გარდაეცვალა. დედა მარია დიმიტრის ასული მენდელეევა (ქალიშვილობის გვარი კორნილეევა) ფლობდა მინის ქარხანას, რაც ბავშვობიდანვე იზიდავდა მომავალ ქიმიკოსს. ის ერთი პერიოდი იქვე მუშაობდა. მენდელეევი 13 წლის იყო, როდესაც ტობოლსკის გიმნაზიაში შეიყვანეს, ქარხანა კი დაიწვა.\n\n1849 წელს მისი უკვე ძალიან ღარიბი ოჯახი გადავიდა სანქტ-პეტერბურგში, სადაც დიმიტრიმ მოახერხა მთავარ პედაგოგიურ სასწავლებელში სწავლის დაწყება. მოგვიანებით მას ტუბერკულოზი დაუდგინეს, რის გამოც ყირიმში მოუწია გადასახლება, საიდანაც 1857 წელს დაბრუნდა.\n\n1859-1861 წლებში მან შეისწავლა სითხეების კაპილარული მოვლენები და სპექტროსკოპზე მუშაობდა ჰაიდელბერგში. 1862 წელს ის დაქორწინდა ფეოზვა ნიკიტიჩნა ლეშჩევაზე. იმ დროისთვის რუსეთში ქიმია არც თუ ისე კარგად იყო განვითარებული. 1863 წელს დიმიტრი გახდა პროფესორი პეტერბურგის ტექნოლოგიურ და პეტერბურგის უნივერსიტეტებში. 1867 წლისათვის ის ე.წ. მუდმივი წევრი (tenure) ამ უნივერსიტეტებისა. 1865 წელს მან მიიღო მეცნიერებათა დოქტორის წოდება შრომისათვის: „წყლისა და ალკოჰოლის კომბინაციების“ შესახებ, მისმა შრომებმა 1871 წლისათვის პეტერბურგი ქიმიური კვლევების მსოფლიოში აღიარებული ერთ-ერთი ცენტრი გახდა.\n\n1876 წელს ის შეხვდა ანა ივანოვნა პავლოვნას, რომელიც ძალიან, ძალიან შეუყვარდა. 1881 წელს მან ცოლობა სთხოვა ანნას, უარყოფის შემთხვევაში კი თავის მოკვლით დაიმუქრა. 1882 წელს გაშორდა პირველ ცოლ ფეოზვას, მაგრამ მაშინ რუსული მართლმადიდებლური ეკლესიის წესდებით პირველი ქორწინებიდან 7 წელი მაინც უნდა გასულიყო მეორე ქორწინებამდე. ამიტომ მისი ქორწინება  უკანონოდ ჩაითვლა. სწორედ ეს გახდა მიზეზი, რომ ის ვერ მოხვდა რუსეთის მეცნიერებათა აკადემიაში, თუმცა იმ დროისთვის სახელგანთქმული მეცნიერი იყო. მას ჰყავდა ორი შვილი ვალოდია და ოლგა ფეოზვასგან, ხოლო 4 ანნასგან. ცნობილია, რომ ერთ-ერთ ვაჟს ერქვა ივანი. მისი ერთ-ერთი ქალიშვილი ლუიბოვი შემდგომში ცნობილი რუსი პოეტის ალექსანდრ ბლოკის ცოლი გახდება.\n\nმიუხედავად იმისა, რომ მსოფლიოში მენდელეევი დაფასებული მეცნიერი იყო (მან მიიღო კოპლის (Copley) მედალი ლონდონის სამეცნიერო საზოგადოებისაგან) 1890 წლის 17 აგვისტოს თავი დაანება პეტერბურგის უნივერსიტეტს, გადადგა რა თანამდებობიდან.\n\n1893 წელს ის გახდა წონისა და საზომების (Weights and Measures) ბიუროს დირექტორი. სწორედ მისი დამსახურებაა არყის წარმოებაში ახალი სახელმწიფო სტანდარტების შემოღება. მისი ღრმა ცოდნა მოლეკულური წონებისა და ურთიერთქმედების შესახებ გახდა საწინდარი დასკვნისა, რომ საუკეთესო ხარისხის გარანტიაა ბალანსი: 1 მოლეკულა ეთილის სპირტისა და 2 წყლისა, შესაბამისად არაყი უნდა შეიცავდეს 38% ალკოჰოლს და დანარჩენი 62% უნდა იყოს წყალი. 1894 წელს რუსეთის მთავრობამ მიიღო ახალი კანონპროექტი და დააწესა, რომ არაყი უნდა წარმოებულიყო 40% ალკოჰოლის დონით.\n\nმენდელეევმა შეისწავლა ნავთობის შემადგენლობა და სათავე დაუდო რუსეთში პირველ ნავთობგადამამუშავებელ ფაბრიკას.\n\nდიმიტრი ივანოვიჩ მენდელეევი გარდაიცვალა პეტერბურგში 1907 წლის 2 თებერვალს, 72 წლის ასაკში გრიპისგან.\n\nმის პატივსაცემად მთვარის ერთ-ერთ კრატერს მისი სახელი მიენიჭა, მისივე შექმნილ პერიოდულობის სისტემაში კი 101-ე, რადიაქტიურ ელემენტს მენდელეევიუმი ეწოდა.\n\n==პერიოდული სისტემა==\nდ. მენდელეევმა 1869 წელს აღმოაჩინა ქიმიურ ელემენტთა პერიოდულობის კანონი, რომლის გრაფიკული ასახვაა ქიმიურ ელემენტთა პერიოდული სისტემა.\nამ სისტემას არაფორმალურად „მენდელეევის ცხრილს“, „პერიოდულობის სისტემას“ ან უბრალოდ „პერიოდულ სისტემას“ უწოდებენ.\n\n==რესურსები ინტერნეტში==\n*Original Periodic Table , annotated. webserver.lemoyne.edu\n*Mendeleev's first draft version of the Periodic Table , 17 February 1869. chemheritage.org\n*\"Everything in its Place\", essay by Oliver Sacks\n\n==სქოლიო==\n\n\n\nკატეგორია:რუსი ქიმიკოსები\nკატეგორია:დეისტები\nკატეგორია:რუსი დეისტები\nკატეგორია:დაბადებული 1834\nკატეგორია:გარდაცვლილი 1907", "url": "https://ka.wikipedia.org/wiki/დიმიტრი_მენდელეევი", "length": 4587}
{"id": "11361", "title": "ილია რეპინი", "text": "'''ილია ეფიმის ძე რეპინი''' (; დ. 5 აგვისტო <small>[ძვ. სტ. 24 ივლისი]</small>, 1844, ჩუგუევი, ახლანდელი ხარკოვის ოლქი, უკრაინა — გ. 29 სექტემბერი, 1930, კუოკალა, ფინეთი, ახლანდელი რეპინო, ლენინგრადის ოლქი, რუსეთი) — წამყვანი რუსი მხატვარი და სკულპტორი უკრაინიდან, პერედვიჟნიკის სამხატვრო სკოლის მიმდევარი. მისი რეალისტური ნამუშევრები ხშირად არსებული სოციალური წყობის მწვავე კრიტიკას ასახავს.\n\n==ბიოგრაფია==\nდაიბადა სამხედრო ოფიცრის ოჯახში. 1866 წელს სანქტ-პეტერბურგში მიემგზავრება და საიმპერატორო სამხატვრო აკადემიაში ირიცხება. 1873-1876 წლებში აკადემიის სტიპენდიით იტალიასა და პარიზში მოგზაურობს. მის ნახატთა უმრავლესობა გლეხობას, მეთევზეებსა და ვაჭართა ცხოვრებას აღწერს.\n\nრეპინი პერედვიჟნიკების ასოციაციას 1878 წელს უერთდება. 1882 წლიდან ის სანქტ-პეტერბურგში ცხოვრობს, თუმცა ხშირად მოგზაურობს საზღვარგარეთ. რემბრანდტის ხანშიშესული ადამიანების პორტრეტებით მოხიბლული რეპინი ხატავდა ცნობილ თანამემამულეებს ლევ ტოლსტოის, მენდელეევს, პობედონოსცევს და მუსორგსკის. 1903 წელს რუსეთის მთავრობის დავალებით ხატავს მის ყველაზე გრანდიოზულ ტილოს (400x877 სმ), რომელზეც სახელმწიფო საბჭოს ცერემონიალური სხდომაა აღბეჭდილი.\n\n1917 წლის ოქტომბრის რევოლუციის შემდეგ ქალაქი, სადაც მისი სახლი მდებარეობდა, სანქტ-პეტერბურგიდან ჩრდილოეთით, ფინეთის ტერიტორია გახდა. ლენინმა მოიწვია რუსეთში დაბრუნებულიყო, თუმცა მხატვარი უკვე ძალზე მოხუცი იყო მოგზაურობისთვის. რეპინი გარდაიცვალა კუოკალაში, ფინეთი (ამჟ. რეპინო, ლენინგრადის ოლქი), 1930 წელს.\n\nრეპინის ყველაზე ცნობილი ნამუშევრებია „ივანე მრისხანე ჰკლავს საკუთარ ვაჟს“ (1885), „ბურლაკები ვოლგაზე“ (1870-1873), და „ზაპოროჟიელ კაზაკთა პასუხი თურქეთის სულთნის წერილზე“ (1880-1891).\n\n==ნახატების გალერეა==\n<gallery perrow=\"4\" widths=\"160\" heights=\"190\">\nფაილი:REPIN Ivan Terrible&Ivan.jpg|ივანე მრისხანე და მისი ძე ივანე 1870-1873\nფაილი:Ilya Repin - Sadko - Google Art Project.jpg|სადკო წყლისქვეშა სამეფოში 1876\nფაილი:Ilja Jefimowitsch Repin 002.jpg|ვაშლები და ფოთლები 1879\nფაილი:Ilja Jefimowitsch Repin 001.jpg|ქეიფი 1883\nფაილი:Grand Duke's bride by Repin.jpg|დიდი თავადი ირჩევს საცოლეს 1885\n</gallery>\n\n==რესურსები ინტერნეტში==\n\n\n*IlyaRepin.org  - 102 ნაშრომი\n\n\nკატეგორია:რუსი მხატვრები\nკატეგორია:უკრაინელი მხატვრები\nკატეგორია:დაბადებული  5 აგვისტო\nკატეგორია:დაბადებული 1844\nკატეგორია:გარდაცვლილი 29 სექტემბერი\nკატეგორია:გარდაცვლილი 1930", "url": "https://ka.wikipedia.org/wiki/ილია_რეპინი", "length": 2258}
{"id": "11362", "title": "იასე მაჩაბელი", "text": "'''იასე  მაჩაბელი''', XVIII საუკუნის II ნახევრის ქართლ-კახეთის სამეფოს პოლიტიკური მოღვაწე. 1752 ერეკლე II-მ ელჩად გაგზავნა ყაბარდოში სამხედრო დახმარების მიღების მიზნით.  მაჩაბელის ელჩობის შედეგად ერეკლეს 1500 მებრძოლი გამოუგზავნეს. ამ რაზმთან ერთად ქართველებმა ყაზახ-შამშადილუს საზღვარზე განჯისა და შაქის სახანოთა ჯარი დაამარცხეს.\n\n==ლიტერატურა==\n*''ბოცვაძე თ.,'' საქართველო-ყაბარდოს ურთიერთობის ისტორიიდან (XVI-XVIII სს.), თბ., 1963;\n*''გვასალია ჯ.,'' ქსე, ტ. 6, გვ. 508, თბ., 1983\n\n\n\nკატეგორია:ქართველი პოლიტიკოსები", "url": "https://ka.wikipedia.org/wiki/იასე_მაჩაბელი", "length": 517}
{"id": "11363", "title": "ჟუან ჟილბერტუ", "text": "thumb|250px|ჟუან გილბერტო\n'''ჟუან ჟილბერტო პრადუ დე ოლივეირა''' (; დ. 10 ივნისი, 1931, ჟუაზეირუ, ბაია) — ბრაზილიელი მომღერალი და გიტარისტი. ტომ ჟობიმთან ერთად ბოსა-ნოვას დამფუძნებელი.\n\n== რესურსები ინტერნეტში ==\n*João Gilberto Web Site  by ShowBras, current agent\n*Plain João—The Man Who Invented Bossa Nova, a biographical profile by Daniella Thompson\n*João Gilberto Discography  by Laura Pelner McCarthy\n*Nos bastidores do legendario concerto da bossa nova 1962\n*The Brazilian Sound: Brazilian Music & Culture Website \n*Bossa Nova Guitar Transcriptions (Mostly of songs performed by João Gilberto) \n*João Gilberto Discography on Slipcue.com\n*Joao Gilberto: The Early Records a special on Gilberto at the blog ''Worlds of Wanwood''\n\n\n\n\nკატეგორია:ბრაზილიელი მუსიკოსები\nკატეგორია:ბოსა-ნოვა\nკატეგორია:დაბადებული 1931\nკატეგორია:დაბადებული 10 ივნისი", "url": "https://ka.wikipedia.org/wiki/ჟუან_ჟილბერტუ", "length": 845}
{"id": "11369", "title": "ანტონიო კარლოს ჟობიმი", "text": "thumb|220px|ანტონიო კარლოს ჟობიმი\n'''ანტონიო კარლოს ჟობიმი''' (, ნამდვილი სახელი — '''ანტონიუ კარლოს ბრაზილეირუ დე ალმეიდა ჟობიმ''' (''Antônio Carlos Brasileiro de Almeida Jobim''); დ. 25 იანვარი, 1927, რიო-დე-ჟანეირო — გ. 8 დეკემბერი, 1994, ნიუ-იორკი), ასევე '''ტომ ჟობიმი''' —  ბრაზილიელი კომპოზიტორი, მომღერალი, პიანისტი და ბოსა-ნოვას უდიდესი ლეგენდა. მისი კომპოზიციები შესრულებული ჟუან ჟილბერტოსთან ერთად დასაბამს აძლევს ბოსა-ნოვას ჟანრს 1960-იან წლებში.<ref>BNF authorities: პლატფორმა ღია მონაცემები — 2011.</ref><ref>''გერმანიის ეროვნული ბიბლიოთეკა, ბერლინის სახელმწიფო ბიბლიოთეკა, ბავარიის სახელმწიფო ბიბლიოთეკა და სხვ.'' Record #119525615 // ინტეგრირებული ნორმატიული ფაილი — 2012—2016.</ref>\n\nჟობიმზე უდიდესი ზეგავლენა მოუხდენია პიშინგიას, ლეგენდარულ მუსიკოსსა და კომპოზიტორს, რომელმაც 1930-იან წლებში თანამედროვე ბრაზილიურ მუსიკის განვითარებას დაუდო დასაბამი.\n\nჟობიმმა სახელი გაითქვა მწერალ და პოეტ ვინისიუს დი მორაისთან „ორფეუ დე კარნავალ“-ისთვის (1956) მუსიკის დაწერის შემდეგ. ეს მუსიკა საყოველთაოდ ცნობილი გახდა კინოფილმში „შავი ორფეოსი“. მისი ყველაზე პოპულარული სიმღერებისთვის ლირიკას დი მორაისი წერდა.\n\nამერიკელმა ჯაზის მომღერლებმა ელა ფიცჯერალდმა და ფრენკ სინატრამ გამოიყენეს ჟობიმის სიმღერები საკუთარ ალბომებში Ella Abraça Jobim (1981) და Francis Albert Sinatra & Antonio Carlos Jobim (1967), შესაბამისად. ჟობიმი მას შემდეგ მსოფლიოში ცნობილი გახდა, როგორც მე-20 საუკუნის ერთ-ერთი ყველაზე გავლენიანი კომპოზიტორი.\n\nჟობიმი დაკრძალულია წმინდა იოანე ნათლისმცემლის სახელობის სასაფლაოზე რიო-დე-ჟანეიროში.\nმინი|200პქ|ანტონიო კარლოს ჟობიმის საფლავი\n==ჯილდოები და აღიარება==\n* ანტონიო კარლოს ჟობიმი ერთ-ერთია იმ მცირერიცხოვან არაინგლისურენოვან ავტორთაგან, რომლებიც შეიყვანეს აშშ-ის სიმღერების ავტორთა დიდების დარბაზში.<ref>Father of Brazil's Bossa Nova</ref>\n* 1990 წლის სან-რემოს მუსიკალურ ფესტივალზე დაჯილდოვდა ტენკოს პრემიით კულტურული საქმიანობისთვის.\n* 1995 წელს მისმა ალბომმა „Antonio Brasileiro“ გრემის დაჯილდოებაზე მიიღო ჯილდო „საუკეთესო ლათინური ჯაზური პერფორმანსი“.\n\n==ხსოვნა==\n* რიო-დე-ჟანეიროს საერთაშორისო აეროპორტს ეწოდა მისი სახელი\n* 2014 წელს ანტონიო კარლოს ჟობიმის ძეგლი გაიხსნა იპანემას სანაპიროზე.<ref>Estátua em homenagem a Tom Jobim é inaugurada na orla de Ipanema, Rio</ref>\n* 2015 წელს საერთაშორისო ასტრონომიულმა კავშირმა მისი სახელი დაარქვა პლანეტა მერკურის კრატერს.<ref>Gazetteer of Planetary Nomenclature</ref>\n* 2016 წლის რიოს ზაფხულის ოლიმპიური და პარალიმპიური თამაშების ოფიციალური თილისმები იყო ვინისიუსი და ტომი, ვინისიუს დი მორაისისა და ანტონიო ჟობიმის (შესაბამისად) პატივსაცემად.\n\n===გალერეა===\n<center><gallery mode=\"packed\" heights=\"160px\">\nფაილი:20170823_Plastik_zu_Ehren_Antônio_Carlos_Jobims.jpg|ძეგლი იპანემას სანაპიროზე\nფაილი:Cerimônia_de_encerramento_dos_Jogos_Paralímpicos_Rio_2016_(29776120975)_cropped.jpg|თილისმა ტომი\nფაილი:Medalhas_paralimpicas.jpg|პარალიმპიური მედალი და თილისმა ტომი\n</gallery></center>\n\n== რჩეული კომპოზიციები ==\n* „Garota de Ipanema“ („გოგონა იპანემადან“)\n* „Wave“\n* „Tide“\n* „Chovendo na Roseira“ („ბავშვური თამაშები“ / ასევე ცნობილია როგორც „ორმაგი ცისარტყელა“)\n* „Samba de Uma Nota Só“ („ერთ ნოტიანი სამბა\")\n* „Corcovado“ („წყნარი ვარსკვლავების წყნარი ღამეები“ / „Quiet Nights of Quiet Stars“)\n* „Insensatez“ („How Insensitive“)\n* „Desafinado“ („Off Key\")\n* „Chega de Saudade“ („კმარა ბლუზი“)\n* „Triste“\n* „Solidão Passageira\" („ლურჯი ფრინველი“)\n* „Fotografia“ („ფოტოსურათი“)\n* „Águas de Março“ („მარტის წყლები“)\n* „Samba do Avião“ („სამბას თვითმფრინავი“)\n* „Amparo“\n* „Matita Perê“\n* „Passarim“\n* „Borzeguim“\n* „Bonita“\n* „Two Kites (Things in the Skies)“\n\n==რესურსები ინტერნეტში==\n* ტომ ჟობიმის ოფიციალური საიტი \n\n==სქოლიო==\n\n\n\n\n\nკატეგორია:ბრაზილიელი მუსიკოსები\nკატეგორია:ბრაზილიელი მომღერლები\nკატეგორია:ბრაზილიელი კომპოზიტორები\nკატეგორია:ბოსა-ნოვა\nკატეგორია:დაბადებული 25 იანვარი\nკატეგორია:დაბადებული 1927\nკატეგორია:გარდაცვლილი 8 დეკემბერი\nკატეგორია:გარდაცვლილი 1994", "url": "https://ka.wikipedia.org/wiki/ანტონიო_კარლოს_ჟობიმი", "length": 3842}
{"id": "11371", "title": "ბოსა-ნოვა", "text": "მინი|[[ჟუან ჟილბერტო]]\n'''ბოსა-ნოვა''' () — ბრაზილიური მუსიკის სტილი, რომელიც 1950-იან წლებში შეიქმნა რიო-დე-ჟანეიროს კოპაკაბანისა და იპანემის ზღვისპირა უბნებში მცხოვრები სტუდენტებისა და მუსიკოსების მიერ. სახელი დაახლოებით ნიშნავს: „ახალი რითმი“ ან „ახალი გზა“. ბრაზილიაში თავდაპირველად ეს ჟანრი ცნობილი გახდა ჟუან ჟილბერტოს შესრულებული ანტონიო კარლოს ჟობიმისა და ცინისიუს დე მორაესის კომპოზიციით „ჩეგა დე სოდადე“ (), რომლის ჩანაწერი 1958 წელს გამოვიდა.\n\n== წარმოშობა და ისტორია ==\nმუსიკას ფესვები სამბაში აქვს თუმცა იფრო კომპლექსურია ჰარმონიის მხრივ და ნაკლებად პერკუსიული. ჟანრზე დიდი ზეგავლენა იქონია ქულ-ჯაზმა და მასიურად პოპულარული გახდა ბრაზილიასა და მთელს ლათინურ ამერიკაში. ჟანრს ასევე საკმაოდ ვრცელი საერთაშორისო წარმატება ჰქონდა 1959 წელს კინოფილმი „შავი ორფეუსი“-ს და 1960 წელს სტენ გეტსის ჩანაწერების გამოსვლის შემდეგ.\n\nშეიძლება თუ არა ბოსა-ნოვას დაერქვას მიმდინარეობა დიდი დებატების საგანია. თუმცა, საყოველთაოდ აღიარებულია, რომ ამ ჟანრის წარმოშობა დიდი მოვლენა იყო ბრაზილიის მუსიკის ისტორიაში. მან შემოიტანა მუსიკაში კომპლექსური ჰარმონიები, დააახლოვა ლირიკა მუსიკასთან, ხოლო არანჟირება - მუსიკალურ ფორმასთან. მან თავის მხრივ ზეგავლენა იქონია შედარებით გვიანდელ მიმდინარეობაზე ტროპიკალია. ბოსა ნოვას რეპერტუარი ძირითადად შედგება სიმღერებისგან, მაშინ როცა მსგავსი ხმოვანების ინსტრუმენტალური მუსიკა სამბა-ჯაზის ჟანრს მიეკუთვნება.\n\nუეჭველად ბოსა ნოვას ყველაზე ცნობილი სიმღერა არის ანტონიო კარლოს ჟობიმის „გოგონა იპანემადან“ (''A Garota de Ipanema''), პორტუგალიურ და ინგლისურ ვარიანტებში.\n\n==ბოსა-ნოვას მიმდევრები==\n*ანტონიო კარლოს ჟობიმი\n*ჟუან ჟილბერტო\n*ელის რეგინა\n\n==ლიტერატურა==\n* Castro, Ruy (transl. by Lysa Salsbury). ''Bossa Nova: The Story of the Brazilian Music That Seduced the World.'' 2000. 1st English language edition. A Capella Books, an imprint of Chicago Review Press, Inc. ISBN 1-55652-409-9 First published in Brasil by Companhia das Letras. 1990.\n* McGowan, Chris and Pessanha, Ricardo. ''The Brazilian Sound: Samba, Bossa Nova and the Popular Music of Brazil.'' 1998. 2nd edition. Temple University Press. ISBN 1-56639-545-3\n* Perrone, Charles A. ''Masters of Contemporary Brazilian Song:  MPB 1965&ndash;1985''.  Austin:  University of Texas Press, 1989.\n* Mei, Giancarlo. ''Canto Latino: Origine, Evoluzione e Protagonisti della Musica Popolare del Brasile.'' 2004. Stampa Alternativa-Nuovi Equilibri. Preface by Sergio Bardotti; afterword by Milton Nascimento.\n\n==რესურსები ინტერნეტში==\n\n* \"History of the Bossa Nova\"\n* \"It's 20 years ago bossa nova was released to the world at Carnegie Hall in New York\"\n* \"João Gilberto: The Man Who Invented Bossa Nova\" \n\nკატეგორია:ბოსა-ნოვა\nკატეგორია:ბრაზილიური მუსიკა\nკატეგორია:მუსიკის ჟანრები", "url": "https://ka.wikipedia.org/wiki/ბოსა-ნოვა", "length": 2665}
{"id": "11372", "title": "სამურაი", "text": "thumb|300px|სამურაი საომარი აღჭურვილობით, 1860-იანები\n'''სამურაი''' (იაპ. 侍 ან 武士) იყო იაპონიის ინდუსტრიამდელ პერიოდში წარჩინებულ სამხედროთა (მეომართა) აღმნიშვნელი ტერმინი. სამურაი იაპონურად ნიშნავს „სამსახურს“. სამურაი წვრილი მიწათმფლობელი (აზნაური) იყო, რომლის მთავარ მოვალეობას ბრძოლაში სამსახური წარმოადგენდა. მისი მთავარი იარაღი იყო ხმალი (კატანა), თუმცა იყენებდა შუბს (ნაგინატა) და მშვილდს (იუმი).\n\n== მითი და რეალობა ==\nედოს პერიოდის სამურაების უმრავლესობა პატივის იერარქიულ კოდექსს „ბუშიდო“ (武士道 ბუში-მეომარი დო-გზა ) ემორჩილებოდა, რითაც მათ მოეთხოვებოდათ რანგით უფრო მაღლა მყოფთათვის მაგალითი ყოფილიყვნენ. ბუშიდოს კოდის მნიშვნელოვანი ნაწილი იყო „სეპუკუ“ (切腹), რითაც დამნაშავე სამურაის შეეძლო დანაშაულის გამოსყიდვა და პატივის აღდგენა სიკვდილის მეშვეობით და ამგვარად ბუშიდოს კოდით სამურაის სახელის აღდგენა. თუმცა ბუშიდოს კოდექსი მშვიდობიანობის პერიოდში დაიწერა და ამგვარად სამურაის როგორც მეომრის შესაძლებლობებს სრულად არ ასახავს.\n\n== ცნობილი სამურაები ==\n*ოდა ნობუნაგა\n*ტოკუგავა იეიასუ\n*ტოიოტომი ჰიდეიოსი\n\n== ლიტერატურა ==\n*\n*\n\n== რესურსები ინტერნეტში ==\n\n* The Samurai Archives Japanese History page\n* Samurai Swords and Samurai Culture \n* History of the Samurai\n\nკატეგორია:იაპონიის ისტორია\nკატეგორია:არისტოკრატიული წოდებები", "url": "https://ka.wikipedia.org/wiki/სამურაი", "length": 1233}
{"id": "11375", "title": "როკი", "text": "სახელს '''„როკი“''' აქვს რამდენიმე მნიშვნელობა:\n\n*როკი — ქართლის (იბერიის) მეფე დაახ. ძვ. წ. II საუკუნის I ნახევარში;\n*როკი — პოპულარული მუსიკის ჟანრი XX საუკუნის მე-2 ნახევრიდან;\n*როკი — 1976 წლის ფილმი.\n\nიხ. აგრეთვე:\n*როკ-ენ-როლი — მუსიკალური მიმართულება.\n*დუეინ ჯონსონი —  რესლერი, რომლის მეტსახელიცაა როკი (The Rock).\n*როკა", "url": "https://ka.wikipedia.org/wiki/როკი", "length": 327}
{"id": "11380", "title": "გრემი", "text": "მინი|300პქ|მთავარანგელოზთა ეკლესიისა და სამეფო კოშკის ანსამბლი\nმინი|300პქ|მთავარანგელოზთა ეკლესიისა და სამეფო კოშკის ანსამბლი\n'''გრემის კომპლექსი''' — ქართული ხუროთმოძღვრების ძეგლი, მდებარეობს ყვარლის მუნიციპალიტეტის სოფელ გრემის სამხრეთით, მაღალ გორაკზე, მდ. ინწობის მარჯვენა ნაპირზე, მდინარეების ბოლიისა და ინწობის შესაყართან. ააგო კახთა მეფე ლევანმა 1565 წელს. მოხატვა დაუმთავრებიათ 1577 წელს.\n==ისტორია==\nისტორიული ქალაქი გრემი კახეთის სამეფოს ერთ-ერთი პოლიტიკურ-ადმინისტრაციული და ეკონომიკური ცენტრი იყო 1466–1616 წლებში. აქ აღმოჩენილი ბრინჯაოს სატევრისა და შავპრიალა კერამიკის ნაშთების მიხედვით ვარაუდობენ, რომ გრემის ტერიტორიაზე მოსახლეობა გვიანდელი ბრინჯაოს ხანაში უნდა გაჩენილიყო. იგი დასახლებული იყო XII–XIV სს-შიც. საქართველოს სამეფო-სამთავროებად დაშლის შემდეგ, 1466 წელს გრემი კახეთის სამეფოს დედაქალაქი და მნიშვნელოვანი კულტურული კერა გახდა. აქ XV ს-იდან ამრავლებდნენ ხელნაწერებს, რომელთაგან ცნობილია ანა დედოფლის გადაწერილი „ქართლის ცხოვრება\", თინათინ დედოფლის თაოსნობით მომზადებული კრებული სვინაქსარი (1535) და სხვ.\n==არქიტექტურა==\nგეგმით სწორკუთხა შენობა ნაშენია აგურით, აქა-იქ რიყის ქვაც გამოუყენებიათ. შესასვლელი დასავლეთით, სამხრეთით და ჩრდილოეთით აქვს. ინტერიერს საკურთხევლის კუთხეებსა და ორ სვეტზე დაყრდნობილი გუმბათი აგვირგვინებს. ფასადი დაყოფილია სამ-სამ თაღოვან მონაკვეთად. ასეთივე შეისრული თაღები ამშვენებს რვასარკმლიან გუმბათის ყელსაც. ინტერიერში დასავლეთ კედელზე მოთავსებულია ამშენებლის პორტრეტი ეკლესიის მაკეტით ხელში. ტაძრის სათოფურებიანი გალავანი ამავე დროს სიმაგრეც იყო. იგი ერეკლე II-ს შეუკეთებია. ტაძრის აგებამდე გორაკზე კოშკურა შენობა მდგარა, რომლის მესამე სართულზე შემდგომ სამრეკლო დაუშენებიათ.\n\n==ნაქალაქარი==\nნაქალაქარის არქეოლოგიური გათხრები მიმდინარეობდა 1939-1949 (ხელმძღვანელი ა. მამულაშვილი) და 1963-1967 (ხელმძღვანელი პ. ზაქარაია). ქალაქს ეკავა დაახლოებით 50 ჰა. შედგებოდა 3 მთავარი ნაწილისაგან: \nმინი|300პქ\n# მთავარანგელოზთა კომპლექსი, რომელშიც შედიოდა მთავარანგელოზთა ეკლესია, 3-სართულიანი სასახლე, სამრეკლო და სამეურნეო ნაგებობანი (საწნახლიანი მარანი, ლითონის მცირე ზომის ნივთების დასამზადებელი ქურა). ქალაქის ამ ნაწილს შეეძლო დამოუკიდებლად ეცხოვრა. შემოზღუდული იყო კოშკებიანი გალავნით. ჰქონდა ქვით ნაგები საიდუმლო გასასვლელი მდინარე ინწობისაკენ.\n# სამეფო რეზიდენცია, რომელშიც განლაგებული იყო სამეფო სასახლეები, შადრევნიანი შენობა, რვაკუთხა კოშკი, აგურით ნაგები აბანო და სხვა.\n# სავაჭრო უბანი, რომლის ცენტრში მდებარეობდა გეგმით სწორკუთხა დახურული ბაზარი (ქულბაქები) და სასტუმრო (ქარვასლა).\n\n===სავაჭრო უბანი ===\nბაზარი ოთხივე მხრიდან შემოფარგლული იყო  ქვით ნაგები კამაროვანი დუქნების რიგით, შუაში მცირე ეზო ჰქონდა. ყოველი დუქანი (ფართობი დაახლოებით 10 მ²) შედგებოდა ერთი ოთახისა და ეზოსკენ გახსნილი აივნისაგან (ალბათ საქონლის გამოსაფენად). ზოგ დუქანს სარდაფიც ჰქონდა. ოთხივე რიგში 30 დუქანი აღმოჩნდა. დუქნები სხვადასხვა სამიანობისათვის იყო გამიზნული. ქულბაქებს აღმოსავლეთიდან ეკვროდა მოგრძო სწორკუთხა ფორმის (სიგრძე 80 მ) სასტუმრო, რომელშიც კორიდორის ორივე მხარეს განლაგებული იყო 16-16 პატარა სათავსი.\n\n=== აბანო ===\nამავე უბანში გაითხარა აბანო, რომელიც გრემში ჩამოსული უცხოელებისათვის ყოფილა განკუთვნილი. აბანოს მილებში შემორჩენილი დიდი რაოდენობის ნალექის მიხედვით სავარაუდოა, რომ აბანოს იყენებდნენ ხანგრძლივი დროის განმავლობაში. გრემი წყლით მარაგდებოდა XVI საუკუნეში მდინარე ლოპოტიდან გამოყვანილი არხის საშუალებით. ნაქალაქარი დასერილია სასმელი წყლის კერამიკული მილების ქსელით. კომუნალური დანიშნულების წყალი პატარა არხებით შემოდიოდა, ხოლო დიდი არხით ქალაქის მიდამოები ირწყვებოდა. აბანო ორსართულიანია, ქვედა სართული განკუთვნილი იყო გათბობისათვის, ზედა კი საბანაოდ. ქალაქის დასავლეთ ნაწილში იყო გალავანშემორტყმული აგურის ეკლესია ე. წ. „თარსა გალავანი“ (აგებულია XVI საუკუნეში). გათხრებით მოპოვებულ მასალაში განსაკუთრებული ადგილი უჭირავს იმპორტულ (სპარსული, ჩინური) კერამიკას.\n\n===მთავარანგელოზთა კომპლექსი===\nქართული ხუროთმოძღვრების ერთ-ერთი შესანიშნავი ნიმუშია გრემის მთავარანგელოზი, რომელიც დღევანდელ სოფელ გრემის სამხრეთით, თელავიდან ყვარლისკენ მიმავალი სამანქანო გზის 27-ე კილომეტრზე მდებარეობს.\n\nიგი გრემის ხანმოკლე, მაგრამ მძლავრი განვითარების პერიოდში (XV-XVII სს.) არის შექმნილი. ამ დროს გრემი კახეთის მეფეთა საჯდომია და ერთ-ერთი ყველაზე ძლიერი, კეთილმოწყობილი და ხალხმრავალი ქალაქი. მისი მნიშვნელობა, როგორც მხარის პოლიტიკური ცენტრისა, დაეცა XVII საუკუნეში, მას შემდეგ რაც შაჰ-აბასის 1614-1616 წწ. შემოსევებში დანგრეული და განადგურებული ქალაქიდან კახეთის მეფეთა რეზიდენცია კვლავ თელავს დაუბრუნდა. შემთხვევით გადარჩენილი მთავარანგელოზი ქალაქის აყვავების ძეგლია და ამავე დროს ქართული გვიან-ფეოდალური პერიოდის ხუროთმოძღვრების თვალსაჩინო ნიმუშსაც წარმოადგენს.\n\nXV საუკუნის შუახანებში, ქალაქ გრემის დაარსებისას, სასახლისათვის და საერთოდ ციტადელისათვის, მდინარე ინწობაზე ჩამომავალი ქედის შემაღლებული ბოლო შეურჩევიათ. ამ ადგილს ის უპირატესობა ჰქონდა, რომ იგი ბატონობდა ქალაქზე და ამავე დროს ქალაქის განუყოფელი ნაწილი იყო. ფეოდალურ ქალაქს ასეთი განლაგება ხელს აძლევდა და შეიძლება ითქვას, მისი კლასიკური სახეც შეიქმნა. მდინარე ინწობას გასწვრივ, აღმოსავლეთით და დასავლეთით, განლაგებულია ქალაქის კვარტლები. ქალაქს სამხრეთით მდინარე ამიჯნება, ჩრდილოეთით კი - მთები.\n\nისტორიულ წყაროებში ვახუშტი ბაგრატიონს კარგი ცნობა აქვს გრემზე. იგი წერს: \n\nრუსი ელჩები, რომლებიც კახეთის მეფეებს დიპლომატიური მისიით არაერთხელ სწვევიან, თავის ჩანაწერებში ხშირად ახსენებენ მთავარანგელოზის ეკლესიას და მათ ცნობებს, როგორც პირველ წყაროებს, დიდი მნიშვნელობა ენიჭება. ერთ-ერთი ასეთი ჩანაწერის მიხედვით, ელჩები მოსულან გრემს 1637 წელს და გაჩერებულან მთავარანგელოზთა მონასტერში, რომელიც ციხეში იდგა. მეორე ცნობის მიხედვით, მთავარანგელოზთა მონასტერი ლევან მეფეს აუშენებია და უბრძანებია მისი იქ დაკრძალვა. ეს ცნობა სარწმუნოა. 1589-1590 წწ. რუსების ელჩობის ჩანაწერებიდან ეს კარგად დგინდება და ვგებულობთ ეკლესიის აგების ზუსტ თარიღსაც „ათანასე არქიმანდრიტმა თქვა, ოცდახუთი წელია რაც ტაძარი ააგესო“. აღნიშნულ ცნობაზე დაყრდნობით გ. ჩუბინიშვილმა მთავარანგელოზთა ეკლესიის აგების თარიღად 1565 წ. მიიჩნია.\n\nრუსი ელჩების ცნობები, განსაკუთრებით ტაძრის აღმშენებლად ლევან მეფის გამოცხადების თაობაზე, დასტურდება ტაძრის დასავლეთის კედლის სამხრეთის მკლავის არეში, ლეონ მეფის, ხელში ეკლესიის მოდელით ფრესკული გამოსახულებით. ფრესკას ქართული ასომთავრულით შესრულებული წარწერაც ამკობს:  აქვეა მეფის სამარხიც.\n\nმთავარანგელოზთა კომპლექსის სიძველეზე საუბრისას, არ შეიძლება მატიანე ქართლისა ერთ ადგილს ავუაროთ გვერდი, რომელზედაც თავის დროზე ყურადღება გაამახვილა ივ. ჯავახიშვილმა და შემდეგ გრემთან დაკავშირებით გ. ჩუბინიშვილმა.\n\nწყაროში ვკითხულობთ:  ივ. ჯავახიშვილი მიქელ-გაბრიელის მთას კახეთში ვარაუდობდა, კონკრეტულად კი ის ადგილი, სადაც XI საუკუნის პირველ ნახევარში, აფხაზთა მეფის მიერ კახეთის დაპყრობის ერთ-ერთი ეპიზოდი გათამაშდა, არ აქვს აღნიშნული. გ.ჩუბინაშვილი გამოთქვამს ვარაუდს, რომ მატიანეს ცნობა შეიძლება გრემის მთავარანგელოზს გულისხმობს, რაც ავტორს აფიქრებინებს ჯერ კიდევ XI ს. აქ მიქელისა და გაბრიელის სახელობის ეკლესიის არსებობას.\n\nმთავარანგელოზთა ანსამბლი კომპლექსური ძეგლია, სადაც მცირე ტერიტორიაზე ქალაქის მნიშვნელოვანი პოლიტიკური, ადმინისტრაციული, რელიგიური, სამეურნეო და თავდაცვითი ნაგებობებია წარმოდგენილი, ისე რომ ძეგლის განხილვა შეიძლება როგორც ქალაქის პოლიტიკურ-რელიგიური ცენტრისა, საწარმოო და სამეურნეო ადგილისა და ასევე თავდაცვითი მნიშვნელობის მქონე ობიექტისა.\n\n====გეგმა ====\nეკლესიის  გეგმა კვადრატს მიახლოებულია. მისი შიდა განლაგება საერთო თვალსაზრისით ტიპურია ცენტრალურ-გუმბათოვან ძეგლისათვის., მაგრამ განსაკუთრებულია თავისი შემართული პროპორციებით, შიგნით შესული დაძაბულობას გრძნობს. ყველა ხაზი ზევით გარბის და ამ ტენდენციას აძლიერებს სიგანესთან შედარებით შესამჩნევი სიმაღლე. ტაძარი ნაგებია ე.წ. ქართული კვადრატული აგურით, კირის ხსნარზე, გამოყენებულია რიყის ქვებიც. ეკლესიას შესასვლელი აქვს ჩრდ. სამხრ და დასავლეთის კედლებში. გუმბათი დაყრდნობილია საკურთხევლის კუთხეებსა და დასავლეთის ორ პილონზე. საკურთხევლის აღმოსავლეთ ნაწილის ცენტრალური ადგილი უკავია, რომლის გვერდებზე სამკვეთლო და სადიაკვნო აქვს მოწყობილი, რომლებიც თითო კარით უკავშირდებიან ტაძრის ცენტრალურ ნაწილს. ეკლესია კრამიტითაა დახურული. გათხრებით აღმოჩენილი მრავალრიცხოვანი მოჭიქული კრამიტების მიხედვით არ არის გამორიცხული, რომ თავის დროზე ეკლესია მოჭიქული კრამიტით ყოფილიყო დაფარული. ასევე გამოყენებული იქნებოდა მოჭიქული შორენკეცებიც.\n\n==გრემი ლიტერატურასა და ხელოვნებაში==\nგრემის ტაძარს ეძღვნება ოთარ ჭილაძის ლექსი \"როდესაც ასე ახლოა გრემი\" (1959)\n\n==საინტერესო ფაქტები==\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\n2007 წლის 24 ოქტომბრიდან გრემის სამეფო სასახლე და ეკლესია შეტანილია იუნესკოს მსოფლიო მემკვიდრეობის საცდელ სიაში.<ref></ref>\n\n==სურათები==\n<gallery>\nსურათი:გრემი1.JPG|გრემის ეკლესია\nსურათი:გრემი2.JPG|მემორიალური დაფა\nსურათი:გრემი3.JPG|ხედი გრემიდან\nსურათი:გრემი4.JPG|ზარი\nსურათი:გრემი5.JPG|გუმბათის ფრაგმენტი\nსურათი:გრემი6.JPG|გუმბათი\nსურათი:გრემი7.JPG|ფასადის ნაწილი\nსურათი:გრემი8.JPG|ფრესკები\nსურათი:გრემი9.JPG|ფრესკები\nსურათი:გრემი10.JPG|ფრესკები\nსურათი:გრემი11.JPG|ფრესკები\n</gallery>\n\n==ლიტერატურა==\n\n\n==რესურსები ინტერნეტში==\n\n*გრემი\n* გრემის რესტავრაციის მასშტაბური პროექტი დასრულდა\n\n==სქოლიო==\n\n\n\nკატეგორია:ყვარლის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები\n\nde:Gremier Kathedrale", "url": "https://ka.wikipedia.org/wiki/გრემი", "length": 9033}
{"id": "11384", "title": "სეპუკუ", "text": "thumb|გენერალი აკაში გიდაუ ემზადება სეპუკუსთვის 1582 წელს ბატონისთვის ომის წაგების გამო. სეპუკუმდე სასიკვდილო პოემას წერს.\n'''სეპუკუ''' (იაპ. 切腹, „მუცლის-ჭრა“) — იაპონური თვითმკვლელობის რიტუალია მუცლის გამოფატვრით. ასევე ცნობილია ტერმინით '''ჰარაკირი''' (腹切り) და იწერება სეპუკუს შებრუნებული კანჯით. ჰარაკირი იაპონურში უფრო სასაუბრო და ვულგარულ ფორმად ითვლება. სეპუკუს მეშვეობით თვითმკვლელობის პრაქტიკა ბატონის (იერარქიით მაღლა მდგომის) თანდასწრებით ცნობილია, როგორც '''ოიბარა''' (追腹 ან 追い腹); რიტუალი იგივეა.\n\nსეპუკუ აღმოცენდა შუა საუკუნეებში სამურაებს შორის შინაბრძოლების დროს. ამ ფორმით თვითმკვლელობას მიმართავდნენ დამარცხებული ფეოდალები, რომლებიც სიკვდილს ამჯობინებდნენ ტყვეობას. დროთა განმავლობაში სეპუკუ ჩვეულებად იქცა. განარჩევდნენ ორი სახეობის ჰარაკირს: იძულებითს და ნებაყოფლობითს. იძულებითი 1500-იანი წლებიდან ითვლებოდა სამურაების პრივილეგიად, რაც ჯალათის ხელით დასჯის აცილების საშუალება იყო. ასეთ დროს დამნაშავეს დათქმულ დროსა და ადგილზე, მოხელეების თანდასწრებით უნდა შეესრულებინა რიტუალი. \n\n== სეპუკუს ცნობილი შემთხვევები ==\n*ოდა ნობუნაგა (1534–1582)\n*ანამი კორეჩიკა (1887–1945)\n*იუკიო მიშიმა (1925–1970)\n\n== იხილეთ აგრეთვე ==\n*კამიკაძე\n\n== ლიტერატურა ==\n\n\n* \n* \n\nკატეგორია:თვითმკვლელობის მეთოდები\nკატეგორია:იაპონური კულტურა\nკატეგორია:იაპონური სიტყვები და ფრაზები", "url": "https://ka.wikipedia.org/wiki/სეპუკუ", "length": 1272}
{"id": "11389", "title": "პეპუ მეუნარგია", "text": "'''პეპუ მეუნარგია''' (დ. უცნობია ―   გ. 1851, სოფ.ცაიში, ახლანდელი ზუგდიდის რაიონი) — ქართველი ოქრომჭედელი. ძველი ქართული ჭედური ხელოვნების უკანასკნელი წარმომადგენელი.\n==ბიოგრაფია==\nმიიღო თუ არა სპეციალური განათლება, არ არის ცნობილი. 1839 წელს იგი მეფის მთავრობამ ოქრომჭედლობის დარგში განსაკუთრებული დამსახურებისათვის მედლით დააჯილდოვა. ქართული ჭედური ხელოვნების ტრადიციებზე დაყრდნობით შექმნა თავისი დროისათვის მნიშვნელოვანი ჭედური ძეგლები. მეუნარგიას ნამუშევრებიდან ცნობილია მის მიერ ხელმოწერილი მარტვილის მაცხოვრის დიდი ჭედური ხატი და  სოფ. აიას წმ. გიორგის შედარებით პატარა ხატი. \n\nგარდა ამისა, მეუნარგიას აკუთვნებენ წალენჯიხის, ცაიშის (1843) ჭედურ ხატებს, რომელზეც გამოსახულია ღვთისმშობელი ყრმა იესოთი. აგრეთვე სოფ.ორბელის მიქაელ და გაბრიელ მთავარანგელოზთა ხატს (1837). ამ ნამუშევრებს გარდა, ცაიშის ეკლესიაში ინახებოდა მეუნარგიას ხელმოწერილი ჯვარი და 2 სამწერობელი. ყველაზე მნიშვნელოვანია მარტვილის მაცხოვრის ხატი (ინახება საქართველოს ხელოვნების მუზეუმში), რომელიც მეუნარგიას 1849 წელს შეუქმნია. ხატზე მოცემულ ფიგურათა პროპორციები მძიმეა, შედარებით მსუბუქად და ლამაზადაა დამუშავებყლი სამოსლის ნაოჭები. ხატს ეტყობა გამოცდილი ოსტატის ხელი.\n\n==ლიტერატურა==\n* ''ქარუმიძე ნ.,'' ქსე, ტ. 6, გვ. 621-622, თბ., 1983\n\n\nკატეგორია:გარდაცვლილი 1851\nკატეგორია:ქართველი ოქრომჭედლები\nკატეგორია:ზუგდიდის მუნიციპალიტეტში დაბადებულები", "url": "https://ka.wikipedia.org/wiki/პეპუ_მეუნარგია", "length": 1319}
{"id": "11393", "title": "მიქაელი (XII-XIII სს.)", "text": "'''მიქაელი''' — XII-XIII საუკუნეების ქართველი მინიატიურისტი, ე. წ. ჯრუჭის II სახარების ერთ-ერთი დამსურათებელი. \n\nსახარება (ხელნაწერთა ინსტიტუტი, H-1667) XII-XIII საუკუნეების ქართული ხელოვნების შესანიშნავი ძეგლია. იგი შემკულია 334 მინიატურით. ხელნაწერის დასურათებაზე რამდენიმე მხატვარს უმუშავია. უმეტესობის ვინაობა უცნობია, მაგრამ ერთ-ერთ ფურცელზე (გვერდი 180) ამოიკითეს (ს. ბარნაველი) მხატვრის სახელი \"მიქაელ\". მას რამდენიმე მინიატიურას აკუთვნებენ. მიქაელი ამ ხელნაწერის დამსურათებლებს შორის საუკეთესო ოსტატია. იგი სხვა მხატვრებისაგან გამოირჩევა ნათელი, მხიარული, ფერადოვანი გამით. კოლორიტი სუფთა და გამჭვირვალეა (შეფარდებები ოქრო - შავთან ან შოკოლადისფერთან, მკრთალი ოქროსფერი - წაბლისფერთან). კოლორიტის აქცენტს ქმნის სინგურის ოდნავ მოვარდისფრო ლაქა. მინიატიურების ფონი ოქროსფერია, ნიადაგი - მომწვანო-ცისფერი, ბალახი გადმოცემულია პატარა ბუჩქების სახით. მხატვარი დიდი ოსტატია ორნამენტისა, რომელიც გამოირჩევა არა მარტო ხაზების სილამაზით, არამედ ფერების დახვეწილი ჰარმონიით.\n\n==ლიტერატურა==\n \n\nკატეგორია:ქართველი მინიატიურისტები", "url": "https://ka.wikipedia.org/wiki/მიქაელი_(XII-XIII_სს.)", "length": 1026}
{"id": "11394", "title": "წყნარი ოკეანე", "text": "'''წყნარი ოკეანე''' — დედამიწის უდიდესი და უღრმესი ოკეანე. მდებარეობს დასავლეთით — ევრაზიასა და ავსტრალიას, აღმოსავლეთით — ჩრდილოეთ ამერიკასა და სამხრეთ ამერიკას და სამხრეთით — ანტარქტიდას შორის. ჩრდილოეთის ყინულოვანი ოკეანისაგან გამოყოფილია ბერინგის სრუტით; ინდოეთის ოკეანესთან საზღვარი გადის მალაკის სრუტის ჩრდილო კიდეზე, გაუყვება კუნძულ სუმატრის დასავლეთ ნაპირს, კუნძულების იავის, ტიმორისა და ახალი გვინეის სამხრეთ ნაპირებს, ავსტრალიისა და კუნძულ ტასმანიის აღმოსავლეთ ნაპირს და წყალქვეშა შემაღლებით უერთდება ანტარქტიდის ოტსის ნაპირს, ატლანტის ოკეანესთან საზღვარი გადის სენტ-ჩარლზის კონცხიდან ცეცხლოვან მიწამდე.<ref name=\"bse\"></ref>\n\nწყნარი ოკეანე ჩრდილოეთიდან სამხრეთისაკენ გადაჭიმულია დაახლოებით 15,8 ათას კილომეტრზე, ხოლო აღმოსავლეთიდან დასავლეთისაკენ 19,5 ათას კილომეტრზე. ფართობი ზღვებთან ერთად — 178,684 მლნ. კმ², საშუალო სიღრმე — 3984 მ. წყნარი ოკეანის მაქსიმალური ცნობილი სიღრმე 10 994 მ აღწევს. აღნიშნული სიღრმე დაფიქსირებულია მარიანას ღარში. წყნარი ოკეანის გავლით დაახლოებით 180-ე მერიდიანზე გადის თარიღის ცვლის ხაზი. წყნარი ოკეანის ფართობი თითქმის 30 მლნ. კმ²-ით ჭარბობს მსოფლიო ხმელეთის საერთო ფართობს.<ref name=\"bse\" />\n\nწყნარი ოკეანე მოქცეულია ყველა ნახევარსფეროში. სანაპირო ხაზი ძლიერ არის დანაწევრებული დასავლეთით და გასწორებულია ამერიკის სანაპიროებთან. ყველაზე მეტად გადაჭიმულია ეკვატორულ-ტროპიკულ სარტყელში, — 19,5 ათ. კილომეტრზე, რაც განაპირობებს მის მზის ენერგიის გიგანტური აკუმულატორის როლს დედამიწაზე. ეკვატორი წყნარ ოკეანეს ანაწილებს ჩრდილოეთ წყნარ ოკეანედ და სამხრეთ წყნარ ოკეანედ.<ref name=\"IHO1953\"></ref> მარიანას ღარი განფენილია ჩრდილოეთ წყნარი ოკეანის დასავლეთ ნაწილში და არის მსოფლიო ოკეანის უღრმესი წერტილი.<ref></ref>\n\nწყნარი ოკეანის მნიშვნელოვანი ნაწილი მოქცეულია ერთ ლითოსფერულ ფილაზე. საზღვრებზე სეისმური სარტყლებია. შელფი არც თუ ისე დიდია, განაპია მხარეებზე არის 25 ღრმა ზღვის ღარი. კუნძულთა რკალები და წყალქვეშა ქედები ოკეანეს გამოჰყოფენ განაპირა ზღვებისაგან და ოკეანის საგებს ყოფენ მრავალრიცხოვან დიდ და პატარა ქვაბულებად, რომელთა უმეტესობას აქვს ღრმაწყლიანი ღარი, რომელთა სიღრმე 6 ათ. მ აღემატება. წყნარი ოკეანის დამახასიათებელი თავისებურება სხვა ოკეანეებთან შედარებით არის მრავალრიცხოვანი კუნძულების არსებობა, განსაკუთრებით მის ცენტრალურ და დასავლეთ ნაწილში. სულ წყნარ ოკეანეში დაახლოებით 10 ათასი კუნძულია, რომელთა საერთო ფართობია 1,26 მლნ. კმ².<ref name=Леонтьев></ref>\n\nწყნარ ოკეანის ზღვებიდან აღსანიშნავია: არაფურის ზღვა, აღმოსავლეთ ჩინეთის ზღვა, ბალის ზღვა, ბანდის ზღვა, ბერინგის ზღვა, ბისმარკის ზღვა, ვისაიანის ზღვა, იავის ზღვა, იაპონიის ზღვა, იაპონიის შიგა ზღვა, კამოტესის ზღვა, კოროს ზღვა, მარჯნის ზღვა, მინდანაოს ზღვა, მოლუკის ზღვა, ოხოტის ზღვა, სამარის ზღვა, სამხრეთ ჩინეთის ზღვა, სავუს ზღვა, სერამის ზღვა, სიბუიანის ზღვა, სოლომონის ზღვა, სულავესის ზღვა, სულუს ზღვა, ტასმანის ზღვა, ფილიპინის ზღვა, ფიჯის ზღვა, ყვითელი ზღვა, ფლორესის ზღვა, ჩილეს ზღვა, ჰალმაჰერის ზღვა. ოკეანის დასავლეთ ნაწილში ბევრია განაპირა ზღვა.<ref></ref>  \n\nწყნარი ოკეანის კიდეებზე განლაგებულია მნიშვნელოვანი არქიპელაგები და კუნძულთა ჯგუფები — ალეუტის, კურილის, სახალინის, იაპონიის, ფილიპინის, მოლუკის, ზონდის, ფიჯის, ტონგის, ახალი ზელანდიისა და სხვა. ღია ოკეანეში არის მარკიზის, ჰავაის, საზოგადოების, სამოის, გალაპაგოსისა და სხვა კუნძულები. ბევრია მარჯნისა და ვულკანური წარმოშობის კუნძული, რომელთა შორის აღსანიშნავია: მარშალის, გილბერტის, ტოკელაუ, ფენიქსი, ტუამოტუ და სხვა, აგრეთვე აზევებული რიფები — მარკუსი, უეიკი, ნაურუ, ბანაბა, პენრინი და სხვა. წყნარი ოკეანის ნაპირები უმთავრესად ფიორდული და აბრაზიულია ხასიათისაა, ტროპიკულ ზონაში — მარჯნული.<ref name=\"bse\" />\n\nმართალია აზიისა და ოკეანეთის ხალხი წყნარ ოკეანეში ისტორიამდელი ეპოქიდან მოყოლებული მოგზაურობდა, თუმცაღა წყნარი ოკეანის აღმოსავლეთი ნაწილი პირველად ევროპელებმა შეამჩნიეს XVI საუკუნის დასაწყისში, როდესაც ესპანელმა მოგზაურმა ვასკო ნუნიეს დე ბალბოამ გადაკვეთა პანამის ყელი 1513 წელს და აღმოაჩინა დიდი „სამხრეთის ზღვა“, რომელსაც ესპანურად უწოდა „Mar del Sur“. ოკეანის ამჟამინდელი სახელწოდება დაამკვიდრა პორტუგალიელმა მოგზაურმა ფერნანდო მაგელანმა დედამიწის ირგვლივ მოგზაურობისას 1521 წელს, როდესაც წააწყდა ოკეანისკენ მიმავალ ხელსაყრელ ქარებს. მან ოკეანეს უწოდა „Mar Pacífico“, რომელიც პორტუგალიურ და ესპანურ ენებზე აღნიშნავს „წყნარ ზღვას“.<ref></ref>\n\n== ისტორია ==\nმინი|Universalis Cosmographia, ვალდზეემიულერის რუკა (1507)\nმინი|აბრაჰამ ორტელიუსის [[მარის პაციფიკი]] (1589)\nწყნარ ოკეანეში ადამიანის მნიშვნელოვანი მიგრაციები პრეისტორიულ დროში განხორციელდა. ძვ. წ. დაახლოებით 3000 წელს ავსტრონეზიელმა ხალხებმა კუნძულ ტაივანზე დაეუფლეს კანოეზე გადაადგილების ხელოვნებას შორეულ მანძილებზე და ენობრივი თვალსაზრისით, გავრცელდნენ სამხრეთით ფილიპინებამდე, ინდონეზიამდე, აზიის სამხრეთ-აღმოსავლეთ სანაპირომდე; დასავლეთით მაგადასკარამდე, სამხრეთ-აღმოსავლეთით ახალ გვინეამდე და მელანეზიამდე და აღმოსავლეთით მიკრონეზიის, ოკეანეთისა და პოლინეზიის კუნძულებამდე.<ref name=\"Stanley2004\"></ref> შორეულ დისტანციებზე მოზამბიკიდან იაპონიის სანაპიროებამდე კარგად იყო განვითარებული ვაჭრობა. ვაჭრობა და შესაბამისად, ცოდნა გავრცელდა ინდონეზიის კუნძულებზე, თუმცა აშკარად არ იყო გავრცელებული ავსტრალიაში. ძვ. წ. 219 წელს სიუი ფუმ იმოგზაურა წყნარ ოკეანეში უკვდავების ელექსირის საძებნელად.\n\nევროპელი მოგზაურების პირველი კონტაქტი წყნარი ოკეანის დასავლეთ კიდესთან დამყარდა ანტონიუ დე აბრეუსა და ფრანსიშკუ სერანის წყალობით მცირე ზონდისა და მოლუკის კუნძულებს შორის 1512 წელს<ref></ref> და ჟორჟე ალვარეშის ექსპედიციით სამხრეთ ჩინეთში 1513 წელს და ორივე ექსპედიცია ალფონსო დე ალბუკერკეს მოთხოვნით იყო განხორციელებული.<ref name=\"Porter, Jonathan 1996\">Porter, Jonathan.  [1996] (1996). ''Macau, the Imaginary City: Culture and Society, 1557 to the Present''. Westview Press. </ref>\n\nოკეანის აღმოსავლეთი ნაწილი აღმოაჩინა ესპანელმა მოგზაურმა ვასკო ნუნიეს დე ბალბოამ 1513 წელს მას შემდეგ რაც მისმა ექსპედიციამ გადაკვეთა პანამის ყელი და მიაღწია ახალ ოკეანეს.<ref name=\"Ober\"></ref> მან უწოდა ოკეანეს „Mar del Sur“ (სიტყვასიტყვით „სამხრეთის ზღვა“) ვინაიდან ოკეანე იმყოფებოდა ყელის სანაპიროდან სამხრეთით, სადაც მოგზაურმა პირველად ჩაატარა დაკვირვება ოკეანეზე.\n\nმოგვიანებით, პორტუგალიელი მოგზაური ფერნანდო მაგელანი წყნარი ოკეანის აღმოსავლეთი ნაწილიდან გაეშურა დასავლეთისაკენ 1519 წელს, რითად დაიწყო პირველი მოგზაურობა დედამიწის ირგვლივ. მაგელანმა ოკეანეს უწოდა „Pacífico“ (ან „Pacific“ რაც ნიშნავს, „წყნარს“) ვინაიდან ქარიშხლიანი ზღვების გადაცურვის შემდეგ, ექსპედიციამ იპოვა წყნარი წყლები. XVIII საუკუნემდე მაგელანის პატივსაცემად ოკეანეს ხშირად ეწოდებოდა „მაგელანის ზღვა“.<ref>Camino, Mercedes Maroto. ''Producing the Pacific: Maps and Narratives of Spanish Exploration (1567–1606)'', p.76. 2005.</ref>\nმინი|მარცხნივ|წყნარი ოკეანის რუკა, დაახლოებით 1702-1707 წწ.\nმინი|მარცხნივ|წყნარი ოკეანის რუკა, დაახლოებით 1754 წ.\nთუმცაღა თავად მაგელანი გარდაიცვალა ფილიპინებზე 1521 წელს ბასკმა მოგზაურმა ხუას სებასტიან ელკანომ ექსპედიცია მაინც დააბრუნა ესპანეთში, რითაც დაასრულა პირველი მოგზაურობა დედამიწის ირგვლივ 1522 წელს. მოლუკის კუნძულების ირგვლივ მოგზაურობისას 1525-1527 წლებში პორტუგალიურმა ექსპედიციამ აღმოაჩინა კაროლინის კუნძულები,<ref></ref> კუნძული არუ<ref></ref> და პაპუა ახალი გვინეა.<ref name=Whiteway></ref> 1542-43 წლებში პორტუგალიელებმა მიაღწიეს აგრეთვე იაპონიამდე.<ref>Steven Thomas, </ref>\n\n1564 წელს ხუთმა ესპანურმა გემმა, რომელიც შედგებოდა 379 მოგზაურისაგან გადაკვეთა ოკეანე მექსიკიდან მიგელ ლოპეს დე ლეგასპის მეთაურობით და გააგრძელა მოგზაურობა ფილიპინებისა და მარიანას კუნძულებისაკენ.<ref name=\"HendersonDelpar2000\"></ref> XVI საუკუნეში ესპანეთის გავლენა დიდი იყო: გემები გეზს იღებდნენ მექსიკიდან და პერუდან წყნარი ოკეანის პირდაპირ და აღწევდნენ ფილიპინებამდე გუამის გავლით, რითაც იქმნებოდა ესპანეთის ოსტ-ინდოეთი. მანილის გალიონები ორსაუკუნე ნახევარი მოქმედებდნენ, რომლებიც ერთ-ერთ ყველაზე გრძელ სავაჭრო გზაზე ერთმანეთთან აკავშირებდნენ მანილასა და აკაპულკოს. ესპანურმა ექსპედიციებმა აგრეთვე აღმოაჩინეს ტუვალუ, მარკიზის კუნძულები, კუკის კუნძულები, სოლომონის კუნძულები და საადმირალოს კუნძულები სამხრეთ წყნაროკეანეში.<ref name=\"Fernandez-Armesto 2006 305–307\"></ref>\n\nმოგვიანებით, სამხრეთი უცნობი მიწის ძიებაში, XVII საუკუნის ესპანურმა კვლევებმა, პორტუგალიელი მოგზაურის პედრო ფერნანდეს კიროსის ხელმძღვანელობით აღმოაჩინა პიტკერნის კუნძულები და ვანუატუ და გაიარა ტორესის სრუტე ავსტრალიასა და ახალ გვინეას შორის, რომელსაც სახელი ეწოდა ზღვაოსნის ლუის ვაეს დე ტორესის პატივსაცემად. ნიდერლანდელი ზღვაოსნები მოგზაურობდნენ აფრიკის სამხრეთით და აგრეთვე დაკავებულები იყვნენ აღმოჩენებითა და ვაჭრობით; ვილემ იანსზონმა მოახერხა პირველი სრული დოკუმენტირებული ევროპული შემოსვლა ავსტრალიაში (1606) კეიპ-იორკის ნახევარკუნძულზე, ხოლო აბელ ტასმანმა შეასრულა მოგზაურობა დედამიწის ირგვლივ და მიაღწია ავსტრალიის კონტინენტური სანაპიროს ნაწილს და აღმოაჩინა ტასმანია და ახალი ზელანდია 1642 წელს.<ref></ref>\n\nXVI-XVII საუკუნეებში წყნარი ოკეანე ესპანეთის მიერ განიხილებოდა როგორც Mare clausum — დახურული ზღვა სხვა სამხედრო-საზღვაო ძალებისათვის. ატლანტის ოკეანიდან ერთადერთ ცნობილ შესასვლელს — მაგელანის სრუტეს ზოგჯერ ფლოტები იცავდნენ არაესპანური გემებისაგან. წყნარი ოკეანის დასავლეთი ნაწილის ბოლოში ნიდერლანდელები ესპანეთის ფილიპინებს ემუქრებოდნენ.<ref name=lytle></ref>\n\nმინი|პორტუგალიელ-ესპანელი მოგზაური [[ფერნანდო მაგელანი]] (1480-1521), რომელმაც დაამკვიდრა ოკეანის ამჟამინდელი სახელწოდება დედამიწის ირგვლივ მოგზაურობისას 1521 წელს. მოკლეს ადგილობრივებმა კუნძულ მაქტანზე\nXVIII საუკუნეში ვიტუს ბერინგის ხელმძღვანელობით განხორციელდა რუსული ექსპედიციები ალასკასა და ალეუტის კუნძულებზე პირველი კამჩატკური ექსპედიციისა და ჩრდილოეთის დიდი ექსპედიციის ფარგლებში. აგრეთვე განხორციელდა ესპანური ექსპედიციები ამერიკის სანაპიროს ჩრდილო-დასავლეთისაკენ, რომელმაც მიაღწია კუნძულ ვანკუვერსა და ალასკას. ფრანგებმა პოლინეზია აითვისეს, ხოლო ინგლისელებმა განახორციელეს სამი მგზავრობა ჯეიმზ კუკთან ერთად წყნარი ოკეანის სამხრეთ ნაწილში, ავსტრალიასა და ჰავაიზე და ჩრდილოეთ ამერიკის ჩრდილო-დასავლეთში.\n\n1768 წელს ახალგაზრდა ფრანგი ასტრონომი პიერ-ანტუან ვერონი, რომელიც თან ახლდა თავის მოგზაურობაში ლუი ანტუან დე ბუგენვილს ისტორიაში პირველმა დაადგინა სიზუსტით წყნარი ოკეანის სიგანე.<ref name=\"Williams2004\"></ref> ერთ-ერთი პირველი სამეცნიერო მოგზაურობანი განახორციელა ესპანეთმა მალასპინის ექსპედიციის სახით 1789-1794 წლებში.<ref name=\"Fernandez-Armesto 2006 305–307\"/>\n\nპირველი ოკეანოლოგიური ექსპედიცია იყო ინგლისური გემის — „ჩელენჯერის“ ნაოსნობა (1872–1876), შემდეგ სტეპან მაკაროვის ნაოსნობა „ვიტიაზზე“ (1886–89), გემების „ალბატროსის“ (1888–1905), „პლანეტისა“ და სხვა. 1920 წელს იაპონიამ დაიწყო სისტემატური სამუშაოები კუროსიოს დინების რაიონში. წყნარი ოკეანის ღია ნაწილში დიდი კვლევითი ექსპედიციები ჩატარდა იაპონიის ხომალდებზე: „მანეიუ“ (1925–28), „სინტოკუ მარუ“ (1930–32), „სიუმპუ მარუ“ (1928–30, 1933–35), აშშ-ის ხომალდებზე: „კარნეგი“ (1928–29), „ოგლალა“ (1935), „ბუშნელი“ (1937–41), დიდი ბრიტანეთის ხომალდებზე: „დისკოვერი II“ (1932–33) და სხვა. XX საუკუნეში ხორციელდებოდა საბჭოთა ექსპედიციები „ვიტიაზზე“ (1949 წლიდან), „ა. ი. ვოეიკოვზე“ (1959 წლიდან), „ი. მ. შოკალსკიზე“ (1960 წლიდან), „აკადემიკოსი სერგეი კოროლიოვზე“ (1970 წლიდან), რომლებზედაც პირველად ჩატარდა ფართო კომპლექსური გეოფიზიკური კვლევები მიმართული ჰიდროსფეროსა და ატმოსფეროს მაღალი ფენების შესასწავლად.<ref name=\"bigenc\"></ref> \n\nერთდროულად მიმდინარეობდა აშშ-ის მიერ წარმოებული კვლევები გემებზე: „ჰორაიზნი“ (1946 წლიდან), „ჰიუ მ. სმითი“ (1950 წლიდან), „სპენსერ ფ. ბერდი“ (1946 წლიდან) და სხვა, დიდი ბრიტანეთისა — „ჩელენჯერი II“ (1950–52), შვედეთისა — „ალბატროსი“ (1947–48), დანიისა — „გალატეია“ (1950–1952) და სხვა მრავალზე.<ref name=\"bigenc\" />\n\n==ფიზიკურ-გეოგრაფიული დახასიათება== \nმინი|კუნძული ტაჰუნა-მარუ\nწყნარი ოკეანე იკავებს მსოფლიო ოკეანის 49,5 %-ს და ამასთან იტევს მისი წყლის მოცულობის 53 %-ს, რითად დედამიწის უდიდესი ოკეანის სტატუსს ატარებს. მეტწილად მისი წყლები განლაგებულია სამხრეთ განედებში.<ref name=\"Физическая география материков и океанов\"></ref> მაქსიმალური და საშუალო სიღრმეებით იგი უღრმესია დედამიწაზე. 1951 წელს ინგლისურმა ექსპედიციამ სამეცნიერო-კვლევით გემ „ჩელენჯერზე“ ექოლოტის საშუალებით დააფიქსირა მაქსიმალური სიღრმე — 10 863 მ.<ref name=\"ReferenceA\"></ref> 1957 წელს საბჭოთა სამეცნიერო-კვლევით გემ „ვიტიაზის“ 25-ე რეისის დროს ჩატარებული გაზომვის შედეგად, რომელსაც ხელმძღვანელობდა ალექსი დობროვოლსკი, დაფიქსირდა ახალი სიღრმე — 11 023 მ, რომელიც იყო დაზუსტებული მონაცემი, ვინაიდან თავდაპირველად გამოცხადებული იყო 11 034 მ სიღრმე.<ref name=\"ReferenceA\" /><ref>Кравчук П. А. Географический калейдоскоп. — Киев: Радянська школа, 1988. ISBN 5-330-00384-9</ref> წყნარი ოკეანის სიღრმის გაზომვის სირთულე იმაში მდგომარეობს, რომ წყალში ბგერის სიჩქარე დამოკიდებულია მის თვისებაზე, რომელიც განსხვავებულია სხვადასხვა სიღრმეზე, რის გამოც ეს თვისებები აგრეთვე უნდა იყოს დადგენილი სპეციალური ხელსაწყოებით რამდენიმე ჰორიზონტზე (როგორებიცაა ბარომეტრი და თერმომეტრი), ხოლო ექოლოტის მიერ ნაჩვენები სიღრმის მნიშვნელობაში შეტანილია ცვლილება.<ref name=\"ZTN\"></ref> 1995 წელს ჩატარებულმა კვლევებმა აჩვენა, რომ სიღრმე დაახლოებით უდრიდა 10 920 მ-ს,<ref name=\"Jamstec\"></ref> ხოლო 2009 წლის გამოკვლევამ დაადგინა 10 971 მ. 2011 წელს განხორციელებული უკანასკნელი კვლევის შედეგების მიხედვით, დაფიქსირებულია სიღრმე — 10 994 მ, სიზუსტით ±40.<ref></ref><ref name=\"multiple\"></ref> წყნარი ოკეანის უღრმესი წერტილი მოქცეულია მარიანას ღარში, კერძოდ, მის სამხრეთ ნაწილში, რომელსაც ეწოდება „ჩელენჯერის უფსკრული“.  \n\nწყნარი ოკეანე თავისი აღმოსავლეთი კიდით ესაზღვრება ჩრდილოეთ და სამხრეთი ამერიკის სანაპიროებს, თავისი დასავლეთი კიდით საზღვარავს ავსტრალიისა და ევრაზიის აღმოსავლეთ სანაპიროებს, ხოლო სამხრეთით — ანტარქტიდას. საზღვარი ჩრდილოეთის ყინულოვან ოკეანესთან არის ხაზი ბერინგის სრუტეში დეჟნიოვის კონცხიდან უელსის პრინცის კონცხამდე. საზღვარს ატლანტის ოკეანესთან ატარებენ ჰორნის კონცხიდან დ. გ. 68°04’ მერიდიანზე ან სამხრეთ ამერიკიდან ანტარქტიდის ნახევარკუნძულის უმოკლეს მანძილზე დრეიკის სრუტის გავლით, ოსტეს კუნძულიდან შტერნეკის კონცხამდე.<ref name=\"БРЭ Т.2\"></ref> საზღვარი ინდოეთის ოკეანეზე გადის: ავსტრალიის სამხრეთით — ბასოვის სრუტის აღმოსავლეთ საზღვარზე კუნძულ ტასმანიამდე, შემდეგ ა. გ. 146°55’ მერიდიანზე ანტარქტიდამდე; ავსტრალიის ჩრდილოეთით — ანდამანის ზღვასა და მალაკის სრუტეს შორის, შემდეგ კუნძულ სუმატრის სამხრეთ-დასავლეთ სანაპიროზე, ზონდის სრუტესთან, კუნძულ იავის სამხრეთ ნაპირთან, ბალისა და სავუს ზღვების სამხრეთ საზღვრებამდე, არაფურის ზღვის ჩრდილო საზღვრამდე, ახალი გვინეის სამხრეთ-დასავლეთ სანაპიროზე და ტორესის სრუტის დასავლეთ საზღვრამდე.<ref name=\"БРЭ Т.11\"></ref> ზოგჯერ ოკეანის სამხრეთ ნაწილს, ჩრდილო საზღვრიდან ს. გ. 35°-დან (წყლის ცირკულაციისა და ატმოსფეროს ნიშნებით) ს. გ. 60°-მდე (რელიეფის ფსკერის ხასიათის მიხედვით) მიაკუთვნებენ სამხრეთის ოკეანეს. \n\nწყნარი ოკეანის ზღვების, ყურეებისა და სრუტეების ფართობი შეადგენს 31,64 მილიონ კმ²-ს (ოკეანის საერთო ფართობის 18 %), მოცულობა 73,15 მილიონი კმ³-ს (10 %). ზღვების დიდი ნაწილი მოქცეულია ოკეანის დასავლეთ ნაწილში ევრაზიის კონტინენტის გასწვრივ: ბერინგის ზღვა, ოხოტის ზღვა, იაპონიის ზღვა, იაპონიის შიგა ზღვა, ყვითელი ზღვა, აღმოსავლეთ ჩინეთის ზღვა, ფილიპინის ზღვა; სამხრეთ-აღმოსავლეთ აზიის კუნძულებს შორის არსებული ზღვებია: სამხრეთ ჩინეთის ზღვა, იავის ზღვა, სულუს ზღვა, სულავესის ზღვა, ბალის ზღვა, ფლორესის ზღვა, სავუს ზღვა, ბანდის ზღვა, სერამის ზღვა, ჰალმაჰერის ზღვა, მოლუკის ზღვა; ავსტრალიის სანაპიროს გასწვრივაა: ბისმარკის ზღვა, სოლომონის ზღვა, მარჯნის ზღვა, ფიჯის ზღვა, ტასმანიის ზღვა; ანტარქტიდასთან მოქცეულია ზღვები (რომლებსაც ზოგჯერ სამხრეთის ოკეანესაც მიაკუთვნებენ): დიურვილის ზღვა, სომოვის ზღვა, როსის ზღვა, ამუნდსენის ზღვა, ბელინსგაუზენის ზღვა. ჩრდილოეთ და სამხრეთ ამერიკის გასწვრივ ზღვები არ არის, თუმცა ვრცელდება დიდი ყურეები: ალასკის ყურე, კალიფორნიის ყურე, პანამის ყურე.<ref name=\"АО\"></ref>\n\nრამდენიმე ათასი კუნძული, გაფანტული წყნარ ოკეანეში, ჩამოყალიბდა ვულკანური ამოფრქვევის შედეგად. ზოგიერთი კუნძული დაიფარა მარჯნით და საბოლოო ჯამში კუნძულები კვლავ ზღვაში ჩაიძირა, რომლებმაც დატოვეს მარჯნის რგოლები — ატოლები.<ref name=\"Физическая география материков и океанов\" />.\n\nკუნძულთა რაოდენობით და ფართობით წყნარი ოკეანე ოკეანეებს შორის პირველ ადგილს იკავებს. წყნარ ოკეანეში დაახლოებით 10 ათასი კუნძულია. ოკეანეში მდებარეობს სიდიდით მსოფლიოს მეორე და მესამე კუნძული: ახალი გვინეა (829,3 ათ. კმ²) და კალიმანტანი (735,7 ათ. კმ²); კუნძულთა დიდი ჯგუფებია: დიდი ზონდის კუნძულები (1485 ათ. კმ²). სხვა დიდი კუნძულები და არქიპელაგებია — აზიაში: კომანდორის კუნძულები, სახალინი, კურილის კუნძულები, იაპონიის კუნძულები (ჰონსიუ, ჰოკაიდო, კიუსიუ, სიკოკუ, რიუკიუ), ტაივანი, ხაინანი, ფილიპინების კუნძულები (ლუსონი, მინდანაო, სამარი, ნეგროსი, პალავანი, პანაი, მინდორო), მინი|მარცხნივ|მარჯანი წყნარ ოკეანეშიდიდი ზონდის კუნძულები (სუმატრა, კალიმანტანი, იავა, სულავესი, ბანგკა), მცირე ზონდის კუნძულები (ტიმორი, სუმბავა, ფლორესი, სუმბა, ბალი); ოკეანეთში: მოლუკის კუნძულები (სერამი, ჰალმაჰერა), ახალი გვინეა, ბისმარკის არქიპელაგი (ახალი ბრიტანეთი, ახალი ირლანდია), სოლომონის არქიპელაგი (ბუგენვილი), ახალი ჰებრიდები, ახალი კალედონია, ლუაიოტეს კუნძულები, ფიჯი (ვიტი-ლევუ, ვანუა-ლევუ), კაროლინის კუნძულები, მარიანას არქიპელაგი, მარშალის კუნძულები, გილბერტის კუნძულები, ტუვალუ, ტონგა, სამოას არქიპელაგი, კუკის კუნძულები, საზოგადოების კუნძულები, ტუამოტუ, ახალი ზელანდია (სამხრეთი კუნძული და ჩრდილოეთი კუნძული), ჰავაის კუნძულები (ჰავაი);\nჩრდილოეთ ამერიკაში: წმინდა ლავრენტის კუნძული, ალეუტის კუნძულები, ალექსანდრეს არქიპელაგი, ჰაიდა-გუაია, ვანკუვერი; სამხრეთ ამერიკაში: გალაპაგოსის კუნძულები, პატაგონიის არქიპელაგი, ცეცხლოვანი მიწის არქიპელაგი (ცეცხლოვანი მიწა);\nანტარქტიდაში: ალექსანდრე I-ის მიწა, პალმერის არქიპელაგი, სამხრეთ შეტლანდის კუნძულები.<ref name=\"АО\" />\n\n== ოკეანის ჩამოყალიბების ისტორია == \nმინი|[[გონდვანა]] და [[ლავრაზია]]. სწორედ მათი დაყოფის შედეგად დაიწყო შეძლებისდაგვარად ჩამოყალიბება წყნარმა ოკეანემ\nმინი|წყნარი ოკეანის სიღრმეების რუკა\nწყნარი ოკეანე წარმოიქმნა 750 მილიონი წლის წინ სუპერკონტინენტ როდინიის გაყოფის შედეგად.<ref name=\"geol.umd.edu\"></ref> მეზოზოურ ეპოქაში პროკონტინენტი პანგეა დაიშალა გონდვანისა და ლავრაზიის კონტინენტებად და შედეგად გარემომცველმა ოკეანემ — პანთალასამ განიცადა ფართობის შემცირება. მეზოზოურის ბოლოს გონდვანა და ლავრაზია გაიყო და მათი დაყოფის შეძლებისდაგვარად ჩამოყალიბება დაიწყო თანამედროვე წყნარმა ოკეანემ. წყნარი ოკეანის ღრმულის ფარგლებში იურულ პერიოდში განვითარდა ოთხი სრულიად ოკეანური ტექტონიკური ფილა: წყნაროკეანური, კულა, ფარალონი და ფენიქსი.<ref name=\"Дрейф материков и климаты Земли\"></ref>  \n\nჩრდილო-დასავლური ფილა კულა იწეოდა აზიის კონტინენტის აღმოსავლეთ და სამხრეთ-აღმოსავლეთ კიდეების ქვეშ. ჩრდილო-აღმოსავლური ოკეანური ფილა ფარალონი მიემართებოდა ალასკისკენ, ჩუკოტკისკენ და ჩრდილოეთ ამერიკის დასავლეთ კიდესთან. სამხრეთ-აღმოსავლეთის ოკეანური ფილა ფენიქსი იძირებოდა სამხრეთ ამერიკის დასავლეთ კიდესთან. ცარცულ ეპოქაში სამხრეთ-აღმოსავლეთის წყნაროკეანური ფილა მიიწევდა იმ დროს არსებული ერთიანი ავსტრალია-ანტარქტიკული კონტინენტის აღმოსავლეთ კიდესთან, რომლის შედეგად კონტინენტს გამოეყო ბლოკები, რომლებმაც წარმოქმნეს ამჟამინდელი ახალი ზელანდიის პლატო და წყალქვეშა მაღლობები ლორდ-ჰაუ და ნორფოლკი.<ref name=\"Дрейф материков и климаты Земли\" /> \n\nგვიანდელ ცარცულ ეპოქაში დაიწყო ავსტრალია-ანტარქტიკული კონტინენტის დაშლა. ავსტრალიის ფილა გამოიყო და დაიწყო მოძრაობა ეკვატორის მიმართულებით. ამასთან, ოლიგოცენში წყნარი ოკეანის ფილამ შეიცვალა მიმართულება ჩრდილო-დასავლეთისაკენ. გვიანდელ მიოცენში ფარალონის ფილა გაიყო ორ ნაწილად: ქოქოსად და ნასკად. კულის ფილა მოძრაობდა ჩრდილო-დასავლეთისაკენ, მთლიანად დაიძირა (წყნაროკეანური ფილის ჩრდილო კიდესთან ერთად) ევრაზიისა და პროტო-ალეუტის ღარის ქვეშ. დღეისათვის, ტექტონიკური ფილების მოძრაობა გრძელდება. ამ მოძრაობის ღერძია შუა ოკეანური რიფტული ზონები სამხრეთ წყნაროკეანურ და აღმოსავლეთ წყნაროკეანურ ამაღლებებში. ამ ზონიდან დასავლეთით განლაგებულია ოკეანის ყველაზე დიდი წყნაროკეანური ფილა, რომელიც აგრძელებს მოძრაობას ჩრდილო-დასავლეთისაკენ წელიწადში 6-10 სმ სიჩქარით, რითაც უახლოვდება ევრაზიისა და ავსტრალიის ფილებს.<ref name=\"Дрейф материков и климаты Земли\" /> \n\nწყნაროკეანური ფილა დასავლეთით აწვება ფილიპინების ფილას ჩრდილო-დასავლეთისაკენ ევრაზიის ფილის ქვეშ წელიწადში 6-8 სმ სიჩქარით. შუა ოკეანური რიფტული ზონის აღმოსავლეთით განლაგებულია: ჩრდილო-აღმოსავლეთით — ხუან-დე-ფუკის ფილა, რომელიც მიცოცავს ჩრდილოამერიკული ფილისკენ წელიწადში 2-3 სმ სიჩქარით; ცენტრალურ ნაწილში ქოქოსის ფილა მოძრაობს ჩრდილო-აღმოსავლური მიმართულებით კარიბის ლითოსფერული ფილისკენ წელიწადში 6-7 სმ სიჩქარით; სამხრეთისკენ მდებარეობს ნასკას ფილა, რომელიც აღმოსავლეთისაკენ მოძრაობს და რომელიც იძირება სამხრეთამერიკული ფილის ქვეშ წელიწადში 4-6 სმ სიჩქარით.<ref name=\"Дрейф материков и климаты Земли\" />\n\n== გეოლოგიური აგებულება და ფსკერის რელიეფი ==\n=== კონტინენტის წყალქვეშა კიდეები ===\nკონტინენტის წყალქვეშა კიდე იკავებს წყნარი ოკეანის ტერიტორიის 10 %-ს. შელფის რელიეფზე გამოხატულია ტრანსგრესიული დაბლობების ნიშნები სუბაერალური რელიქტური რელიეფით. ასეთი ფორმები დამახასიათებელია იავის შელფზე წყალქვეშა მდინარეთა ხეობებისათვის და ბერინგის ზღვის შელფზე. კორეისა და აღმოსავლეთ ჩინეთის ზღვის შელფებზე გავრცელებულია დინებათა მოქცევებით წარმოქმნილი რელიეფის სერული ფორმები. ეკვატორულ-ტროპიკული წყლების შელფზე გავრცელებულია სხვადასხვა მარჯნული ნაგებობები. ანტარქტიკული შელფის დიდი ნაწილი გაწოლილია 200 მ-ზე მეტ სიღრმეზე, ზედაპირი მეტად დანაწევრებულია, ტექტონიკური ხასიათის წყალქვეშა ამაღლებები ენაცვლება ღრმა დეპრესიებს — გრაბენებს.<ref name=\"Физическая география материков и океанов\" /> \n\nჩრდილოეთი ამერიკის კონტინენტური კალთა ძლიერ არის დანაწევრებული კანიონებით. დიდი წყალქვეშა კანიონები ცნობილია ბერინგის ზღვის კონტინენტურ კალთაზე. დიდი სიგანით, მრავალმხრივობითა და რელიეფის დანაწევრებით გამოირჩევა ანტარქტიდის კონტინენტური კალთა. ჩრდილოეთ ამერიკის გასწვრივ კონტინენტის ძირი გამოიყოფა მღვრიე ნაკადების ძალიან დიდი გამოზიდვის კონუსებით, რომლებიც ერთიან დახრილ ვაკეს ერწყმიან. ახალი ზელანდიის წყალქვეშა კიდეს აქვს თავისებური კონტინენტური სტრუქტურა. მისი ფართობი 10-ჯერ აღემატება საკუთრივ კუნძულების ფართობს. ეს წყალქვეშა ახალი ზელანდიის პლატო შედგება კემპბელის ბრტყელმწვერვალიანი ამაღლებითა და ბაუნკის ღრმულით. ყველა მხრიდან იგი შემოზღუდულია კონტინენტური კალთით, რომელიც მასთან შემოვლებულია კონტინენტური ძირით. მასვე მიაკუთვნებენ გვიანდელ მეზოზოურ წყალქვეშა ამაღლებას — ლორდ-ჰაუს.<ref name=\"Физическая география материков и океанов\" />\n\n=== გარდამავალი ზონა ===\nწყნარი ოკეანის დასავლეთ კიდეზე განლაგებულია გარდამავალი მხარეები კონტინენტის კიდეებიდან ოკეანის საგებისკენ: ალეუტის, კურილ-კამჩატკის, იაპონიის, აღმოსავლეთ ჩინეთის, ინდონეზია-ფილიპინების, მარიანას, მელანეზიის, ვიტიაზის, ტონგა-კერმადეკისა და მაკუორისა. ეს გარდამავალი მხარეები შეიცავენ ღრმა ზღვის ღარებს, განაპირა ზღვებს, რომლებიც შემოზღუდულია კუნძულთა რკალებით. აღმოსავლეთ კიდეზე განლაგებულია გარდამავალი მხარეები: ცენტრალურამერიკული და პერუ-ჩილესი. ისინი მხოლოდ ღრმა ზღვის ღარების სახითაა გამოხატული, ხოლო კუნძულთა რკალების ნაცვლად ღარების გასწვრივ გადაჭიმულია ცენტრალური და სამხრეთ ამერიკის ახალგაზრდა კლდოვანი მთები.<ref name=\"Физическая география материков и океанов\" />\n\nყველა გარდამავალი მხარეებისათვის დამახასიათებელია ვულკანიზმი და მაღალი სეისმურობა, ისინი წარმოქმნიან განაპირა მიწისძვრის წყნაროკეანურ სარტყელსა და თანამედროვე ვულკანიზმს. გარდამავალი მხარეები წყნარი ოკეანის დასავლეთ განაპირა მხარეზე განლაგებულია ორი ეშელონის სახით, განვითარების სტადიის უფრო ახალგაზრდა მხარეები განლაგებულია ოკეანის საგების საზღვართან, ხოლო უფრო ძველი მხარეები ოკეანის საგებს გამოეყოფიან კუნძულთა რკალებითა და ხმელეთის კუნძულთა მასივებით.<ref name=\"Физическая география материков и океанов\" />\n\n=== შუა ოკეანური ქედები და ოკეანის საგები ===\nმინი|ჰავაის ქედი\nმინი|წყნარი ოკეანის კოსმოსური ფოტოსურათი\nმინი|აისი წყნარ ოკეანეზე\nმინი|დაისი წყნარ ოკეანეზე\nწყნარი ოკეანის ფსკერის 11 % უკავია შუა ოკეანურ ქედებს, რომლები წარმოდგენილია სამხრეთ წყნაროკეანური და აღმოსავლეთ წყნაროკეანური ამაღლებებით. ისინი წარმოადგენენ ფართო, სუსტად დანაწევრებულ ამაღლებებს. ძირითად სისტემას გამოეყოფა გვერდითი შტოქედები ჩილეს ამაღლებისა და გალაპაგოსის რიფტული ზონის სახით. წყნარი ოკეანის შუაოკეანური ქედების სისტემას მიეკუთვნება აგრეთვე გორდის, ხუან-დე-ფუკისა და ექსპლორერის ქედები ოკეანის ჩრდილო-აღმოსავლეთით. ოკეანის შუაოკეანური ქედები წარმოადგენენ სეისმურ სარტყლებს ხშირი ზედაპირული მიწისძვრებითა და აქტიური ვულკანური მოქმედებით. რიფტულ ზონაში აღმოჩენილია ჩვეულებრივ ჰიდროთერმებთან დაკავშირებული ახალი ლავები და ლითონისშემცველი ნალექები.<ref name=\"Физическая география материков и океанов\" /> \n\nწყნაროკეანური ამაღლებების სისტემა წყნარი ოკეანის საგებს ჰყოფს ორ არათანაბარ ნაწილად. აღმოსავლეთი ნაწილი უფრო რთულად არის აგებული და უფრო წყალმარჩხია. აქ გამოყოფენ ჩილეს ამაღლებასა (რიფტული ზონა) და ნასკას, სალა-ი-გომესის, კარნეგისა და ქოქოსის ქედებს. ეს ქედები საგების აღმოსავლეთ ნაწილს ყოფენ გვატემალის, პანამის, პერუსა და ჩილეს ქვაბულებად. მათთვის დამახასიათებელია ფსკერის რთულად დანაწევრებული ბორცვიანი და მთიანი რელიეფი. გალაპაგოსის კუნძულების რაიონში გამოიყოფა რიფტული ზონა.<ref name=\"Физическая география материков и океанов\" /> \n\nსაგების სხვა ნაწილი, რომელიც გაწოლილია წყნაროკეანური ამაღლების დასავლეთით, იკავებს წყნარი ოკეანის საგების დაახლოებით 3/4-ს და აქვს რელიეფის საკმაოდ რთული აგებულება. ათეულობით ამაღლებები და წყალქვეშა ქედები ოკეანის საგებს ყოფენ მრავალრიცხოვან ქვაბულებად. მეტად მნიშვნელოვანი ქედები ქმნიან გეგმაში რკალისებრ ამაღლებებს, რომლებიც საწყისს პოულობენ დასავლეთით და სრულდებიან სამხრეთ-აღმოსავლეთით. პირველ ასეთ რკალს წარმოქმნის ჰავაის ქედი, მის პარალელურად შემდეგ რკალს წარმოქმნის კარტოგრაფების მთები, მარკუს-ნეკერი, ლაინის კუნძულების წყალქვეშა ქედი, რკალი მთავრდება კუნძულ ტუამოტუს წყალქვეშა ძირით. შემდეგი რკალი შედგება მარშალის კუნძულების, კირიბატის, ტუვალუსა და სამოის წყალქვეშა ძირებით. მეოთხე რკალი შეიცავს კაროლინის კუნძულებსა და კაპინგამარანგის წყალქვეშა ამაღლებას. მეხუთე რკალი შედგება კაროლინის კუნძულების სამხრეთი ჯგუფისაგან და ეაურიპიკის ზვინულისაგან. ზოგიერთი ქედი და ამაღლება განსხვავდება თავიანთი გავრცელებით, ესაა საიმპერატორო ქედი, შატსკის, მაგელანის, ჰესისა და მანიჰიკის ამაღლებები, რომლებიც გამოირჩევიან მოსწორებული ზედაპირებითა და ზემოდან დაფარული მომატებული სიმძლავრის კარბონატული დანალექებით.<ref name=\"Физическая география материков и океанов\" />\n\nჰავაის კუნძულებსა და სამოის არქიპელაგზე არის მოქმედი ვულკანები. წყნარი ოკეანის საგებზე განლაგებულია მეტწილად ვულკანური წარმოშობის დაახლოებით 10 ათასი ცალკეული წყალქვეშა მთა, რომელთა უმეტესი ნაწილი წარმოადგენს გაიოტს. ზოგიერთი გაიოტის მწვერვალი იმყოფება 2-2,5 მ-ის სიღრმეზე, მათ ზევით საშუალო სიღრმეა დაახლოებით 1,3 ათასი მ. წყნარი ოკეანის ცენტრალური და დასავლეთი ნაწილის კუნძულთა უმეტეს ნაწილს აქვს მარჯნული წარმოშობა. თითქმის ყველა ვულკანური კუნძული გარშემორტყმულია მარჯნული ნაგებობით.<ref name=\"Физическая география материков и океанов\" />\n\nწყნარი ოკეანის შუაოკეანური ქედების საგებისთვის დამახასიათებელია რღვევის ზონები, რომლებიც ჩვეულებრივ რელიეფში გამოხატულია კომპლექსებისა და ხაზობრივად ორიენტირებული გრაბენებისა და ჰორსტების სახით. ყველა რღვევის ზონას აქვს საკუთარი სახელწოდება: სერვეიორი, მენდოსინო, მერეი, კლარიონი, კლიპერტონი და სხვა. წყნარი ოკეანის საგების ქვაბულებისათვის და ამაღლებებისათვის დამახასიათებელია ოკეანური ტიპის დედამიწის ქერქი; დანალექი ფენის სიმძლავრე იწყება 1 კმ-იდან ჩრდილო-აღმოსავლეთით 3 კმ-მდე შატსკის ამაღლებამდე და ბაზალტური ფენისა 5-იდან 13 კმ-მდე. შუაოკეანურ ქედებს აქვთ რიფტოგენული ტიპის დედამიწის ქერქი, რომელიც მომატებული სიმკვრივით ხასიათდება. აქ აღმოჩენილია ულტრაფუძე ქანები, ხოლო ელტანინის რღვევის ზონაში ამოწეული იყო კრისტალური ფიქლები. კუნძულთა რკალებთან აღმოჩენილია სუბკონტინენტური (კურილის კუნძულები) და კონტინენტური ქერქი (იაპონიის კუნძულები).<ref name=\"Физическая география материков и океанов\" />\n\n== ფსკერული დანალექები ==\nაზიის დიდ მდინარეებს, როგორებიცაა ამური, ხუანხე, მეკონგი და სხვებს, წყნარ ოკეანეში შეაქვთ 1767 მლიონზე მეტი ტონა ნატანი წელიწადში. ეს ალუვიონი თითქმის მთლიანად რჩება განაპირა ზღებისა და ყურეების აკვატორიაში. ამერიკის დიდ მდინარეებს — იუკონს, კოლორადოს, კოლუმბიას, ფრეიზერს, გუაიასს და სხვებს გამოაქვთ დაახლოებით 380 მილიონი ტონა ნატანი წელიწადში და აწონილი მასალის 70-80 % გადის ღია ოკეანეში, რასაც ხელს უწყობს შელფის უმნიშვნელო სიგანე.<ref name=\"Берега\"></ref>\n\nწყნარ ოკეანეში ფართოდ არის გავრცელებული წითელი თიხები, განსაკუთრებით ჩრდილოეთ ნახევარსფეროში. ეს დაკავშირებულია ოკეანის ქვაბულების დიდ სიღრმეებთან. წყნარ ოკეანეში წარმოდგენილია ორი სარტყელი: სამხრეთი და ჩრდილოეთი და აგრეთვე მკვეთრად არის გამოხატული ეკვატორული სარტყელი. ოკეანის სამხრეთ-დასავლეთის ფსკერის ფართო არეები დაკავებულია მარჯნულ-წყალმცენარული ბიოგენური დანალექებით. ეკვატორის სამხრეთით გავრცელებულია ფორამინიფერებიანი ლამი. მარჯნის ზღვაში არის პტეროპოდული ლამის რამდენიმე ველი. წყნარი ოკეანის უფრო ღრმა ჩრდილოეთ ნაწილში და აგრეთვე სამხრეთში და პერუს ქვაბულებში შეინიშნება რკინამანგანუმიანი კონკრეციების ფართო ველები.<ref name=\"Физическая география материков и океанов\" />\n\n== კლიმატი ==\nმინი|წყნაროკეანური ტაიფუნების მარშრუტების კრებსითი სქემა 1980-2005 წწ\nწყნარი ოკეანის კლიმატი ყალიბდება მზის რადიაციის ზონალური გავრცელებისა და ატმოსფეროს ცირკულაციისა და აგრეთვე აზიის კონტინენტის მძლავრი სეზონური გავლენის ხარჯზე. ოკეანეში გამოიყოფა თითქმის ყველა კლიმატური ზონა. ჩრდილოეთ ზომიერ ზონაში ზამთრის პერიოდში ბარიულ ცენტრს წარმოადგენს ალეუტის წნევის მინიმუმი, რომელიც სუსტად არის გამოხატული ზაფხულის პერიოდში. უფრო სამხრეთით განლაგებულია ჩრდილო-წყნაროკეანური ანტიციკლონი. ეკვატორის გასწვრივ აღინიშნება ეკვატორული დეპრესია (დაბალი წნევის არე), რომელიც სამხრეთით ენაცვლება სამხრეთ-წყნაროკეანური ანტიციკლონით. შემდეგ, სამხრეთით წნევა კვლავ ეცემა და მერე კვლავ ენაცვლება მაღალი წნევის არეს ანტარქტიდაზე. ბარიული ცენტრების გავრცელების შესაბამისად, ყალიბდება ქარის მიმართულება. ჩრდილოეთ ნახევარსფეროს ზომიერ განედებში ზამთარში ჭარბობს ძლიერი დასავლეთის ქარები, ხოლო ზაფხულში — სუსტი სამხრეთის ქარები. ოკეანის ჩრდილო-დასავლეთით ზამთრის პერიოდში ყალიბდება ჩრდილოეთის და ჩრდილო-აღმოსავლეთის მუსონური ქარები, რომლებიც ზაფხულში ენაცვლებიან სამხრეთის მუსონებს. ციკლონები, რომლებიც წარმოიქმნება პოლარულ ფრონტებზე, განსაზღვრავენ შტორმული ქარების დიდ განმეორებადობას ზომიერ და პოლარეთისპირა ზონებში (განსაკუთრებით სამხრეთ ნახევარსფეროში). \nმინი|მარცხნივ|ტროპიკული ციკლონები [[საომაი]] (მარჯვნივ) და ბოპჰა\nჩრდილოეთ ნახევარსფეროს სუბტროპიკებსა და ტროპიკებში ბატონობს ჩრდილო-აღმოსავლეთის პასატები. ეკვატორულ ზონაში მთელი წლის განმავლობაში შეინიშნება მეტწილად შტილური ამინდი. სამხრეთი ნახევარსფეროს ტროპიკულ და სუბტროპიკულ ზონებში ჭარბობს ზამთარში ძლიერი და ზაფხულში სუსტი მდგრადი სამხრეთ-აღმოსავლეთის პასატი. ტროპიკებში წარმოიქმნება (უმეტესწილად ზაფხულში) მკაცრი ტროპიკული გრიგალი, რომელსაც აქ ტაიფუნს უწოდებენ. ჩვეულებრივ ტაიფუნი წარმოიქმნება ფილიპინების აღმოსავლეთით, საიდანაც მოძრაობს ჩრდილო-დასავლეთით და ჩრდილოეთით ტაივანისა და იაპონიის გავლით და ცხრება ბერინგის ზღვის მისადგომებთან. ტაიფუნების წარმოქმნის სხვა არეა წყნარი ოკეანის სანაპირო რაიონი, რომელიც ეკვრის ცენტრალურ ამერიკას. სამხრეთ ნახევარსფეროს მეორმოცე განედზე შეინიშნება ძლიერი და მუდმივი დასავლეთის ქარები. სამხრეთ ნახევარსფეროს მაღალ განედებში ქარი ექვემდებარება საერთო ციკლონურ ცირკულაციას.<ref name=\"Физическая география материков и океанов1\"></ref> \n\nსაერთო განედურ ზონალობას ექვემდებარება ოკეანეზე ჰაერის ტემპერატურის განაწილება, მაგრამ დასავლეთ ნაწილს აქვს უფრო თბილი კლიმატი, ვიდრე აღმოსავლეთს. ტროპიკულ და ეკვატორულ ზონებში ჭარბობს ჰაერის საშუალო მინი|დაისიტემპერატურა 27,5 °C-დან 25,5 °C-მდე. ზაფხულის პერიოდში იზოთერმა 25 °C ფართოვდება ჩრდილოეთისაკენ ოკეანის დასავლეთ ნაწილში და მხოლოდ უმნიშვნელო რაოდენობით აღმოსავლეთში, ხოლო სამხრეთ ნახევარსფეროში ძლიერად მიიწევს ჩრდილოეთისაკენ. ოკეანის დიდ სივრცეებზე გავლის შემდეგ, ჰაერის მასევი ინტენსიურად ჯერდება ტენით. \n\nეკვატორის ორივე მხარეს, ეკვატორისპირა ზონაში შეინიშნება ნალექების მაქსიმუმის ორი ვიწრო ზოლი, რომლებიც მოხაზულია 2000 მმ იზოჰიეტებით, ხოლო ეკვატორის გასწვრივ გამოხატულია შედარებით გვალვიანი ზონა. წყნარ ოკეანეში არ არის ჩრდილოეთ პასატების სამხრეთთან მსგავსების ზონა. წარმოიქმნება ორი დამოუკიდებელი ზონა ჭარბი დატენიანებით და მათი გამყოფი შედარებით გვალვიანი ზონით. ეკვატორული და ტროპიკული ზონების აღმოსავლეთით ნალექების რაოდენობა მცირდება. მეტად გვალვიანი არეები ჩრდილოეთ ნახევარსფეროში ებჯინებიან კალიფორნიას, სამხრეთში — პერუსა და ჩილეს ქვაბულებს (სანაპირო რაიონებში წელიწადში მოდის 50 მმ-ზე ნაკლები ნალექი).<ref name=\"Физическая география материков и океанов1\" />\n\n== ჰიდროლოგიური რეჟიმი ==\n=== ზედაპირული წყლების ცირკულაცია ===\nმინი|აღმოსავლეთ ავსტრალიის დინების თერმული პროფილი  \nწყნარი ოკეანის დინების საერთო სქემას განსაზღვრავს ატმოსფეროს ცირკულაციის ზოგადი კანონზომიერებანი. ჩრდილოეთი ნახევარსფეროს ჩრდილო-აღმოსავლეთის პასატი ხელს უწყობს ჩრდილო პასატური დინების წარმოქმნას, რომელიც ოკეანეს კვეთს ცენტრალური ამერიკის სანაპიროდან ფილიპინების კუნძულებამდე. შემდეგ დინება იყოფა ორ ტოტად: ერთი იხრება სამხრეთისაკენ და ნაწილობრივ კვებავს ეკვატორულ უკუდინებას, ხოლო ნაწილობრივ იღვრება ინდონეზიის ზღვების აუზში. ჩრდილოეთი ტოტი გადის აღმოსავლეთ ჩინეთის ზღვაში და მისგან გამოსვლისას დასაბამს აძლევს კუროსიოს მძლავრ დინებას. ეს დინება მიემართება ჩრდილოეთისაკენ იაპონიის სანაპირომდე, რომელიც შესამჩნევ გავლენას ახდენს იაპონიის სანაპიროს კლიმატზე.<ref name=\"Физическая география материков и океанов1\" /> \n\nჩ. გ. 40°-სთან კუროსიო გადადის ჩრდილოწყნაროკეანურ დინებაში, რომელიც მიემართება აღმოსავლეთით ორეგონის სანაპიროსკენ. ჩრდილოეთ ამერიკასთან შეჯახებისას იყოფა ჩრდილოეთ — თბილ ალასკის დინებად და სამხრეთ — ცივ კალიფორნიის დინებად. სამხრეთ ნახევარსფეროში სამხრეთ-აღმოსავლეთის პასატი წარმოქმნის სამხრეთ პასატურ დინებას, რომელიც კვეთს წყნარ ოკეანეს კოლუმბიის სანაპიროდან მოლუკის კუნძულებამდე. ლაინისა და ტუამოტუს კუნძულებს შორის იგი წარმოქმნის განშტოებას, რომელიც მიემართება მარჯნის ზღვაში და შემდეგ სამხრეთისაკენ ავსტრალიის სანაპიროს გასწვრივ, სადაც წარმოქმნის აღმოსავლეთ ავსტრალიის დინებას. მოლუკის კუნძულების სამხრეთ პასატური დინების ძირითადი მასები ერწყმის ჩრდილო პასატური დინების სამხრეთ ტოტს და ერთობლივად წარმოქმნიან ეკვატორულ უკუდინებას.<ref name=\"Физическая география материков и океанов1\" />\nმინი|კუროსიოს დინება დასავლეთ მხარეს\nაღმოსავლეთ ავსტრალიის დინება ახალი ზელანდიის სამხრეთით ერწყმის მძლავრ ანტარქტიკულ ცირკუმპოლარულ დინებას, რომელიც მოემართება ინდოეთის ოკეანიდან და კვეთს წყნარ ოკეანეს დასავლეთიდან აღმოსავლეთისაკენ. სამხრეთი ამერიკის სამხრეთ დაბოლოებასთან ეს დინება ჩრდილოეთისაკენ იტოტება პერუს დინების სახით, რომელიც ტროპიკებში ერწყმის სამხრეთ პასატურ დინებას, რითაც აბოლოებს დინების სამხრეთ წრეს. ანტარქტიკული ცირკუმპოლარული დინების სხვა ტოტი შემოუვლის სამხრეთ ამერიკას ჰორნის კონცხის დინების სახელწოდებით და გადის ატლანტის ოკეანეში. წყნარი ოკეანის წყლების ცირკულაციაში მნიშვნელოვან როლს თამაშობს ცივი ზედაპირისქვეშა კრომველის დინება, რომელიც მოძრაობს აღმოსავლეთისაკენ სამხრეთ პასატური დინების ქვეშ, დ. გ. 154°-150-იდან გალაპაგოსის კუნძულების რაიონამდე.<ref name=\"Физическая география материков и океанов1\" /> \n\nზაფხულში ოკეანის აღმოსავლეთ ეკვატორულ ნაწილში შეინიშნება ელ-ნინიო, როდესაც თბილი სუსტად მარილიანი დინება უკან ახევინებს ცივ პერუს დინებას სამხრეთ ამერიკის ნაპირებიდან. ამასთან, წყდება ჟანგბადის მიწოდება ზედაპირისქვეშა ფენაში, რასაც თან სდევს პლანქტონის, თევზებისა და ფრინველთა დაღუპვა, ხოლო ჩვეულებრივ გვალიან სანაპიროზე იწყება ძლიერი წვიმები, რომელიც კატასტროფულ წყალდიდობებს იწვევს.<ref name=\"Явления Эль-Ниньо\"></ref> გარდა ელ-ნინიოსი წყნარი ოკეანის ეკვატორულ ნაწილს ახასიათებს წყლის უჩვეულოდ ცივი ტემპერატურები, რომელიც ლა-ნინიას სახელწოდებით არის ცნობილი.<ref></ref>\n\n=== მარილიანობა და ყინულწარმოქმნა ===\nმაქსიმალური მარილიანობა ახასიათებთ ტროპიკულ ზონებს (მაქსიმალური 35,5-35,6 ‰-მდე), სადაც აორთქლების ინტენსივობა შეხამებულია ნალექების შედარებით მცირე რაოდენობასთან. აღმოსავლეთით ცივი დინებების გავლენით მარილიანობა მცირდება. ნალექების დიდი რაოდენობა აგრეთვე ამცირებს მარილიანობას, განსაკუთრებით, ეკვატორსა და ზომიერი და სუბპოლარული განედების დასავლეთ ცირკულაციის ზონებში. წყნარი ოკეანის სამხრეთით ყინული წარმოიქმნება ანტარქტიდისპირა რაიონებში, ხოლო ჩრდილოეთით — მხოლოდ ბერინგის, ოხოტისა და ნაწილობრივ იაპონიის ზღვებში.<ref name=\"Физическая география материков и океанов1\" /> \n\nსამხრეთ ალასკის ნაპირებიდან წყდება ყინულების გარკვეული რაოდენობა აისბერგების სახით, რომლებიც მარტსა და აპრილში აღწევენ ჩ. გ. 48-42°-ს. ჩრდილოეთის ზღვებს, განსაკუთრებით ბერინგის ზღვას მოაქვს ოკეანის ჩრდილოეთ რაიონებში არსებული მოტივტივე ყინულების თითქმის მთელი მასა. ანტარქდიდულ წყლებში პაკის ყინულების საზღვარი აღწევს ს. გ. 60-63°-მდე, აისბერგები ვრცელდება შორს ჩრდილოეთისაკენ, ს. გ. 45°-მდე.<ref name=\"Физическая география материков и океанов1\" />\n\n=== წყლის მასები ===\nწყნარ ოკეანეში გამოიყოფა ზედაპირული, ზედაპირისქვეშა, შუალედური, სიღრმული და ფსკერული წყლის მასები. ზედაპირულ წყლის მასას აქვს 35-100 მ სიმძლავრე და გამოირჩევა ტემპერატურის თანასწორობით, მარილიანობითა და სიმკვრივით, რაც განსაკუთრებით დამახასიათებელია ტროპიკული წყლებისთვის, მახასიათებლების ცვალებადობით, განპირობებული კლიმატური მოვლენების სეზონურობით. ეს წყლის მასა განისაზღვრება თბომიმოცვლით ოკეანის ზედაპირზე, ნალექების თანაფარდობით, აორთქლებითა და ინტენსიური შერევით. იგივე, თუმცა ნაკლები რაოდენობით მიეკუთვნება ზედაპირისქვეშა წყლის მასებსაც. სუბტროპიკებსა და ცივ განედებში ეს წყლის მასები ნახევარი წლის განმავლობაში ზედაპირულია, ხოლო ნახევარი წელი ზედაპირისქვეშა. სხვადასხვა კლიმატურ ზონებში მათი საზღვარი შუალედურ წყლებს შორის მერყეობს 220-600 მ შორის. ზედაპირისქვეშა წყლები განსხვავდება მომატებული მარილიანობითა და სიმკვრივით, ტემპერატურით 13-18 °C-დან (ტროპიკებსა და სუბტროპიკებში) 6-13 °C-მდე (ზომიერ ზონაში). ზედაპირისქვეშა წყლები თბილ კლიმატში წარმოიქმნება უფრო მარილიანი ზედაპირული წყლების დაწევის გზით.<ref name=\"Физическая география материков и океанов1\" /> \n\nზომიერი და მაღალი განედების შუალედური წყლის მასებისთვის დამახასიათებელია 3-5 °C-იანი ტემპერატურა და 33,8-34,7 ‰-იანი მარილიანობა. შუალედური მასების ქვედა საზღვარი იმყოფება 900-1700 მ სიღრმეზე. სიღრმული წყლის მასები წარმოიქმნება გაციებული წყლების დაძირვის შედეგად ანტარქტიდისპირა წყლებსა და ბერინგის ზღვაში და მათი ქვაბულებში შემდგომი განღვრის გამო. ფსკერული წყლის მასები იმყოფება 2500-3000 მ-ზე მეტ სიღრმეზე. მათთვის დამახასიათებელია დადაბლებული ტემპერატურა (1-2 °C) და მარილიანობის ერთფეროვნება (34,6-34,7 ‰). ეს წყლები ყალიბდება ანტარქტიდულ შელფზე ძლიერი გაგრილების პირობებში. თანდათანობით ისინი ფსკერზე იღვრებიან, ავსებენ ყველა ღრმულს და იჭრებიან შუაოკეანური ქედების განივ გასასვლელებში სამხრეთსა და პერუს, ხოლო შემდეგ ჩრდილოეთის ქვაბულებში. სხვა ოკეანეების ფსკერულ წყლებთან და წყნარი ოკეანის სამხრეთ ნაწილებთან შედარებით წყნარი ოკეანის ჩრდილოეთი ქვაბულების ფსკერული წყლის მასები განსხვავდებიან გახსნილი ჟანგბადის შემცირებული შემცველობით. ფსკერული წყლები სიღრმულ წყლებთან ერთად შეადგენენ წყნარი ოკეანის მთელი მოცულობის 75 %-ს.<ref name=\"Физическая география материков и океанов1\" />\n\n== ფლორა და ფაუნა ==\nმინი|ზოლიანი ლაინა კუნძულ ტონგაზე\nმინი|ზღვის კატების კოლონია\nწყნარ ოკეანზე მოდის მსოფლიო ოკეანის საერთო ბიომასის 50 %-ზე მეტი. სიცოცხლე ოკეანეში უხვია და მრავალფეროვანი, განსაკუთრებით ტროპიკულსა და სუბტროპიკულ ზონებში აზიისა და ავსტრალიის სანაპიროებს შორის, სადაც დიდი ტერიტორიები უკავია მარჯნის რიფებსა და მანგროვიანებს. წყნარი ოკეანის ფიტოპლანქტონი ძირითადად შედგება მიკროსკოპული ერთუჯრედიანი წყალმცენარეებისგან, რომელიც დაახლოებით 1300 სახეობას მოიცავს. სახეობათა დაახლოებით ნახევარი მიეკუთვნება პიროფიტულ წყალმცენარეებს და შედარებით ნაკლები — დიატომეებს. წყალმარჩხ რაიონებსა და აპველინგის ზონაში თავმოყრილია მცენარეულობის დიდი ნაწილი. წყნარი ოკეანის ფსკერული მცენარეულობა ითვლის წყალმცენარეების დაახლოებით 4 ათას სახეობას და ყვავილოვანი მცენარეების 29 სახეობას.<ref name=\"Физическая география материков и океанов1\" /> \n\nწყნარი ოკეანის ზომიერ და ცივ რეგიონებში მასობრივად არის გავრცელებული წაბლა წყალმცენარეები, განსაკუთრებით ლამინარიასნაირთა ოჯახიდან, ამასთან სამხრეთ ნახევარსფეროში გვხვდება ამ ოჯახის 200 მ სიგრძის გიგანტები. ტროპიკებში განსაკუთრებით გავრცელებულია ფუკუსი, დიდი მწვანე და ცნობილი წითელი წყალმცენარეები, რომლებიც მარჯნულ პოლიპებთან ერთად წარმოადგენენ რიფულწარმომქმნელ ორგანიზმებს.<ref name=\"Физическая география материков и океанов1\" />\n\nწყნარი ოკეანის ცხოველთა სამყარო შემადგენლობით სხვა ოკეანეებთან შედარებით 3-4-ჯერ მდიდარია, განსაკუთრებით ტროპიკულ წყლებში. ინდონეზიურ წყლებში ცნობილია 2 ათასზე მეტი სახეობის თევზი, ჩრდილოეთის ზღვებში დაახლოებით 300-მდე სახეობის თევზია. ოკეანის ტროპიკულ ზონაში გავრცელებულია მოლუსკების 6 ათასზე მეტი სახეობა, ხოლო ბერინგის ზღვაში მათი დაახლოებით 200-მდე სახეობა გვხვდება. წყნარი ოკეანის ფაუნისთვის ნიშანდობლივია მრავალი სისტემატიკური ჯგუფის სიძველე და ენდემიზმი. აქ დიდი რაოდენობით გვხვდება ზღვის ზღარბების უძველესი სახეობები, ხმალკუდების პრიმიტიული გვარები, ზოგიერთი უძველესი სახეობის თევზი, რომლებიც არ არიან შემორჩენილნი სხვა ოკეანეებში (მაგალითად, იორდანია და გილბერტიდია); ორაგულისებრთა ყველა სახეობის 95 % წყნარ ოკეანეში ბინადრობს. ძუძუმწოვრების ენდემური სახეობებია: დიუგონი, ზღვის კატა, ზღვის ძაღლი, ზღვის წავი.<ref name=\"Физическая география материков и океанов1\" />\n\nწყნარი ოკეანის ფაუნის მრავალი სახეობისთვის დამახასიათებელია გიგანტიზმი. ოკეანის ჩრდილოეთ ნაწილში ცნობილია გიგანტური მიტილუსი და ხამანწკასებრნი, ეკვატორულ ზონაშია ყველაზე დიდი ორსაგდულიანი მოლუსკი ტრიდაკნა, რომლის მასა 250 კგ აღწევს. წყნარ ოკეანეში ყველაზე უფრო ნათლად გამოხატულია ულტრააბისალური ფაუნა. დიდი წნევისა და 8,5 კმ-ზე მეტ სიღრმეზე წყლის დაბალი ტემპერატურის პირობებში ბინადრობს დაახლოებით 45 სახეობა, რომელთაგან 71 %-ზე მეტი ენდემურია. ამ სახეობებს შორის ჭარბობს ჰოლოთურიები, რომლებიც ნაკლებად მოძრავი, ფსკერული, მცოცავი ცხოველები არიან და კუჭ-ნაწლავის ტრაქტით შეუძლიათ გაატარონ გრუნტის ძალიან დიდი რაოდენობა, რომელიც კვების ერთადერთი წყაროა ამ სიღრმეებზე.<ref name=\"Физическая география материков и океанов1\" />\n\n== ეკოლოგიური პრობლემები ==\nმინი|ნაგვის არეალი მდებარეობს ჩრდილოწყნაროკეანური დინების სისტემაში\nწყნარ ოკეანეში ადამიანის სამეურნეო მოღვაწეობამ განაპირობა მისი წყლების დაბინძურება და ბიოლოგიური სიმდიდრეების გამოფიტვა. ასე, XVIII საუკუნის ბოლოს ბერინგის ზღვაში მთლიანად იყო გამოფიტული ზღვის ძროხა. XX საუკუნის დასაწყისში გადაშენების პირას იმყოფებოდა ზღვის კატა და ვეშაპისნაირთა ზოგიერთი სახეობა, რომელთა რეწვა ამჟამად შეზღუდულია. ოკეანეში დიდ საფრთხეს წარმოადგენს წყლის დაბინძურება ნავთობითა და ნავთობპროდუქტებით (ძირითადი დამაბინძურებლებით), ზოგიერთი მძიმე ლითონებითა და ატომური მრეწველობის ნარჩენებით. მავნე ნივთიერებები დინებებით მიმოფანტულია მთელ ოკეანეზე. ანტარქტიდის ნაპირებთანაც კი ზღვის ორგანიზმების შემადგენლობაში აღმოჩენილია ეს ნივთიერებები.<ref name=\"Тихий океан - самый большой и самый глубокий океан на Земле\"></ref> \n\nწყნარი ოკეანის ჩრდილოეთ ნაწილში პლასტსმასებისგან და სხვა ნარჩენებისგან წარმოიქმნა წყნარი ოკეანის ნაგვის დიდი ლაქა, შექმნილი ოკეანური დინებების მიერ, რომლებიც თანდათანობით ერთ არეში ოკეანეში გადაგდებული ნაგვის კონცენტრაციას ახდენენ. ეს ლაქა გადაჭიმულია წყნარი ოკეანის ჩრდილოეთ ნაწილში კალიფორნიის სანაპიროდან დაახლოებით 500 საზღვაო მილში ჰავაის გასწვრივ და თითქმის იაპონიამდე აღწევს. 2001 წელს ნაგვის კუნძულის მინი|მარცხნივ|ზღვის ნაგავი ჰავაიზემასა შეადგენდა 3,5 მლნ. ტონაზე მეტს, ხოლო ფართობი 1 მლნ. კმ²-ზე მეტს, რაც ზოოპლანქტონის მასას 6-ჯერ ჭარბობდა. ყოველი 10 წელი ნაგავსაყრელის ფართობი იზრდება. ჟურნალ „Scientific Reports“-ის შეტყობინებით 2018 წელს ლაქის ზომამ მიაღწია 1,6 მლნ. კმ²-ს. მისი საერთო მასა შეადგენს 45-იდან 129 ათ. ტონამდე და შედგება 1,1-3,6 ტრილიონი ცალკეული ელემენტისაგან. ნაგავი ძირითადად წარმოდგენილია პლასტსმასით, თითქმის ნახევარი — სათევზაო ბადეა.<ref name=\"Мусорный остров в Тихом Океане\"></ref> \n\n1989 წლის 23 მარტს ალასკის სანაპიროს სიახლოვეს მოხდა ტანკერ „ექსონ ვალდეზის“ ავარია, რომელიც ეკუთვნოდა კომპანია „ExxonMobil“-ს. ოფიციალური მონაცემებით ტანკერში მოთავსებული იყო დაახლოებით 200 მლნ. ლიტრი ნავთობი, რომელთაგან 40 მლნ. ზღვაში დაიღვარა. ამგვარი ციფრი დაადგინეს შემდეგმა ორგანიზაციებმა: ალასკის შტატის საბჭომ, „ექსონ ვალდეზის“ ავარიის საკითხთან დაკავშირებით, გარემოს დაცვის ჯგუფმა, როგორებიცაა სიერას კლუბი, გრინპისი და ოკეანისა და ატმოსფეროს ეროვნულმა ადმინისტრაციამ. დაღვრილმა ნავთობმა წარმოქმნა 28 ათ. კმ²-იანი ლაქა.<ref name=\"faq\"></ref>\n\n== ეკონომიკა ==\nამჟამად წყნარი ოკეანის სანაპიროები და კუნძულები უკიდურესად არათანაბრად არის ათვისებული და დასახლებული. სამრეწველო ათვისების მნიშვნელოვანი ცენტრებია აშშ-ის სანაპირო (ლოს-ანჯელესის სანაპიროდან სან-ფრანცისკოს რაიონამდე), იაპონიისა და სამხრეთ კორეის სანაპიროები. მნიშვნელოვანია ოკეანის როლი ავსტრალიისა და ახალი ზელანდიის ეკონომიკურ ცხოვრებაში. წყნარი ოკეანის სამხრეთ ნაწილი არის კოსმოსური ხომალდების „სასაფლაო“. აქ, სანაოსნო მარშრუტების მოშორებით, ექსპლუატაციიდან გამოსულ კოსმოსურ ობიექტებს ძირავენ.<ref name=\"кладбище космических кораблей\"></ref> \n\n=== თევზჭერა და საზღვაო რეწვა ===\nყველაზე დიდი სარეწაო მნიშვნელობა გააჩნია წყნარი ოკეანის ზომიერ და ტროპიკულ განედებს. წყნარი ოკეანის აკვატორიაზე მოდის მსოფლიო თევზჭერის დაახლოებით 60 %. მათ შრისაა: ორაგულისებრნი (ღურკანა, კეტა, კიჟუჩი, სიმა), ქაშაყისნაირნი (ანჩოუსი, ქაშაყი, სარდინები), ვირთევზასებრნი (ვირთევზა, მინტაი), ქორჭილასნაირნი (სკუმბრიები, თინუსი), კამბალასნაირნი (ზღვის კამბალა). ხდება ძუძუმწოვრების მოპოვება: კაშალოტი, ზოლიანი ვეშაპები, ზღვის კატა, ზღვის წავი, მორჟი, ზღვის ძაღლი; უხერხემლოები: ცხრაფეხები, ნამდვილი კრევეტები, ხამანწკასებრნი, ზღვის სავარცხელა, თავფეხიანები.<ref name=\"БРЭ\" /> \n\nმოიპოვებენ რიგ მცენარეებსაც: ლამინარიას, ანფელციას, ზღვის ბალახს, ფილოსფადიქსს, რომლებსაც იყენებენ კვების მრეწველობასა და მედიცინაში. მეტად შედეგიანი რეწვა ხორციელდება წყნარი ოკეანის დასავლეთ-ცენტრალურ და ჩრდილო-დასავლეთ ნაწილში. წყნარი ოკეანის მეტად დიდი სარეწაო ადგილებია: იაპონია (ტოკიო, ნაგასაკი, სიმონოსეკი), ჩინეთი (ჯოუშანის არქიპელაგი, იანტაი, ცინდაო, დალიანი), რუსეთი (პრიმორიე, სახალინი, კამჩატკა), პერუ, ტაილანდი, ინდონეზია, ფილიპინები, ჩილე, ვიეტნამი, სამხრეთი კორეა, ჩრდილოეთი კორეა, ავსტრალია, ახალი ზელანდია, აშშ.<ref name=\"БРЭ\"></ref>\n\n=== სატრანსპორტო გზები ===\nმინი|კობეს ნავსადგური იაპონიაში\nმინი|ზღვის ბორანი ფილიპინების სანაპიროსთან\nმინი|ხომალდი MV Steve Irwin მელბურნის პორტში\nწყნარი ოკეანის გავლით გადის მნიშვნელოვანი საზღვაო და საჰაერო კომუნიკაციები წყნაროკეანური აუზის ქვეყნებსა და სატრანზიტო გზები ატლანტისა და ინდოეთის ოკეანეებს შორის. მნიშვნელოვანი ოკეანური გზები იწყება კანადიდან და აშშ-დან და გადის ტაივანზე, ჩინეთსა და ფილიპინებზე. წყნარი ოკეანის ძირითადი სანაოსნო სრუტეებია: ბერინგის, თათრის, ლაპერუზის, კორეის, ტაივანის, სინგაპურის, მალაკის, ცუგარუს, ბასის, ტორესის, კუკის, მაგელანის. წყნარი ოკეანე ატლანტის ოკეანესთან შეერთებულია ხელოვნური პანამის არხით, რომელიც გაყვანილია პანამის ყელზე ჩრდილოეთ და სამხრეთ ამერიკას შორის. \n\nდიდი ნავსადგურებია: ვლადივოსტოკი (გენერალური ტვირთები, ნავთობპროდუქტები, თევზი და ზღვის პროდუქტები, ტყე, ლითონის ჯართი, შავი და ფერადი ლითონი), ნახოდკა (ნახშირი, ნავთობპროდუქტები, კონტეინერები, ლითონი, ლითონის ჯართი, რეფრეჟერატორული ტვირთები), ვოსტოჩნი, ვანინო (ნახშირი, ნავთობი) (რუსეთი), პუსანი (კორეა), კობე—ოსაკა (ნავთობი და ნავთობპროდუქტები, მანქანები და მოწყობილობები, ავტომობილები, ლითონი და ლითონის ჯართი), ტოკიო—იოკოჰამა (ლითონის ჯართი, ნახშირი, ბამბა, მარცვლეული, ნავთობი და ნავთობპროდუქტები, კაუჩუკი, ქიმიკატები, მატყლი, მანქანები და მოწყობილობები, ტექსტილი, ავტომობილი, მედიკამენტები), ნაგოია (იაპონია), ტიანძინი, ცინდაო, ნინბო, შანხაი (მშრალი, ჩასასხმელი და გენერალური ტვირთის ყველა სახეობა), სიანგანი (ტექსტილი, ტანსაცმელი, ბოჭკო, რადიო და ელექტროსაქონელი, პლასტსმასის ნაკეთობები, მანქანები, მოწყობილობები), გაოსიუნი, შენჯენი, გუანჯოუ (ჩინეთი), ხოშიმინი (ვიეტნამი), სინგაპური (ნავთობპროდუქტები, კაუჩუკი, სურსათ-სანოვაგე, ტექსტილი, მანქანები და მოწყობილობები) (სინგაპური), კლანგი (მალაიზია), ჯაკარტა (ინდონეზია), მანილა (ფილიპინები), სიდნეი (გენერალური ტვირთი, რკინის მადანი, ნახშირი, ნავთობი და ნავთობპროდუქტები, მარცვლეული), ნიუკასლი, მელბურნი (ავსტრალია), ოკლენდი (ახალი ზელანდია), ვანკუვერი (ტყის ტვირთი, ნახშირი, მადანი, ნავთობი და ნავთობპროდუქტები, ქიმიური და გენერალური ტვირთი) (კანადა), სან-ფრანცისკო, ლოს-ანჯელესი (ნავთობი და ნავთობპროდუქტები, კოპრა, ქიმიური ტვირთი, ტყე, მარცვლეული, ფქვილი, ხორცისა და თევზის კონსერვი, ციტრუსები, ბანანი, ყავა, მანქანები და მოწყობილობები, ჯუთი, ცელულოზა), ოკლენდი, ლონგ-ბიჩი (აშშ), კოლონი (პანამა), უასკო (მადანი, თევზი, საწვავი, სურსათ-სანოვაგე) (ჩილე). წყნარი ოკეანის აუზში არის მნიშვნელოვანი რაოდენობის შედარებით მცირე მრავალფუნქციური ნავსადგურები.<ref name=\"Берега\"></ref><ref name=\"География морских путей\"></ref><ref name=\"WORLD PORT RANKING\"></ref>\n\nმნიშვნელოვან როლს თამაშობს საავიაციო გადაზიდვები წყნარი ოკეანის გავლით. პირველი რეგულარული ავიარეისი ოკეანეზე განხორციელდა 1936 წელს მარშრუტით: სან-ფრანცისკო (აშშ) — ჰონოლულუ (ჰავაის კუნძულები) — მანილა (ფილიპინები). ამჟამად ძირითადი ტრანსოკეანური მარშრუტები გადებულია წყნარი ოკეანის ჩრდილოეთ და ცენტრალურ რაიონებზე. დიდი მნიშვნელობა აქვს ავიახაზებს შიდა გადაზიდვებში კუნძულებს შორის. 1902 წელს დიდი ბრიტანეთის მიერ ოკეანის ფსკერზე გაყვანილი იქნა პირველი წყალქვეშა სატელეგრაფო კაბელი (სიგრძე 12,55 ათ. კმ), რომელიც გადის ფანინგისა და ფიჯის კუნძულებს შორის და აკავშირებს კანადას, ახალ ზელანდიასა და ავსტრალიას. ფართოდ და ოდითგანვე გამოიყენება რადიოკავშირი. ამჟამად კავშირისათვის წყნარი ოკეანის გავლით გამოიყენება დედამიწის ხელოვნური თანამგზავრები, რაც მნიშვნელოვნად აფართოებს კავშირების არხების ტევადობას კუნძულებს შორის.<ref name=\"БРЭ\"/>\n\n=== სასარგებლო წიაღისეულები ===\nწყნარი ოკეანის ფსკერი შეიცავს სხვადასხვა მინერალების საბადოს. ჩინეთის, ინდონეზიის, იაპონიის, მალაიზიის, აშშ-ის, ეკვადორის, ავსტრალიისა და ახალი ზელანდიის შელფებზე მოიპოვებენ ნავთობსა და ბუნებრივ აირს. შეფასების თანახმად, წყნარი ოკეანის წიაღი შეიცავს მსოფლიო ოკეანის ნავთობისა და აირის პოტენციური მარაგის 30-40 %-ს. მსოფლიოში კალის კონცენტრატების ყველაზე დიდი მწარმოებელია მალაიზია, ხოლო ცირკონის, ილმენიტისა და სხვებისა — ავსტრალია. ოკეანე მდიდარია რკინამანგანუმიანი კონკრეციებით, რომლის საერთო მარაგი ზედაპირზე 7,1•10<sup>10</sup> ტონამდეა. მეტად დიდი მარაგი გვხვდება წყნარი ოკეანის ჩრდილოეთით, ღრმა ნაწილში, აგრეთვე სამხრეთისა და პერუს ქვაბულებში. ძირითადი მადნის ელემენტებზე გადაანგარიშებით ოკეანის კონკრეციებში მანგანუმის შემცველობაა 7,1•10<sup>10</sup> ტ, ნიკელის 2,3•10<sup>9</sup> ტ, სპილენძის 1,5•10<sup>9</sup> ტ, კობალტის 1•10<sup>9</sup> ტ.<ref name=\"Физическая география материков и океанов\" /> წყნარ ოკეანეში, კერძოდ, ორეგონის ღრმულში, კურილის მწკრივში, სახალინის შელფზე, ნანკაის ღარში, იაპონიის სანაპიროს ირგვლივ მდებარე რაიონებსა და პერუს ღრმულში აღმოჩენილია მდიდარი ღრმაწყლიანი აირის ჰიდრატების ბუდობები.<ref name=\"Газовые гидраты\"></ref>\n\n=== რეკრეაციული რესურსები ===\nწყნარი ოკეანის რეკრეაციული რესურსები ხასიათდება მრავალფეროვნებით. XX საუკუნის მეორე ნახევრიდან მოყოლებული სანაპირო ქვეყნების ეკონომიკისათვის დიდი მნიშვნელობა მიენიჭა ოკეანის რეკრეაციულ რესურსებს. წყნარი ოკეანის სანაპირო ხასიათდება ბუნებრივი პირობების მრავალფეროვნებით. მსოფლიო ტურიზმის ორგანიზაციის მონაცემებით, 2020 წლისათვის ნავარაუდევია საერთაშორისო ტურისტული ვიზიტების წილის გაზრდა აღმოსავლეთ აზიაში. ამ რეგიონში ტურიზმის ძირითადი ქვეყნებია: აშშ, ჩინეთი, იაპონია, ავსტრალია, სინგაპური, სამხრეთი კორეა, რუსეთი და კანადა. პოპულარული რეკრეაციული ზონებია: ჰავაის კუნძულები, პოლინეზიისა და მიკრონეზიის კუნძულები, ავსტრალიის აღმოსავლეთი სანაპირო, ბოხაივანი და კუნძული ხაინანი, ჩრდილოეთ და სამხრეთ ამერიკის სანაპიროს საქალაქო აგლომერაციების რაიონები. დიდი ტურისტული ნაკადის თვალსაზრისით გამოიყოფა წყნარი ოკეანის რეგიონის შემდეგი ტერიტორიები (2010 წლის მსოფლიო ტურიზმის ორგანიზაციის მონაცემებით, წელიწადში მლნ. ვიზიტორი): აშშ (60), ჩინეთი (55), მალაიზია (24), მექსიკა (22), ჰონგ-კონგი (20), კანადა (16), ტაილანდი (16), მაკაო (12), სინგაპური (9), სამხრეთი კორეა (9), იაპონია (9), ინდონეზია (7), ავსტრალია (6), ტაივანი (6), ვიეტნამი (5), ფილიპინები (4), ახალი ზელანდია (3), ჩილე (3), კამბოჯა (2), კოლუმბია (2), კოსტა-რიკა (2), პერუ (2), გვატემალა (1), გუამი (1), პანამა (1), სალვადორი (1), ეკვადორი (1).<ref name=\"ВсеТур\"></ref>\n\n== მოსაზღვრე ქვეყნები და ტერიტორიები ==\n=== ქვეყნები ===\t\n\n*\n\n*\n*\n*\n*\n*<sup>1</sup>\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*<sup>1</sup>\n*\n*\n*\n*\n*\n*\n*\n\n''<sup>1</sup> ტაივანის სტატუსი სადავო საკითხია.  \n\n=== ტერიტორიები ===\n\n* (აშშ)\n* ბეიკერი (აშშ)\n* (ახალი ზელანდია)\n* მარჯნის ზღვის კუნძულები (ავსტრალია)\n* (ჩილე)\n* (საფრანგეთი)\n* (აშშ)\n* (ჩინეთი)\n* ჰოულენდი (აშშ)\n* ჯერვისი (აშშ)\n* ჯონსტონი (აშშ)\n* კინგმენის რიფი (აშშ)\n* (ჩინეთი)\n* მიდუეი (აშშ)\n* (საფრანგეთი)\n* (ახალი ზელანდია)\n* (ავსტრალია)\n* (აშშ)\n* პალმირა (აშშ)\n* (დიდი ბრიტანეთი)\n* (ახალი ზელანდია)\n* (საფრანგეთი)\n* უეიკი (აშშ)\n\n\n== ლიტერატურა ==\n===რუსულენოვანი ლიტერატურა ===\n* Морской Атлас, т. 1—3, М., 1950—66; \n* Аварян В. Я., Борьба за Тихий океан, М., 1952; \n* Вышнепольский С. А., Мировые морские пути и судоходство, 2 изд., М., 1959;\n* Шилков А. М., Национально-освободительное движение в Океании, М., 1960; \n* Малаховский К. В., Система опеки — разновидность колониализма, М., 1963; \n* Му­ром­цев А. М. Ат­лас тем­пе­ра­ту­ры, со­ле­но­сти и плот­но­сти во­ды Ти­хо­го океа­на. М., 1963;\n* Еса­ков В. А., Пла­хот­ник А. Ф., Алек­се­ев А. И. Рус­ские океа­ни­че­ские и мор­ские ис­сле­до­ва­ния в XIX – на­ча­ле XX в. М., 1964;\n* Колониальная политика империалистических держав в Океании. Сб. ст., М., 1965;\n* Михайлов С. В., Экономика Мирового океана, М., 1966; \n* Менард Г. У., Геология дна Тихого океана, пер. с англ., М., 1966;\n* Ти­хий оке­ан. М., 1966–1974. Т. 1–9; \n* Де­рю­гин К. К. Со­вет­ские океа­но­гра­фи­че­ские экс­пе­ди­ции. Л., 1968; \n* Ма­ка­ро­ва Р. В. Рус­ские на Ти­хом океа­не во вто­рой по­ло­ви­не XVIII в. М., 1968; \n* Ефи­мов А. В. Из ис­то­рии ве­ли­ких рус­ских гео­гра­фи­че­ских от­кры­тий. 2-е изд. М., 1971; \n* Новые тенденции в развитии Австралии и Океании. Сб. ст., М., 1971; \n* Бур­ков В. А. Об­щая цир­ку­ля­ция вод Ти­хо­го океа­на. М., 1972; \n* Jearbook of Fishery Statistics, 1973, v. 35, Rome, 1974.\n* Ат­лас океа­нов. Ти­хий оке­ан. М., 1974; \n* Лисицын А. П., Осадкообразование в океанах, М., 1974; \n* Ти­хий оке­ан. М., 1982; \n* Фи­зи­че­ская гео­гра­фия ма­те­ри­ков и океа­нов / Под ред. А. М. Ряб­чи­ко­ва. М., 1988; \n* Бе­ре­га. М., 1991; \n* Пу­ща­ров­ский Ю. М., Ме­лан­хо­ли­на Е. Н. Тек­то­ни­че­ское раз­ви­тие Зем­ли: Ти­хий оке­ан и его об­рам­ление. М., 1992; \n* Фун­да­мен­таль­ные про­бле­мы об­щей тек­то­ни­ки. М., 2001. \n=== ინგლისურენოვანი ლიტერატურა ===\n* \n* \n* \n* \n* \n* \n* \n* \n* \n* Paine, Lincoln. ''The Sea and Civilization: A Maritime History of the World'' (2015).\n* \n* Samson, Jane. ''British imperial strategies in the Pacific, 1750–1900'' (Ashgate Publishing, 2003).\n* \n* \n* \n* Davidson, James Wightman. \"Problems of Pacific history.\" ''Journal of Pacific History'' 1#1 (1966): 5–21.\n* Gulliver, Katrina. \"Finding the Pacific world.\" ''Journal of World History'' 22#1 (2011): 83–100.\n* Zhang Y.-S., Tanimo­to T. High-resolution global mantle structure and plate tectonics // Journal of Geophysical Research. Ser. B. 1993. Vol. 98. № 6;\n* \n* Munro, Doug. ''The Ivory Tower and Beyond: Participant Historians of the Pacific'' (Cambridge Scholars Publishing, 2009).\n* Routledge, David. \"Pacific history as seen from the Pacific Islands.\" ''Pacific Studies'' 8#2 (1985): 81+ online\n* Samson, Jane. \"Pacific/Oceanic History\" in \n\n== რესურსები ინტერნეტში == \n\n\n\n\n==სქოლიო==\n<div style=\"height:250px; overflow:auto; padding:3px; border:1px solid #aaa;\" class=\"scrollbox\">\n\n</div>\n\n\n\n\n\n\n\nკატეგორია:წყნარი ოკეანე\nკატეგორია:ოკეანეები", "url": "https://ka.wikipedia.org/wiki/წყნარი_ოკეანე", "length": 53955}
{"id": "11396", "title": "მიქაელ მაღლაკელი", "text": "thumb|დემეტრე მეფის კურთხევის სცენა მაცხვარიშის ეკლესიიდან\n'''მიქაელ მაღლაკელი''' — XII საუკუნის I ნახევრის ქართველი მხატვარი. როგორც სახელწოდებიდან ჩანს, იგი სოფელ მაღლაკიდან (წყალტუბოს მუნიციპალიტეტი) უნდა ყოფილიყო. მიქაელ მაღლაკელს მოუხატავს ზემო სვანეთის სოფ. მაცხვარიშის ეკლესია. ეკლესიაში შემონახულია რამდენიმე საქტიტორო წარწერა. ერთ-ერთ მათგანში ნათქვამია, რომ ეკლესია მოიხატა დემეტრე I-ის მეფობის მე-15 წელს, ე. ი. 1140 წელს „ჴელითა მიქაელ მაღლაკელისათა“.\n\nმაცხვარიშის ეკლესია ერთნავიანი ნაგებობაა. მას თავდაპირველად სამმხრივ გარშემოსავლელი ჰქონდა, ახლა მხოლოდ სამხრეთი ნაწილია დარჩენილი. საკურთხეველში გამოსახულია „ვედრება“, მის ქვემო რიგში მოციქულთა ფიგურებია, ნავის კედლები და კამარა ქრისტეს ცხოვრების სცენებს უჭირავს (3 რეგისტრად). განსაკუთრებით საინტერესოა ქვედა რეგისტრი, სადაც გამოსახული არიან სვანეთის კედლის მხატვრობისათვის დამახასიათებელი წმინდა მხედრები. განსაკუთრებით მნიშვნელოვანია დემეტრე I-ის მეფედ კურთხევის ცერემონიალის გამოსახულება. ჩრდილოეთ კედლის მარცხენა თაღში დემეტრე მეფის ფიგურაა, მეფეს გვირგვინს ადგამს ანგელოზი, ქრისტე კი აკურთხებს, 2 ფეოდალი მას წელზე ხმალს არტყამს.\n\nმხატვრულ-სტილისტიკური თვალსაზრისით მიქაელ მაღლაკელის მხატვრობა XI-XII საუკუნეების გარდატეხის ეპოქას განეკუთვნება. არსებითად იგი XI საუკუნის მონუმენტური კედლის მხატვრობის ტრადიციებს აგრძელებს. შენარჩუნებულია ცალკეული კომპოზიციის დიდი ზომა, მხატვარი ფიგურებს მონიმენტური, განზოგადებული ფორმებით გადმოსცემს, მათი მოძრაობა დინჯი და თავდაჭერილია, დგომა მყარი და ბუნებრივი. იგრძნობა შინაგანი დინამიკა, თუმცა ეს უკანასკნელი ხაზგასმული არ არის. ამასთან ერთად საყურადღებოა XII-XIII საუკუნეების დეკორ-მონიმენტური ფერწერის სტილის ნიშნები. მხატვრობა, ერთი მხრივ, ატენის სიონის, მეორე მხრივ კი ყინწვის-ტიმოთესუბან-ბეთანიის მოხატულობის ნიშნებს ამჟღავნებს. კოლორიტის თვალსაზრისით მხატვარი თავდაჭერილია, იყენებს ორი ძირითადი ფერის — რუხისა და მოწითალო ყავისფერის ნიუანსებს. ნახატები გრაფიკულია.\n\n==ლიტერატურა==\n\n\nკატეგორია:ქართველი მხატვრები\nკატეგორია:წყალტუბოს მუნიციპალიტეტში დაბადებულები", "url": "https://ka.wikipedia.org/wiki/მიქაელ_მაღლაკელი", "length": 1977}
