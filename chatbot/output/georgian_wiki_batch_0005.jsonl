{"id": "1302", "title": "ულრიხ ცვინგლი", "text": "thumb|200px|ულრიხ ცვინგლი\n'''ულრიხ (ჰულდრაიხ) ცვინგლი''' (Huldrych/Ulrich Zwingli; დ.  1 იანვარი, 1484, ვილდჰაუზი, ტოგენბურგის საგრაფო — გ. 11 ოქტომბერი , 1531, კაპელი) — შვეიცარიის საეკლესიო რეფორმატორი და პოლიტიკური მოღვაწე, პროტესტანტიზმის ერთ-ერთი მიმართულების ― ცვინგლიანობის ფუძემდებელი. თავისი დროის ერთ-ერთი უაღრესად განათლებული ჰუმანისტი.\n\n== ბიოგრაფია ==\n1506 მიიღო მღვდლის თანამდებობა გლარუსში; მონაწილეობდა იტალიურ ომებში როგორც ლეგიონის მოძღვარი. 1519 წლის იანვარს ცვინგლი დანიშნეს კათედრალური ტაძრის მოძღვრად ციურიხში, აქვე დაუკავშირდა იგი პატრიციატისა და თავადაზნაურობის წინააღმდეგ მიმართულ ბრძოლას, რომელსაც აწარმოებდა ბიურგერობის პროგრესული ფენა ამქრებსა და გლეხობასთან ერთად. აქვე შეიმუშავა მან საეკლესიო და პოლიტიკური წყობილების გარდაქმნის პროგრამა, რომელიც გადმოცემულია მის „67 თეზისში“ (1522). ცვინგლმა აშკარად გაწყვიტა კავშირი რომის პაპთან. 1523 გაიმარჯვა კათოლიკეებთან გამართულ დიპუტში. საეკლესიო და პოლიტიკური წყობილების რეფორმას ციურიხში ცვინგლი შეუდგა 1523-იდან. დახურეს მონასტრები, ეკლესიებს მოაცილეს „წმინდათა“ ნაწილები და ხატები, ჩამორთმეული სამონასტრო ქონება კი მოხმარდა საქველმოქმედო და განათლების საქმეებს, რომელიც დაექვემდებარა საერო ხელისუფლებას ― დიდ საბჭოს, სადაც ამქრები ბატონობდნენ. საერო ხელისუფლებას დაემორჩილა ეკლესიაც, ქალაქიდან განდევნეს ანაბაპტისტები. ცვინგლი დაუპირისპირდა კათოლიკური ტყის კანტონებს და მათთან სამხედრო შეტაკებისას (კაპელთან ბრძოლაში) ციურიხის ჯარი დამარცხდა, ცვინგლი ამ ბრძოლაში დაიღუპა.\n==ლიტერატურა==\n\n\n\nკატეგორია:შვეიცარიელი თეოლოგები\nკატეგორია:ქრისტიანი რეფორმატორები\nკატეგორია:დაბადებული 1 იანვარი\nკატეგორია:დაბადებული 1484\nკატეგორია:გარდაცვლილი 11 ოქტომბერი\nკატეგორია:გარდაცვლილი 1531", "url": "https://ka.wikipedia.org/wiki/ულრიხ_ცვინგლი", "length": 1651}
{"id": "1303", "title": "ჰაინრიხ რუდოლფ ჰერცი", "text": "'''ჰაინრიხ რუდოლფ ჰერცი''' (დ. 22 თებერვალი, 1857, ჰამბურგი — გ. 1 იანვარი, 1894, ბონი) — გერმანელი ფიზიკოსი, ელექტროდინამიკის ერთ-ერთი ფუძემდებელი.\n\nსწავლობდა დრეზდენის უმაღლეს ტექნიკურ სკოლაში, მიუნხენისა და შემდეგ ბერლინის უნივერსიტეტებში. 1880-იდან იყო ჰ.ჰელმპოლცის ასისტენტი. 1883-1885 — კილის უნივერსიტეტის დოცენტი, 1885-1889 — კარლსრუეს უმაღლესი ტექნიკური სკოლის პროფესორი, 1889-იდან — ბონის უნივერსიტეტის პროფესორი, ძირითადი შრომები აქვს ელექტროდინ. საკითხებზე.\n\nმაქსველის განტოლებებიდან გამომდინარე, ჰერცმა 1886-1889 წლებში ექსპერიმენტულად დაამტკიცა ელექტრომაგნიტური ტალღების არსებობა და გამოიკვლია მათი თვისებები (სარკიდან არეკვლა, გარდატეხა პრიზმებში და ა.შ.). ელექტრომაგნიტურ ტალღებს ჰერცი იღებდა თავის მიერ გამოგონებული ვიბრატორით. ჰერცმა ექსპერიმენტულად დაადასტურა მაქსველის თეორიის დასკვნა იმის შესახებ, რომ ელექტრომაგნიტური ტალღების გავრცელების სიჩქარე ჰაერში ტოლია სინათლის სიჩქარისა, დაადგინა ელექტრომაგნ. და სინათლის ტალღების თვისებათა იგივეობა, შეისწავლა აგრეთვე გამტარში ელექტრომაგნიტური ტალღების გავრცელება და აჩვენა მათი გავრცელების სიჩქარის გაზომვის წესი. განავითარა რა მაქსველის თეორია, ელექტროდინ. განტოლებებს მისცა სიმეტრიული ფორმა, რომელიც კარგად წარმოაჩენს სრულ ურთიერთკავშირს ელექტულსა და მაგნიტურ მოვლენებს შორის. იმ ჰიპოტეზიდან გამომდინარე, რომ ეთერს წარიტაცებს მოძრავი სხეულები, ააგო მოძრავი სხეულების ელექტროდინამიკა, მაგრამ მისი ელექტროდინამიკა ცდასთან წინააღმდეგობაში აღმოჩნდა და მოგვიანებით ადგილი დაუთმო ჰ.ლორენცის ელექტრონულ თეორიას.\n\n1887-1889 წლებში ჰერცი პირველი დააკვირდა გარე ფოტოეფექტს და აღწერა იგი. დაამუშავა რეზონატორული კონტურის თეორია, შეისწავლა კათოდური სხივების თვისება და სხვ. წიგნში, რომელსაც \"მექანიკის პრინციპები\" (1894) ეწოდება, ერთიანი პრინციპიდან (რომელსაც ჰერცის პრინციპი ეწოდება) გამომდინარე, გამოიყვანა მექან. ზოგადი თეორემები (უმცირესი სიმრუდის პრინციპი). ჰერცის სახელი უწოდეს რხევათა სიხშირის ერთეულს.\n\nჰერცის შრომებმა განაპირობა უმავთულო ტელეგრაფიის, რადიოკავშირის, ტელევიზიის, რადიოლოკაციისა და სხვ. დარგების შექმნა.\n\n== ლიტერატურა ==\n\n\n==სქოლიო==\n\n\n\n\n\nკატეგორია:გერმანელი ფიზიკოსები\nკატეგორია:დაბადებული 1857\nკატეგორია:გარდაცვლილი 1894", "url": "https://ka.wikipedia.org/wiki/ჰაინრიხ_რუდოლფ_ჰერცი", "length": 2102}
{"id": "1304", "title": "თეატრი", "text": "მინი|250პქ|თეატრი\nმინი|250პქ|[[სომოვი, კონსტანტინ|კონსტანტინ სომოვის]] ილუსტრაცია [[ბლოკი, ალექსანდრე|ალექსანდრე ბლოკის]] „თეატრი“-სთვის (1909).\nტერმინი '''თეატრი''' (ბერძნ. θέατρον (theatron) – სანახაობების ადგილი) ორი მნიშვნელობით გამოიყენება:\n\n# თეატრი, როგორც ხელოვნების დარგი. თეატრის გამოხატვის სპეციფიკური საშუალებაა სცენური მოქმედებები, რომლებიც სრულდება პუბლიკის წინაშე მსახიობთა გამოსვლის (თამაშის, როლის შესრულების) დროს.\n# თეატრი, როგორც შენობა, სასცენო ადგილი, სადაც ტრადიციულად ხდება თეატრალური ხელოვნების ნაწარმოების წარმოდგენა. შესაძლებელია სცენის გამართვა ღია ცის ქვეშ, პარკში, ძველ ტაძარში ან ამფითეატრში. \n\nთეატრის ფესვები უძველეს სასოფლო–სამეურნეო და სამონადირეო თამაშებში და მასობრივ სახალხო რიტუალებშია. ძველ საბერძნეთში არსებობდა თეატრის სხვადასხვა სახეობები თავისი ტრადიციებით, სცენური ტექნიკით. მდიდარი და მრავალფეროვანი სანახაობრივი ფორმები შექმნეს აღმოსავლეთის ხალხებმა ინდოეთში, ჩინეთში, იაპონიაში, ინდონეზიაში და სხვაგან. შუა საუკუნეების ევროპაში თეატრალური შემოქმედების მატარებლები იყვნენ მოხეტიალე მსახიობები: ჰისტრიონები, ჟონგლიორები და სხვები.\n\nაღორძინების ხანის პირველი ევროპული პროფესიული თეატრი იყო იტალიური ნიღბების ხალხური კომედია (კომედია დელ არტე, XVI-XVII სს.). ამ დროიდან თეატრი ხდება ლიტერატურული, ამასთან ერთად ნაკლებად მობილური, რომელიც ბინას იდებს საქალაქო კულტურის ცენტრებში.\n\nთეატრალური ხელოვნების ნაწარმოები – სპექტაკლი იქმნება დრამატული ან მუსიკალურ–სცენური ნაწარმოების საფუძველზე რეჟისორის ჩანაფიქრის შესაბამისად (ბალეტში – ბალეტმაისტერის და დირიჟორის, ოპერაში – რეჟისორის და დირიჟორის) მსახიობების მონაწილეობით.\n\nთეატრის ძველი ქართული სახელწოდებაა ''სახილველი''.\n== თეატრის სახეობები ==\nმუსიკალური თეატრის სახეობებია – ოპერა, ოპერეტა, მიუზიკლი. უსიტყვო თეატრია პანტომიმა. თეატრში ძირითადად ადამიანები თამაშობენ, მაგრამ ამასთან ერთად არსებობს თეატრები თოჯინების ან ჩრდილების მონაწილეობით. \n \nბალეტი - დრამა – ვარიეტე – კაბუკი - კომედია - მიუზიკლი – ოპერა - ოპერეტა - პანტომიმა - სკეჩი – ტრაგედია\n\n== ცნობილი თეატრალური დრამატურგები და რეჟისორები ==\n\nგოლდონი, კარლო – დადიანი, შალვა – ერისთავი, გიორგი – იბსენი, ჰენრიკ – კორნელი, პიერ – მარჯანიშვილი, კოტე – მოლიერი – სტურუა, რობერტ – შექსპირი, უილიამ – ჩაპეკი, კარელ – ჩეხოვი, ანტონ –ჩხეიძე, თემურ – ჰოლბერგი, ლუდვიგ\n\n== ცნობილი თეატრალური სცენები ==\n\nმარჯვნივ|300პქ|მინი|მარჯანიშვილის თეატრი\n'''საქართველოში:'''\n\n* აბაშიძის სახელობის მუსიკალური კომედიის თეატრი, თბილისი\n* მარჯანიშვილის სახელობის თეატრი, თბილისი\n* რუსთაველის სახელობის თეატრი, თბილისი \n* ფალიაშვილის სახელობის თბილისის ოპერისა და ბალეტის თეატრი, თბილისი\n\n'''უცხოეთში:'''\n\n* ბროდვეის თეატრი, ნიუ-იორკი\n* ოპერა გარნიე, პარიზი\n* კოვენტ-გარდენი, ლონდონი\n* კოლონი, ბუენოს-აირესი \n* კომედი ფრანსეზი, პარიზი\n* ლა სკალა, მილანი\n* მეტროპოლიტენ-ოპერა, ნიუ-იორკი\n* სან-კარლო, ნეაპოლი\n* ფოლკსოპერა, ვენა\n\n== რესურსები ინტერნეტში ==\n\n* გრიბოედოვის თეატრი \n* ტფილისის თეატრი-ქარვასლა\n* Teatri.Ge (ყველაფერი თეატრისა და კინოს შესახებ) \n\n\nკატეგორია:ხელოვნება ტიპის მიხედვით", "url": "https://ka.wikipedia.org/wiki/თეატრი", "length": 2925}
{"id": "1307", "title": "ხელოვნება", "text": "thumb|right|330პქ|[[ვინსენტ ვან გოგი|ვან გოგის]] ავტოპორტრეტი, ჩოკვების წინაპარის ფიგურა, [[სანდრო ბოტიჩელი|ბოტიჩელის]] [[ვენერას დაბადება (ბოტიჩელი)|„ვენერას დაბადება“]] (დეტალი), ოკინავას შისას ლომი\n\n'''ხელოვნება''' — ადამიანის აქტივობების ფართო ცნება, რომელიც გულისხმობს ვიზუალური, აუდიო ან გამომხატველობითი ნამუშევრების შექმნას, ავტორის  წარმოსახვის ან ტექნიკური ნიჭის გადმოცემას, რომლის მიზანია მშვენიერების ან ემოციური ძალის შეფასება. ხელოვნება ყველაზე უფრო განზოგადებული ფორმით გულისხმობს: ხელოვნების ნიმუშების შექმნას, ხელოვნების კრიტიკას, ხელოვნების ისტორიის შესწავლასა და ხელოვნების ესთეტიკის გავრცელებას, აღქმას.\n\nხელოვნების უძველეს ნიმუშებს წარმოადგენს ვიზუალური ხელოვნების ქმნილებები, რაც გულისხმობს ნახატებისა და საგნების შექმნას ისეთ სფეროებში, როგორიცაა: მხატვრობა, ქანდაკება, გრაფიკა (ბეჭდვა), ფოტოგრაფია და ვიზუალური მედიის სხვა საშუალებები.\n\nარქიტექტურა ხშირად მიჩნეულია ვიზუალური ხელოვნების ერთ-ერთ ფორმად, თუმცა, როგორც დეკორატიული ხელოვნება, ან რეკლამა, არქიტექტურა ობიექტების შექმნას გულისხმობს, სადაც პრაქტიკული გამოყენება მთავარია, რაც მაგალითად მხატვრობისთვის სულაც არაა დამახასიათებელი.\n\nმუსიკა, თეატრი, კინო, ცეკვა და სხვა გამომხატველობითი ხელოვნების ფორმები, ისევე როგორც ლიტერატურა ან სხვა ინტერაქციული მედიის ფორმები, ფართო გაგებით ხელოვნებას მიეკუთვნება. \n\nXVII საუკუნემდე ხელოვნებაში იგულისხმებოდა ნებისმიერი უნარი ან ხელოვნობა, ისევე როგორც ოსტატობა/ხელოსნობა და მეცნიერება.\n\nXVII საუკუნის შემდეგ თანამედროვე გაგებით, როდესაც ესთეტიკური აღქმა გახდა ძალიან მნიშვნელოვანი, სახვითი ხელოვნება გამოყოფილია და ზოგადად გამოირჩევა სპეციფიკური უნარებით, როგორებიცაა დეკორატიული და გამოყენებითი ხელოვნება.\n\nხელოვნება შესაძლოა დავახასიათოთ მიმეზისის (რეალობის გამოხატულება) ტერმინებით, ნარატივით, გამომსახველობით, ემოციების კომუნიკაციით, ან სხვა მახასიათებლებით. რომანტიკული პერიოდის დროს, ხელოვნება აღქმული იყო როგორც ადამიანის გონების სპეციფიკური უნარი, თუ შევადარებთ რელიგიასა და მეცნიერებას.\n\nიმის განმარტება თუ რას შეადგენს ხელოვნება, საკამათოა და იცვლება დროთა განმავლობაში.\n\nხელოვნების ბუნება და მასთან დაკავშირებული კონცეფციები, როგორებიცაა კრეატიულობა და ინტერპრეტაცია ესთეტიკის სახელით არის ცნობილი. \n\nხელოვნება შეიძლება დაეფუძნოს ფორმას, ფიგურას (ფერწერა, სკულპტურა), სიტყვას (ლიტერატურა), ბგერას (მუსიკა), მოძრაობას (ცეკვა) ან მათ ჰიბრიდს (თეატრი, კინო, ოპერა).\n\n== კრეატიული და სახვითი ხელოვნება ==\nცენტრი|1000პქ||XII საუკუნის პანორამა, ვანგ ქსიმენგი (Wang Ximeng, Song dynasty)\nხელოვნების ისტორიის კუთხით ხელოვნების ნიმუშები იმდენი ხანია არსებობს, რაც არსებობს ადამიანი. დაწყებული პრეისტორიული ხელოვნებით, დამთავრებული თანამედროვე ხელოვნებით, თუმცა ზოგი თეორია ეწინააღმდეგება „ხელოვნების ნიმუშების“ შინაარს, კონცეფციას თანამედროვე დასავლურ საზოგადოებებში. ხელოვნების ერთ-ერთი ადრეული განმარტება მჭიდროდაა დაკავშირებული ლათინურ მნიშვნელობასთან, რომელიც უხეში თარგმანით ნიშნავს „უნარს“ ან „ოსტატობას“, რაც ასოცირდება სიტყვასთან „ხელოვანი“.\n\nზოგი თანამედროვე სწავლული უფრო უპირისპირდება ერთმანეთს ხელოვნების მნიშვნელობასთან დაკავშირებით, ვიდრე პლატონი და არისტოტელე, სადაც არისტოტელე მკაცრად მხარსუჭერს ხელოვნებას ზოგადად, ხოლო პლატონი უპირისპირდება ხელოვნების მნიშვნელობას.\n\nმინი|XX საუკუნის რვანდანის ბოთლი. ხელოვნების ნიმუშებს დეკორატიულ ღირებულებასთან ერთად, შესაძლოა, პრაქტიკული გამოყენებაც ჰქონდეს.\nპლატონის რამდენიმე დიალოგში წამოყენებული კითხვები ხელოვნების შესახებ: სოკრატე ამბობს, რომ პოეზია ინსპირირებულია მუზების მიერ და ამდენად არ არის რაციონალური. იგი ამტკიცებს ამას, ისევე როგორც ღვთაებრივი სიგიჟის ფორმებს (''სიმთვრალე, ეროტიზმი და სიზმარი'') „ფედრუსში“ და მაინც „რესპუბლიკაში“ გამოყოფს ჰომეროსის დიდ პოეტურ ხელოვნებას. „იონში“ სოკრატე არანაირ მინიშნებას არ იძლევა ჰომეროსზე „რესპუბლიკისგან“ განსხვავებით. იონის დიალოგი გვარწმუნებს, რომ ჰომეროსის ილიადას იგივე ფუნქცია ჰქონდა ძველ საბერძნეთში, რა ფუნქციაც აქვს ბიბლიას დღეს თანამედროვე ქრისტიანულ სამყაროში.\n\nლიტერატურულ ხელოვნებასა და მუსიკაზე დაყრდნობით არისტოტელე ეპიკურ პოეზიას, ტრაგედიასა და კომედიას, როგორც მუსიკას მიიჩნევდა იმიტირებულ ხელოვნებად, მაგალითად მუსიკა იმიტაციაა რიტმისა და ჰარმონიის, მაშინ როდესაც ცეკვა მხოლოდ რიტმის და პოეზია ენის. ეს ფორმები ასევე განსხვავდება იმიტაციის საგნით. კომედია, მაგალითად დრამატული იმიტაციაა საშუალოზე უარესი ადამიანების, მაშინ როდესაც ტრაგედია იმიტაციაა საშუალოზე უკეთესი ადამიანების და ბოლოს, ფორმები განსხვავდება იმატაციის საშუალებით თხრობის ან გმირის, ცვლილების ან უცვლელობის, დრამატულობის ან არადრამატულობის საშუალებით. \n\nარისტოტელეს სწამდა, რომ იმიტაცია ბუნებრივია ადმიანისთვის და წარმოადგენს ადამიანის უპირატესობას ცხოველზე.\n\nმეორე და შედარებით უფრო ახალი დახასიათებით, რომელიც შეიქმნა XVII საუკუნის დასაწყისში, სიტყვა '''ხელოვნება''' გულისხმობს კრეატიულ ან სახვით ხელოვნებას. სახვითი ხელოვნება ნიშნავს უნარს, რომელიც გამოიყენება მხატვრის კრეატიულობის გადმოსაცემად ან მაყურებლების ესთეტიკური შეგრძნებების დასაკმაყოფილებლად.\n\nგარდა ამისა, სიტყვა '''ხელოვნება''' შეიძლება ნიშნავდეს მრავალს: კრეატიული ნიჭის კვლევას, კრეატიული უნარის გამოყენების პროცესს, კრეატიული უნარის პროდუქტს ან აუდიტორიის კრეატიულ უნართან დაკავშირებულ გამოცდილებას. კრეატიული ხელოვნება დისციპლინათა ერთობლიობაა, რომელიც ქმნის ხელოვნების ნიმუშს პიროვნული ემოციებით და აწვდის მესიჯს, განწყობას ან სიმბოლოებს აღქმნელს ინტერპრეტაციისთვის.\n\nხელოვნება არის რაღაც, რაც წარმოქმნის ინდივიდუალურ აზრებს, ემოციებს, რწმენას ან იდეებს შეგრძნებების მეშვეობით. ხელოვნების ნიმუში შესაძლოა იქნას შექმნილი ამ მიზნით ან ახსნილი ნახატების ან საგნების საფუძველზე.\n\nზოგიერთი მეცნიერისთვის, მაგალითად კანტისთვის, მეცნიერება და ხელოვნება უნდა იყოს განცალკევებული იმით, რომ მეცნიერება არის ცოდნის სახლი, ხოლო ხელოვნება არტისტული გამოხატულების თავისუფლების სახლი.\n\nხშირად, თუ ეს უნარი გამოყენებულია პრაქტიკაში, ხალხი მას მიიჩნევს ხელოსნობად, ვიდრე ხელოვნებად. მსგავსადვე, თუ ნიჭი გამოყენებულია კომერციულ ან სამრეწველო სფეროში, ის შეიძლება იქნეს მიჩნეული კომერციულ ხელოვნებად სახვითი ხელოვნების ნაცვლად. მეორე მხრივ, ხელოსნობა და დიზანი ზოგჯერ მიჩნეულია გამოყენებით ხელოვნებად, თუმცა სახვით ხელოვნებას გააჩნია ზოგ შემთხვევაში მიზნები წმინდა კრეატიულობის და თვითგამოხატვის მიღმა. ხელოვნების ნიმუშების მიზანი შესაძლოა იყოს იდეათა გაზიარება, პოლიტიკურად, სულიერად თუ ფილოსოფიურად მოტივირებული ხელოვნებით, რათა შეიქმნას მშვენიერების აღქმა, გამოვლინდეს აღქმის ბუნება, სიამოვნებისთვისა თუ ძლიერი ემოციების გენერირებისთვის. შეიძლება მიზეზი არც არსებობდეს.\n\nფილოსოფოსმა რიჩარდ ვოლჰაინმა აღწერა ხელოვნების ბუნება, როგორც „ადამიანთა კულტურის ერთ-ერთი ყველაზე ილუზორული ტრადიციული პრობლემა“.\n\nხელოვნება აღწერილია, ასევე, როგორც გადამზიდი ემოციებისა და იდეების გამოხატვისთვის ან გაზიარებისთვის, როგორც საშუალება ფორმალური ელემენტების აღმოჩენისა და აღქმისთვის.\n\nხელოვნებას, როგორც მიმეზისს ღრმა ფესვები აქვს არისტოტელეს ფილოსოფიურ ნააზრევში. ლევ ტოლსტოიმ ხელოვნება მიამსგავსა კომუნიკაციის არაპირდაპირ ფორმას. ბენედეტო სროსე და რ. ჯ კოლინგვუდმა განავითარეს იდეალისტური აღქმა, რომ ხელოვნება გამოხატავს ემოციებს და რომ ხელოვნების ნიმუში დიდწილად შემქმნელის გონებაში არსებობს.\n\nხელოვნების თეორია, როგორც ფორმა სათავეს იღებს იმანუელ კანტის ფილოსოფიაში, ხოლო XX საუკუნის დასაწყისში იგი როჯერ ფრაიმ და ქლაივ ბელმა განავითარეს.\n\nმოგვიანებით, მოაზროვნეებმა, რომლებზეც გავლენა იქონია მარტინ ჰაიდეგერმა, ხელოვნება აღწერეს როგორც საშუალება რომლითაც საზოგადოება ვითარდება თავად თვითგამოხატვისთვის და ინტერპრეტაციისთვის. ჯორჯ დიკიმ () შემოგვთავაზა ხელოვნების ინსტიტუციური თეორია, რომელიც განმარტავს ხელოვნების ნიმუშს როგორც არტიფაქტს, რომლითაც კვალიფიციური პიროვნება მოქმედებს სოციალური ინსტიტუტის სახელით.\n\nლარი შინერმა სახვითი ხელოვნება აღწერა როგორც „არა როგორც არსი ან ბედისწერა, არამედ როგორც რაღაც, რაც ჩვენ შევქმენით“.\n\nხელოვნება — იმ ფორმით, რა ფორმითაც იგი ჩვენ დღეს გვესმის — 200 წლის წინანდელი ევროპული გამოგონებაა.\n\n== ისტორია ==\nმარცხნივ|მინი|398x398პქ|ვილენდორფის ვენერა 24 000–22 000 ჩვ.წ\nსკულპტურები, გამოქვაბულის ნახატები, ქვაზე ნახატები და პეტროგლიფები, 40 000 წლის წინანდელია და ზედა პალეოლითის ხანაშია აღმოჩენილია, მაგრამ ამგვარი ხელოვნების ზუსტი შინაარსი ხშირად საკამათოა, რადგან ძალიან ცოტა ინფორმაციას ვფლობთ იმ კულტურათა შესახებ, რომელთაც ზემოთაღნიშნული ხელოვნების ნიმუშები შექმნეს.\n\nუძველესი ხელოვნების ნიმუშები ლოკოკინის გახვრეტილი ბაკნები 75 000 წლის წინანდელია და აღმოჩენილია სამხრეთ აფრიკის ერთ-ერთ გამოქვაბულში. 100,000 წლის წინანდელი კონტეინერები, რომლებსაც სავარაუდოდ საღებავის ჩასასხმელად იყენებდნენ ასევე აღმოჩენილია. \n\n2014 წელს კი აღმოაჩინეს ჰომო ერექტუსის მიერ დამზადებული 430 000 და 540 000 წლის წინანდელი ერთმანეთზე მიბმული ნიჟარები.\nმინი|334x334პქ|ლასკაუქსიs გამოქვაბულის კედელზე აღმოჩენილი ცხენის გამოსახულება, 16 000 ჩვ.წ\nხელოვნების ტრადიციის საფუძველი უძველესი ცივილიზაციების ხელოვნებაში უნდა ვეძიოთ:\n\nძველი ეგვიპტე, მესოპოტამია, სპარსეთი, ინდოეთი, ჩინეთი, ძველი საბერძნეთი, რომი, ისევე როგორც, ინკა, მაია და ოლმეკი. უძველესი ცივილიზაციების თითოეულმა ცენტრმა განავითარა მისთვის დამახასიათებელი გამორჩეული ხელოვნების სტილი. ცივილიზაციების ზომისა და არსებობის ხანგრძლივობის გამო ბევრი ხელოვნების ნიმუში გადარჩა და დიდია მათი ზეგავლენა სხვა კულტურებზე და შემდგომ ეპოქებზე. ზოგ ცივილიზაციას პირველი ჩანაწერებიც კი შემორჩა იმისა, თუ როგორ მუშაობდა არტისტი.\n\nმაგალითად, ბერძნული ხელოვნების ეს პერიოდი ხასიათდება პატივისცემითა და მოკრძალებით ადამიანის ფიზიკური ფორმების მიმართ და იმ შესაბამისი უნარების განვითარებით, რომლებიც საჭიროა ორგანიზმის კუნთოვანი სისტემის, სხეულის პოზის, მშვენიერებისა და ანატომიურად სწორი პროპორციების გადმოსაცემად.\nმინი|386x386პქ|არაბული კალიგრაფია\nბიზანტიურ და შუა საუკუნეების ხელოვნებაში, უმეტესად ხელოვნება გადმოსცემდა ბიბლიური და რელიგიური კულტურის სუბიექტებს და გამოიყენებოდა სტილი, რომელიც აღწერდა სამოთხისეულ, ღვთიურ დიდებას, მაგალითად, ნახატებში გამოიყენებოდა ოქროსფერი უკანა ფონის დასამუშავებლად, ასევე შუშა მოზაიკებსა და ფაჯრებში, რაც ფიგურებს უფრო გაიდეალებულად წარმოაჩენდა. თუმცა კლასიკური რეალისტური ტრადიცია შენარჩუნდა ბიზანტიურ მცირე ნამუშევრებში, ხოლო რეალიზმი თანდათან გაიზარდა კათოლიკური ევროპის ხელოვნებაში.\n\nაღორძინების ხანის ხელოვნებამ განსაკუთრებული მნიშვნელობა მიანიჭა მატერიალური სამყაროს რეალურად გამოსახვას და ადამიანის როლს მასში, რაც აისახა ადამიანის სხეულის რეალისტულ გადმოცემაში და გრაფიკული პერსპექტივის სისტემატიური მეთოდის განვითარებაში სამგანზომილებიანი სივრცის სიღრმის გადმოსაცემად.\n\nაღმოსავლეთში, ისლამურ ხელოვნებაში იკონოგრაფიის აკრძალვამ განაპირობა გეომეტრიული ფიგურების, კალიგრაფიისა და არქიტექტურის აქტუალურობა. დასავლეთში კი რელიგია დომინირებდა ხელოვნების სტილსა და ფორმებზე. ინდოეთმა და ტიბეტმა განსაკუთრებული მნიშვნელობა მიანიჭეს მოხატულ, ფერად სკულპტურებსა და ცეკვას, მაშინ როდესაც რელიგიურმა მხატვრობამ ბევრი რამ ისესხა სკულპტურიდან და მიდრეკილი იყო გაენათებინა კონტრასტული ფერები, რათა კონტურები უფრო მკვეთრი გამხდარიყო. ძველ ჩინეთში აყვავდა ხელოვნების მრავალი დარგი: ნეფრიტით რელიეფზე კვეთა, ბრინჯაოზე მუშაობა, მეთუნეობა ''(საგულისხმოა იმპერატორი ქინის გამაოგნებელი ტერაკოტის არმია — The Terracotta army of Emperor Qin'') პოეზია, კალიგრაფია, მუსიკა, მხატვრობა, დრამატურგია, მხატვრული ლიტერატურა და ა.შ. ჩინური სტილები  განსხვავდება ეპოქასთან ერთად და თითოეულ მათგანს ეწოდა მმართველი დინასტიის სახელი. მაგალითად, ტანის დინასტიის ნახატები მონოქრომატულია და არ არის გადატვირთული, რაც ხაზს უსვამს იდეალიზირებულ პეიზაჟებს, ხოლო მინის დინასტიის ნახატები დატვირთული და ფერადია, რომელშიც ისტორია მოყოლილია კომპოზიციის მეშვეობით.\nმარცხნივ|მინი|270x270პქ|მა ლინის ნახატი (Ma Lin,Song Dynasty) 1250 წ. 24.8 × 25.2 სმ\nიაპონიაშიც, ჩინეთის მსგავსად, ხელოვნების სტილებს იმპერიული დინასტიის სახელი ჰქვია და ასევე დიდია კალიგრაფიისა და მხატვრობის სტილების უერთიერთქმედება. იაპონიაში კი XVII საუკუნის შემდეგ გრაფიკა გახდა მნიშვნელოვანი.\n\nXVIII საუკუნის დასავლეთის საგანმანათლებლო ეპოქაში ყურადღება მიექცა ფიზიკური და საათივით მომუშავე სამყაროს რაციონალური ჭეშმარიტების გადმოცემას ხელოვნებაში, ისევე როგორც პოსტ-მონარქიული ეპოქის პოლიტიკურ და რევოლუციურ ხედვებს, როგორიცაა ბლეიკის მიერ შექმნილი ნიუტონის პორტრეტი, როგორც ღვთაებრივი გეომეტრის. ან დავითის პროპაგანდისტული ნახატი. ამან მიგვიყვანა რომანტიზმის უარყოფამდე სურათის ემოციურობის და ადამიანის ინდივიდუალურობის სასარგებლოდ, რაც გამოიხატა გოეთეს რომანებში.\n\nგვიანმა XIX საუკუნემ უმასპინძლა ისეთ მხატვრულ მიმდინარეობებს, როგორებიცაა აკადემიური ხელოვნება, სიმბოლიზმი, იმპრესიონიზმი და ფოვიზმი სხვებთან ერთად.\n\nXX საუკუნის ხელოვნების ისტორია უსასრულო შესაძლებლობების და ახალი სტანდარტების ძიების ნარატივია, სადაც ყოველი შემდგომი მიმდინარეობა არის მის წინამორბედზე უკეთესი. ამდენად იმპრესიონიზმის პარამეტრები, ექსპრესიონიზმი, ფოვიზმი, კუბიზმი, დადაიზმი, სიურეალიზმი და ა.შ ვერ იარსებებდა თუ არა ეს ეპოქა. ამ პერიოდი მზარდმა გლობალურმა კავშირებმა გამოიწვია ის, რომ დასავლურ ხელოვნებაზე ექვივალენტური ზეგავლენა იქონია სხვა კულტურებმა. ამდენად, იაპონურმა გრავირებამ (რომელიც თავად იმყოფებოდა დასავლური რენესანსული ხელოვნების ზეგავლენის ქვეშ) დიდი გავლენა მოახდინა იმპრესიონიზმსა და მის შემდგომ განვითარებაზე. შემდგომში, აფრიკული სკულპტურების შექმნამ გაიტაცა პიკასო და გარკვეულწილად მატისიც.\n\nმსგავსად, XIX–XX საუკუნეებში დასავლეთმა მნიშვნელოვანი გავლენა მოახდინა აღმოსავლურ ხელოვნებაზე დასავლური იდეებით, როგორებიცაა კომუნიზმი და პოსტმოდერნიზმი.\n\nმოდერნიზმმა, სიმართლის იდეალისტურმა ძიებამ XX საუკუნის მეორე ნახევარში მოახდინა თავისი მიუწვდომლობის რეალიზება.\n\nთეოდორ ადორნოს თვალსაზრისით „ხელოვნებაში არაფერია გარანტირებული — არც ხელოვნება თავისთავად, არც ხელოვნება ზოგადად და არც მისი არსებობის უფლება“. რელატივიზმი მიჩნეულ იქნა უცილობელ ჭეშმარიტებად, რამაც მიგვიყვანა თანამედროვე ხელოვნებამდე და პოსტმოდერნისტულ კრიტიკამდე, სადაც სამყაროს და ისტორიის კულტურა მუდამ ცვალებადი, საზოგადოების უმრავლესობისთვის გაურკვეველი, აღსაქმელად რთული, ბუნდოვანი და ხშირად ურთიერთწინააღმდეგობრივი ფორმებითაა გამოხატული. ნიშანდობლივია, რომ კულტურათა განცალკევება სულ უფრო კარგავს თავის კონტურებს და ზოგი ამტკიცებს, რომ ახლა უფრო მისაღებია ვიფიქროთ გლობალურად ვიდრე ლოკალურად.\n\n== ფორმები, ჟანრი, მედია და სტილი. ==\nმინი|438x438პქ|ნაპოლენ I სამეფო ტახტზე, [[ჟან ოგიუსტ დომინიკ ენგრი|ენგრი]] (საფრანგეთი, 1806) ზეთი\nკრეატიული ხელოვნება უმეტესწილად იყოფა სხვადასხვა სპეციფიკურ კატეგორიებად, ადვილად გასარჩევ კატეგორიებად, როგორებიცაა მედია, ჟანრი, სტილი და ფორმა. '''''ხელოვნების ფორმა''''' ნიშნავს ხელოვნების ელემენტებს, რომლებიც დამოუკიდებელია თავისი ინტერპრეტაციითა და მნიშვნელობით. ის ფარავს ხელოვანის მიერ მითვისებულ მეთოდებს და ნამუშევრის ფიზიკურ კომპოზიციას, თავდაპირველად კი ნამუშევრის არასემანტიკურ ასპექტებს, მხარეებს, როგორიცაა ფერი, კონტური, განზომილება, მედიუმი, მელოდია, გარემო, ტექსტურა და ღირებულება. ფორმა ასევე მოიცავს ვიზუალური დიზაინის პრინციპებს, როგორებიცაა განაწილება, ბალანსი, კონტრასტი, აქცენტი, ჰარმონია, პროპორცია და რიტმი.\n\nზოგადად არსებობს ფილოსოფიის სამი სკოლა, რომლებიც ეძღვნება ხელოვნებას, ფორმას პერსპექტივაში, შინაარსს და კონტექსტს. ექსტრემალური ფორმალიზმი გულისხმობს, რომ ხელოვნების ყველა ესთეტიკური საკუთრებები ფორმალურია. ფილოსოფოსები თითქმის გლობალურად უარყოფენ ამ შეხედულებას და მიიჩნევენ, რომ ხელოვნების მახასიათებლები და ესთეტიკა სცდება მატერიას, ტექნიკას და ფორმას. არსებობს მცირე კონსენსუსი ამ არაფორმალური საკუთრებების ტერმინოლოგიაზე. ზოგი ავტორი მიმართავს იდეის შინაარს, როდესაც სხვები ამჯობინებენ ისეთ ტერმინს, როგორიცაა მნიშვნელობა.\n\nექსტრემალური ინტენციონალიზმი მიიჩნევს, რომ ავტორის ჩანაფიქრი გადამწყვეტ როლს თამაშობს ნამუშევრის შინაარსში, როდესაც სხვა ყველა ინტერპრეტაცია შესაძლოა უგულებელვყოთ. მაგალითად, პორტრეტი „ნაპოლეონ I სამეფო ტახტზე“ ნაწილობრივ ნასესხებია „ოლიმპოს ზევსის ქანდაკებისგან“. როგორც დასტურდება სათაურში, მთავარი თემა ნაპოლეონია და შინაარსი არის ის, თუ როგორ წარმოგვიდგენს ენგრი ნაპოლეონს „იმპერატორ-ღმერთად“ დროისა და სივრცის მიღმა. \n\nექსტრემალური ფორმალიზმის მსგავსად, ფილოსოფოსები უარყოფენ ექსტრემალურ ინტენციონალიზმსაც, რადგან ხელოვნების მრავალი მნიშვნელობა და ავტორისეული ჩანაფიქრი შესაძლოა გაუგებარი იყოს, ასევე არარელევანტური. მისი მოკლე ინტერპრეტაცია არის „სოციალურად არაჯანსაღი, ფილოსოფიურად არამართალი და პოლიტიკურად უგუნური.“\n\nსაბოლოოდ, პოსტსტრუქტურალიზმის განვითარებადი თეორია სწავლობს ხელოვნების მნიშნელოვნებას კულტურულ ჭრილში, როგორებიცაა იდეები, ემოციები და რეაქციები, რომლებიც გამოიწვია ნამუშევარმა. კულტურული კონტექსტი ხშირად ამცირებს ხელოვანის ტექნიკასა და მიზნებს, რომლის დროსაც ანალიზი მიჰყვება ფორმალიზმისა და ინტენციონალიზმის ხაზს. \n\nთუმცა სხვა შემთხვევებში, შესაძლოა დომინირებდეს იმგვარი ისტორიული და მატერიალური მდგომარეობები, როგორებიცაა რელიგიური და ფილოსოფიური რწმენა, სოციოპოლიტიკური და ეკონომიკური სტრუქტურები, თუნდაც კლიმატი და გეოგრაფია. ხელოვნების კრიტიკა განაგრძნობს ზრდასა და განვითარებას ხელოვნებასთან ერთად.\n\n==ლიტერატურა==\n* \n* \n* \n* \n* \n* \n* \n* \n* \n* \n* \n* \n* \n* \n* \n* Oscar Wilde, ''Intentions'', 1891\n* Nina Felshin, ed. ''But is it Art?'', 1995\n* Stephen Davies, ''Definitions of Art'', 1991\n* Noel Carroll, ''Theories of Art Today'', 2000\n* John Whitehead. ''Grasping for the Wind'', 2001\n* Catherine de Zegher (ed.). ''Inside the Visible''. MIT Press, 1996\n* Arthur Danto, ''The Abuse of Beauty: Aesthetics and the Concept of Art.'' 2003\n* Evelyn Hatcher, ed. ''Art as Culture: An Introduction to the Anthropology of Art'', 1999\n* Jean Robertson and Craig McDaniel, ''Themes of Contemporary Art, Visual Art after 1980'', 2005\n* Dana Arnold and Margaret Iverson, eds. ''Art and Thought''. London: Blackwell, 2003. \n* Aliev, Alex. (2009). The Intentional-Attributive Definition of Art. ''Consciousness, Literature and the Arts'' 10 (2).\n* Shiner, Larry. ''The Invention of Art: A Cultural History''. Chicago: University of Chicago Press, 2003. \n* Michael Ann Holly and Keith Moxey (eds.) ''Art History Aesthetics Visual Studies''. New Haven: Yale University Press, 2002. \n* Нина Дмитриева. Происхождение искусства // Всеобщая история искусств. Том 1. Москва, 1956.\n* С. Зенкин. Теофиль Готье и «искусство для искусства»  // Екатеринбург: Изд-во Урал. ун-та, 1999, с. 170—200\n* Беньямин В. «Произведение искусства в эпоху его технической воспроизводимости» // Избранные эссе, М., 1996.\n* Т. Григорьева. Искусство-неискусство (Искусство в Японии)  // М.: «Восточная литература» РАН, 2005, с. 180—192\n\n== რესურსები ინტერნეტში ==\n* ქართული ხელოვნება \n\n\n\n\n\n\n\n*", "url": "https://ka.wikipedia.org/wiki/ხელოვნება", "length": 17758}
{"id": "1308", "title": "ლიტერატურა", "text": "thumb|300px|[[მერტონის კოლეჯი]]ს ბიბლიოთეკა\nthumb|right|ძველი წიგნების შეკვრა მერტონის კოლეჯის ბიბლიოთეკაში.\n'''ლიტერატურა''' (, ეტიმოლოგიურად ბერძნულიდან არის „ვწერ“) — ფართო მნიშვნელობით საზოგადოებრივად ღირებული ნაწერი და ნაბეჭდი პროდუქცია. ვიწრო გაგებით — მხატვრული ლიტერატურა, ხელოვნების ერთ-ერთი დარგი, რომელიც გამოსახვის საშუალებად იყენებს სიტყვას, მეტყველებას, ენას. ანტიკურ ხანაში მას მხოლოდ ზეპირსიტყვიერების ფორმა ჰქონდა, შემდეგ კი წერილობითი ფორმა მიიღო. დროთა განმავლობაში ლიტერატურამ შეიძინა კერძო ხასიათი და გახდა საზოგადოებრივი ყოფიერების, ადამიანური ურთიერთობებისა და ემოციების გამოხატვისა და კვლევის საშუალება.\n\n\n== ლიტერატურის სახეები ==\nგანასხვავებენ ლიტერატურული ხელოვნების ორ სახეს: პოეზიას და პროზას. '''პოეზია''' არის ემოციების გადმოცემა სიტყვის მუსიკით, რომელიც მეტრიკის გარკვეულ წესებს ემორჩილება, ხოლო '''პროზა''' ჩვეულებრივი მონათხრობია ლექსთაწყობის გარეშე. პროზა უფრო ეთანადება ყოველდღიურ სასაუბრო ენას, ვიდრე პოეზია. ანტიკური ლიტერატურული ნაწარმოებები ლექსად იყო შექმნილი, პროზა უფრო გვიანდელი ეტაპია. მხოლოდ XVIII-XIX საუკუნეებში გათანაბრდა ისინი მნიშვნელობის მიხედვით.\nthumb|250px|[[ჟან ონორე დე ფრაგონარი]]. მკითხველი\nპროზაულ ნაწარმოებებს მიეკუთვნება:\n:მითი, ლეგენდა, ზღაპარი, იგავი, ეპოპეა, ეპოსი,\nრომანი, ნოველა, მოთხრობა, დრამა, პიესა, \nესეი, პუბლიცისტური ნარკვევი, ეპისტოლე და  მემუარები\n\nპოეტურ ნაწარმოებებს მიეკუთვნება:\n:ლექსი, პოემა, ეპოპეა და ეპოსი\n\nლიტერატურულ ნაწარმოებთა განსაკუთრებულ სახეობას წარმოადგენს მოკლე გამოთქმები, რომლებიც გამოხატავენ ადამიანთა ნააზრევს ცხოვრების სხვადასხვა ღირებულებების შესახებ:\n:აფორიზმი, ანდაზა, სენტენცია, მაქსიმა და დევიზი\n\nლიტერატურათმცოდნეობა, რომელიც შეისწავლის ლიტერატურის ისტორიასა და  ფორმებს, იცნობს მისი განვითარების სტილსა და პერიოდებს:\n:რენესანსი, კლასიციზმი, ბაროკო, რომანტიზმი , მოდერნიზმი და ეგზისტენციალიზმი\n\n== ლიტერატურა შინაარსის მიხედვით ==\nგანსაზღვრების თანახმად, ლიტერატურულ ნაწარმოებებს მიეკუთვნება როგორც „ვეფხისტყაოსანი“ და „დავითიანი“, ასევე ბიბლია, ქართლის ცხოვრება და საქართველოს კონსტიტუცია. უფრო ხშირად ტერმინი „ლიტერატურა“ ესმით, როგორც ბელეტრისტიკა ანუ სიტყვაკაზმული მწერლობის (მოთხრობები, რომანები) ნაწარმოებთა ერთობლიობა. \n\nლიტერატურული ნაწარმოებები შინაარსის მიხედვით შეიძლება იყოს:\n\n* '''ჰაგიოგრაფიული''', წმინდანთა ცხოვრების ამსახველი, მაგ. „შუშანიკის წამება“;\n* '''ჰიმნოგრაფიული''', საეკლესიო საგალობლები და ჰიმნები მაგ. „დავითის ფსალმუნნი“\n* '''ისტორიული''', მაგ. კ. გამსახურდიას „დავით აღმაშენებელი“, თუკიდიდეს „პელორონესის ომი“, ე. გიბონის „რომის იმპერიის რეგრესი და დაცემა“;\n* '''ბიოგრაფიული''', მაგ. პლუტარქეს „კეთილშობილ ბერძენთა და რომაელთა ცხოვრება“;\n* '''ფილოსოფიური''', მაგ. პლატონის „დიალოგები“;\n* '''სამეცნიერო''', მაგ. ჩ. დარვინის „სახეობათა წარმოშობა“, ჟ.–ა. პუანკარეს „მეცნიერება და ჰიპოთეზა“, ზ. ფროიდის ნაწარმოებები;\n* '''პოლიტიკური''', მაგ. ნ. მაკიაველის „მთავარი“, ციცერონის, თ. ჯეფერსონის, უ. ჩერჩილის და სხვათა ნაწარმოებები.\n* '''სამხედრო''', სამხედრო სტარატეგიების და მართვის ხელოვნება, მაგ. სუნ ძი „ომის ხელოვნება“, ქრისტოფერ კოლენდა „მეთაურობა: საბრძოლო ხელოვნება“\n\n== ლიტერატურული ჟანრები ==\n*  ფოლკლორი,ავტობიოგრაფია — ბიოგრაფია — დეტექტიური რომანი — დეტექტიური ფანტასტიკა — ვესტერნი — კრიმინალური რომანი — საბავშვო დიტერატურა — სამეცნიერო ფანტასტიკა — სატირა\n\n== სხვადასხვა ==\nლიტერატურული ფიგურები:\n* ბელეტრისტი — დრამატურგი — ესეისტი — კრიტიკოსი — მწერალი — ნოველისტი — პოეტი — პროზაიკოსი — ჟურნალისტი\n\nეროვნული ლიტერატურა:\n* ამერიკული ლიტერატურა — ბერძნული ლიტერატურა — გერმანული ლიტერატურა — ესპანური ლიტერატურა — თურქული ლიტერატურა — ინგლისური ლიტერატურა — იტალიური ლიტერატურა — რუსული ლიტერატურა — სპარსული ლიტერატურა — ფრანგული ლიტერატურა –  ქართული ლიტერატურა — რომაული ლიტერატურა\n\n== რესურსები ინტერნეტში ==\n* ქართული ლიტერატურა\n* ქართული პროზა \n\n\n*", "url": "https://ka.wikipedia.org/wiki/ლიტერატურა", "length": 3697}
{"id": "1309", "title": "კინოხელოვნება", "text": "thumb|250px|ძმები ლუმიერები\n'''კინოხელოვნება''' (ბერძნ. kineo – „ვმოძრაობ“) — ვიზუალური ხელოვნების დარგი, რომლის ნაწარმოებები იქმნება რეალური, ინსცენირებული ან მულტიპლიკაციის საშუალებებით შექმნილი მოვლენების შესახებ.\n\nკინოხელოვნება გაჩნდა მე-20 საუკუნეში, რომლის კონცეფცია არის შავ-თეთრი ან ფერადი „მოძრავი ნახატების“ პროეცირება ეკრანზე. კინოხელოვნებაში ხდება ლიტერატურის, თეატრის, სახვითი ხელოვნებისა და მუსიკის სინთეზი მისთვის დამახასიათებელი გამოხატვის საშუალებებით, რომელთაგან უმთავრესია კინოგამოსახულების ფოტოგრაფიული ბუნება და მონტაჟი. ხელოვნების ეს დარგი თითქმის მთლიანად არის დამოკიდებული ტექნიკურ განვითარებაზე, მათ შორის ფოტოგრაფიების მოძრაობის, პროექცირების, გახმოვანების, კინოფირების დამუშავებისა და გამჟღავნების ტექნოლოგიებზე.\n\nკინოხელოვნება განუყოფლად არის დაკავშირებული კინოინდუსტრიასთან, რომელიც აწარმოებს კინოაპარატურას, გადასაღებ, გადამამრავლებელ, სადემონსტრაციო და სხვა ტექნოლოგიურ მოწყობილობებს. კინოხელოვნებისა და კინოინდუსტრიის ერთობლიობას კინემატოგრაფია ეწოდება.\n\n== კინოხელოვნების ნაწარმოებები==\nანიმაციური ფილმი – დოკუმენტური ფილმი – დრამატული ფილმი – კინოჟურნალი – კომედიური ფილმი – მოკლემეტრაჟიანი ფილმი – სასწავლო ფილმი – სატელევიზიო ფილმი\n\n== კინოხელოვნების ტერმინები==\nკადრი – კინემატოგრაფი – კინო – კინოაპარატი – კინოდრამატურგია – კინოთეატრი – კინომუსიკა – კინოსაპროექციო აპარატი – კინოსტუდია – კინოფირი – როლი – სცენარი – ფილმი – ფოტოფირი\n\n== კინოხელოვნების მოღვაწენი ==\nმსახიობი – ოპერატორი – რეჟისორი – სცენარისტი – ფოტოგრაფი\n\nიხილეთ აგრეთვე:\n*გამოჩენილი კინორეჟისორები\n*გამოჩენილი კინომსახიობები\n\n==სხვადასხვა==\n'''კინოფესტივალები''':\n*ბერლინის კინოფესტივალი – „ოქროს დათვი“\n*ვენეციის კინოფესტივალი – „ოქროს ლომი“\n*კანის კინოფესტივალი – „ოქროს პალმის რტო“\n*ლოკარნოს კინოფესტივალი – „ოქროს ლეოპარდი“\n*მოსკოვის კინოფესტივალი – „ოქროს გიორგი“\n\n'''კინოხელოვნების პრემიები''':\n*გოია – ესპანეთი\n*ოსკარი – აშშ\n*სეზარი – საფრანგეთი\n*ევროპის კინემატოგრაფიული ჯილდო\n\n'''ცნობილი კინოსტუდიები''':\n*გომონი – დეფა – ლენფილმი – მე-20 საუკუნე ფოქსი – მოსფილმი – პარამაუნთი –  ქართული ფილმი – ჰოლივუდი\n\n== რესურსები ინტერნეტში==\n*  ქართული კინო \n*   კინოთეატრი რუსთაველი\n*კინოთეატრი ამირანი \n\n\n\n*\nკატეგორია:სახვითი ხელოვნება", "url": "https://ka.wikipedia.org/wiki/კინოხელოვნება", "length": 2142}
{"id": "1310", "title": "ქორეოგრაფია", "text": "'''ქორეოგრაფია''' (ბერძნ. choreia – ცეკვა და ...გრაფია) — ცეკვის ხელოვნება. მისი პირვანდელი მნიშვნელობა იყო ჩანაწერი ცეკვის შესახებ, შემდეგ –— ცეკვის, ბალეტის შექმნის ხელოვნება, ხოლო XIX საუკუნის ბოლოდან თანამედროვე მნიშვნელობით იხმარება. ქორეოგრაფიის, ცეკვის ხელოვნების შემსწავლელ მეცნიერებას '''ქორეოლოგიას''' უწოდებენ.\n\n== იხილეთ აგრეთვე ==\n\n*ცეკვა\n*ბალეტი\n\n== რესურსები ინტერნეტში ==\n\n*საქართველოს ცეკვის ეროვნული ანსამბლი\n*ქართული ხალხური ცეკვა\n\n\nკატეგორია:ხელოვნება ტიპის მიხედვით", "url": "https://ka.wikipedia.org/wiki/ქორეოგრაფია", "length": 486}
{"id": "1311", "title": "ცეკვა", "text": "მინი|ცეკვა\n'''ცეკვა''' — ტანის რიტმული მოძრაობა ან მდგომარეობა, რომელიც ჩვეულებრივ მუსიკის თანხლებით სრულდება. საცეკვაო ხელოვნება ხალხური შემოქმედების ერთ-ერთი უძველესი გამოვლინებაა. ცეკვას ძველ დროებში რელიგიური, მაგიური, საქორწინო, ხოლო განვითარებული საზოგადოებისათვის სოციალური და მხატვრული დანიშნულება ჰქონდა. ცეკვის (ძვ.ფრანგ: ''danse'', წარმოშობის შესახებ საკითხი საკამათოა და იგი უმეტესწილად მუსიკის და/ან რითმიკისაგან მიღებულ ინსპირაციის გამოვლინებას წარმოადგენს. ცეკვა მოიცავს რიტუალს, წეს-ჩვეულებებს, საშემსრულებლო ხელოვნების სახეობებს, სპორტულ სახეობას, თერაპიის ფორმას და ის შესაძლოა სოციალური ინტერაქციის ფორმა იყოს ან უბრალოდ ინდივიდის გრძნობათა გამოხატვის გზა.\n\n== ზოგადი ==\n\nცეკვას საზოგადოებაში მრავალი ფუნქცია გააჩნია და ის ხშირ შემთხვევაში გარკვეულ მიზანს ატარებს ან მხოლოდ გართობის მიზნით სრულდება. ქრისტიანობამდელ ეპოქაში დიდი მნიშვნელობა ჰქონდა რიტუალურ ცეკვებს, ძველი ბერძნული ცეკვები დღემდე ახდენენ ზეგავლენას თანამედროვე ცეკვებზე. მიუხედავად იმისა, რომ დასავლეთ ევროპის ხალხურ ცეკვებს ხანგრძლივი ისტორია აქვთ, აღმოსვლური ცეკვების ტრადიცია მას ბევრად წინ უსწრებს. ყველა ხალხს ცეკვის თავისებური მისთვის დამახასიათებელი, ფორმა აქვს შექმნილი. ამ საფუძველზეა შექმნილი სასცენო ცეკვა — ბალეტი.\n\nსარიტუალო ცეკვა კომპლექსურობასა და ემოციებს გამოხატავს და როგორც საზეიმო, შესაძლოა ის აგრეთვე ახალბედა წევრის რაიმე სახის ჯგუფში ან თემში მიღების ცერემონიას, სასკოლო ან სხვა სახის გამოცდის წარმატებით ჩაბარების დამაგვირგვინებელ წვეულებასაც ახლდეს თან. ძველ დროებში სარიტუალო ცეკვებით ღვთაებებს განდიდებდნენ და მათი შესრულება ხშირად ასევე ბოროტი სულების განდევნას და მათგან თავის დაცვას ემსახურებოდა.\n\nცეკვა, როგორც სპორტი კუნთოვანი სისტემის აგებულებას, ასევე კოორდინაციისა და წონასწორობის შეგრძნების განვითარებას უწყობს ხელს. ცეკვის სრულყოფილად შესწავლა, მისი გეგმის დასახვა და კომპლექსური მოძრაობების შესრულება ადამიანს თვითრწმენას უნერგავს და ეხმარება მისსავე სხეულთან ჯანმრთელი დამოკიდებულების გამომუშავებაში.\n\nცეკვა, როგორც ხელოვნების სახეობა გრძნობებისა და მოქმედებათა ვიზუალურ ჩვენებას ემსახურება. მიმიკა, ჟესტიკულაცია, მთლიანი სხეულის საცეკვაო მოძრაობები მუსიკის თანხლებით ცეკვის მნიშვნელოვან სამუშაო მასალას წარმოადგენს, რომელსაც მაყურებლის თვალწინ ადამიანის სხეულის სილამაზისა და მისი გამოხატვის უნარი შესწევს.\n\nპროფესიული ცეკვა, რომელმაც განვითარების მაღალ საფეხურს მიაღწია, გახდა ევროპული კლასიკური ცეკვის, აგრეთვე აზიისა და აფრიკის ქვეყნების საცეკვაო სისტემების საფუძველი. კლასიკური ტრადიცია XV საუკუნით თარიღდება (იტალია), ცეკვების პირველი დაბეჭდილი ტესტები — XVI საუკუნით (საფრანგეთი). პირველი საცეკვაო სკოლა პარიზში გაიხსნა XVII საუკუნეში. თანამედროვე ცეკვები XX საუკუნის პირმშოა.\n\nქართული ცეკვებიდან აღსანიშნავია: აჭარული, განდაგანა, კინტაური, ლეკური, ფერხული.\n\n==ისტორია ==\n\n===ძველი დრო===\nმარჯვნივ|300x300პქ|მუსიკოსები და მოვეკვავეების ფრესკა ნებამუნის საფლავის \nცეკვის უძველესი შემონახული დოკუმენტიაცია ინდურ კლდის მხატვრობას წარმოადგენს, რომელიც ძვ.წ. 5000 - 2000 წწ. შეიქმნა. ბჰიმბეტკას გამოქვაბულებიდან ერთ-ერთი ნახატი ფერხულის ცეკვის ადრეულ ჩანასახების სცენებს ასახავს. სცენები ინდუიზმის ადრეულ ფორმებს წარმოადგენს და მასში ნაჩვენებია ღმერთი შივა, როგორც “ცეკვის ღმერთი”. ინდოეთში შემონახულია ძვ.წ. 400 - 200 წწ.  დაწერილი “ნატიაშასტრა”, “ცეკვის წმინდა მეცნიერება” - უმნიშველოვანესი ტრაქტატი შექმნილი ცეკვის თემაზე.\n\nძველ ეგვიპტეში არსებობდა სარიტუალო ცეკვები, რომლებიც ღმერთი ოსირისის სიკვდილსა და ხელახალი დაბადების სცენებს ილუსტრირებდნენ. ცეკვებს, მათი შესრულების ტექნიკის სირთულის გამო, მხოლოდ პროფესიონალი მოცეკვავეები წარმოადგენდნენ.\n\nძველმა ბერძნებმა სისტემაში მოიყვანეს ღვთაებებისადმი მიძღვნილი ცეკვები და მათთან დაკავშირებული გრძნობათა გამოხატვის ხერხებიც. ამის მნიშვნელოვანი მაგალითს წარმოადგენს ჰომეროსის მიერ ილიადაში გადმოცემული ცეკვის ხორეიას (ბერძ. ἡ χορεία ''hē choreía '' “ცეკვა, გუნდური ცეკვა, ფერხული”) ძვ.წ.  8 - 6 საუკუნეების ექსტატური ცეკვების აღწერა, რომლებიც დიონისიების ერთ-ერთ ნაწილს შეადგენდნენ და რომელთაგანაც შემდგომში დრამა და კომედია წარმოიშვა. ამ თეატრალურ ფორმებში ხშირად ქორო ანუ გუნდი იღებდა მონაწილეობას, რომლის მოძრაობების ე.წ. “ქორეოგრაფიის”  მონიშვნა პიესებში ხდებოდა; სწორედ აქედან განვითარდა ქორეოგრაფიის თანამედროვე ცნება. \n\n===შუა საუკუნეები===\nალტ= Tacuina sanitatis (XIV century) 0-svaghi,suono e ballo,Taccuino Sanitatis, Casanatense 4182|მარჯვნივ|324x324პქ|შუა საუკუნეების ცეკვის ამსახველი სცენა \n\nცეკვა შუა საუკუნეების ევროპაში ტრადიციულ ხალხურ ფორმებზე დაყრდნობით იქმნებოდა და ამდენადვე ის ნაყოფიერების სარიტუალო ელემენტებითაც იყო დატვირთული (მაგ: მაისის ხის სარიტუალო ცეკვა). აგრეთვე ფართოდ გავრცელებული იყო მებრძოლთა და დემონთა თემატიკაზე შესრულებული რიტუალები. ცეკვა ეკლესიებში იმართებოდა და მას რელიგიური ცერემონიალის საზეიმოდ მუსიკა ახლდა თან. ცეკვა მალე სეკულარიზირებული და განვითარებული იქნა სოციალური და თეატრალური ხასიათით, რომელსაც მოხეტიალე კომედიანტები ასრულებდნენ. 11-ე და 12-ე საუკუნეებში წმ. ვიტუსისა თუ წმ. იოანეს ცეკვამ, ექსტატური მასიური ცეკვის ფორმა წარმოშვა; მგზნებარე ნახტომიანი ცეკვა, რომლის პროტაგონისტები ძალ-ღონის გამოლევამდე ცეკვადნენ და მღეროდნენ. 12-ე საუკუნისათვის უკვე ჩნდება წყვილის დახვეწილი ცეკვა, რომელიც მუსიკალური ინსტრუმენტების აკომპანიმენტისა და მაყურებელთა მიერ ნამღერის ფონზე სრულდებოდა. ბაზელის საეკლესიო კრების  მიერ 1445 წელს აკრძალული წინარე ქრისტიანული ზამთრის სატურნალია ან “მასხარების დღეობა” (ლათ. ''festum fatuorum, festum stultorum)'' და სხვა მსგავსი ტიპის დღესასწაულები ქალებსა და კაცებს საშუალებას აძლევდნენ ეცეკვათ ხტომებით, ხელთ სჭეროდათ ზარები თუ ათასგვარი ზანზალაკები და ხანაც ეტარებინათ ნიღბები. ხელიხელ ჩაკიდებული მოცეკვავეები ცეკვავდნენ წრიულად, საათის ისრის მიმართულებით შედგენილი ნიმუშების გათვალიწინებით, ხშირად ცენტრალური პერსონაჟის გარშემო, რომელიც ცეკვაში მაგ: ხელნაკეთი ვირის ფიგურით იყო მოხმობილი. გვიანდელ 15-ე საუკუნეში კი 'შვიდი სათნოებისა და შვიდი ცოდვის' ცეკვას მღვდლები და მათი მგალობლები ასრულებდნენ, როგორც ერთ-ერთ ნაწილს კორპუს ქრისტის დღესასწაულისას მადრიდში, რომლისგანაც შემდგომში ალეგორიული ხასიათის საცეკვაო დრამებს ჩაეყარა საფუძველი.\n\n===რენესანსის ხანა===\nმინი|300x300პქ|რობერტ დადლი, მოცეკვავე ელისაბედი \n\nგანპირობებული ცეკვის ეფემერული ბუნებით 1400-იანი წლებიდან ვერ შემოინახა საგულისხმოდ მრავალი ინდივიდუალური ნამუშევარი, მაგრამ ამ დროისათვის მაინც არსებობდნენ ცეკვის ოსტატები და მათ შორის იყო დომენიკო და პიაჩენცა (იგივე და ფერარა, ფლორენ. დაახ. 1420-60), რომლებიც იტალიური სამეფოების კარზე მსახურობდნენ. რენესანსის ხანაში მიუხედავად იმისა, რომ სრულდებოდა ცეკვები და განსაკუთრებით გლეხების მიერ ორგანიზირებულ, წელიწადის დროებთან დაკავშირებული დღესასწაულების დროს, მაინც მწირი ინფორმაცია მოიპოვება ამდროინდელ წყაროებში. ადრეულ 15-ე საუკუნეში შეიმჩნევა აშკარა ცვილილება. დაიწყო ხალხური (ისინი მეტწილად პრექრისტიანულ საცეკვაო ფორმებს ეყრდნობოდნენ და უმთავრესად ღია ცის ქვეშ იმართებოდნენ) და დიდებულთა ცეკვების ერთმანეთისაგან გამოყოფა. ცვლილება შეიმჩნეოდა აგრეთვე სოციალური ცეკვების წყველების მიერ შესრულებაშიც, რომლებიც ევროპული სამეფოების კარზე დროსტარებისა და გართობის მიზნით ხდებოდა. სამეფო კარის პროფესიონალი მოცეკვავის გამოსვლა და პირველი ცეკვის სახელმძღვანელოების გამოჩენა ხაზს უსვამენ იმ ფაქტს, რომ ცეკვა იმ დროს უკვე არისტოკრატიის ცხოვრების სტილის ნაწილად იყო ქცეული. იმ დროის კარის პოეტმა ანტონიო კორნაცანომ (1429 - 1484) მრავალრიცხოვანი ნამუშევრების ჩათვლით დაწერა “Libro sull’arte del danzara” ((დაახლ. 1455 წ.). ამ დროისათვის მეტად იყო გავრცელებული ცეკვა პავანა (ფარშევანგების ცეკვა). რენესანსის ეპოქის განმავლობაში უმთავრესად საპროცესიო ცეკვას ეკავა მნიშვნელოვანი როლი, რომელიც ღირსეული საცერემონიო მოძრაობებით გამოირჩეოდა და რომელთა შესერულება ქალბატონებსაც კი შეეძლოთ მიუხედავად მათი არაკომფორტული კაბებისა. მხიარულებამ და მისწრაფებამ თავისუფალი წეს-ჩვეულებებისადმი განაპირობა “danse haute”-ის (მაღალი ცეკვა) შემოღება, რომელიც “danse basse”-თან შედარებით უფრო სწრაფი მოძრაობებისაგან, შეხტომებისაგან შედგებოდა და ფიზიკურ მოქნილობას მოითხოვდა. ამ სახის პირველი ცეკვა იყო იტალიური გალიარდა, რომელიც უმეტესწილად პარტნიორებს შორის ხელის შეხების გარეშე შერეული ნაბიჯებითა და შეხტომებით სრულდებოდა. გალიარდა, როგორც წესი, პავანას მოჰყვებოდა ხოლმე.16-ე საუკუნეში არისტოკრატიის მხიარული ხასიათის ცეკვები დაბალი სოციალური სტატუსის მქონე ფენის ძირებს შეიცავდა, რომლებიც სტილისტურად სახეცვლილი ფორმით იქნა გადმოღებული. 16-ე საუკუნის მეორე ნახევარში ცეკვები კი უფრო მეტად  დაიხვეწა, გამთლიანდა და ამავდროულად მეტი სენსაციურობაც შეიძინა. ევროპულ სამეფო კარებზე ცეკვის სკოლების მიერ დიდგვაროვანთა სწავლება ხორციელდებოდა იმგვარად, რომ  იმ დროის პოპულარული ცეკვების ერთი ქვეყნიდან მეორეში გავრცელება შესაძლებელი ყოფილიყო. ნიჭიერი და დახელოვნებული იმპრესარიოები საუცხოო წარმოდგენებს უწევდნენ ორგანიზირებას, რომლის დროსაც ცეკვებს, გალობას, რეჩიტატივს და პანტომიმას მდიდრულად მორთული გარემოში ეთმობოდა ადგილი. ესენი იყო იტალიური “balli”, ფრანგული “Ballet de cour” და ინგლისური “masques”, რომელთა დაგეგმვასა და დადგმაში თავად სამეფო ოჯახი იღებდა მონაწილეობას. გვიანდელი რენესანსის ცეკვის საუკეთესო წყაროდ თუანო არბოს “ორქესოგრაფიაა” (1588) მიჩნეული.\n\n===ტრადიციული აფრიკული ცეკვა===\nმინი|300x300პქ|აკვა იბომის მოცეკვავეები\n\nმრავალ აფრიკულ საზოგადოებებში ცეკვა რიტუალებისა და ცერემონიების განუყოფელი ნაწილია, რომლის არსებობაც მრავალ საუკუნეს ითვლის. ცეკვას მნიშვნელოვანი როლი უკავია ადამიანებისათვის თავიანთ ღმერთებთან სულიერი კავშირის დასამყარებლად, ომისათვის მოსამზადებლად თუ ჩვილის დაბადების ზეიმის, ქორწინებისა და სიკვდილის აღსანიშნავად. მსგავსი სარიტუალო ცეკვები უმთავრესად მკაცრი წესებით იმართება და ამა თუ იმ ტომისათვის დამახასიათებელი სპეციფიურობით ხასიათდება: ბანტუს ხალხებს შორის მეტად გავრცელებული მისალმების სიტყვიერი ფორმა არის “რას ცეკვავ (შენ)?”. აქედან გამომდინარე, ადამიანის სოციალური წეს-ჩვეულებანი, რელიგია თუ ტომის მიერ განსაზღვრული იდენტურობა განსაზღრავს მისი ცეკვის ხასიათს. აფრიკული მუსიკა და ცეკვა მიუხედავად კულტურათა მრავალფეროვნებისა ბევრ აფრიკულ ქვეყანაში მაინც საერთოა. ტრადიციული აფრიკული ცეკვა სათემო საქმეა და ძირითადად ჯგუფურ საქმიანობას წარმოადგენს. ის ასევე ცხოვრების მრავალ ასპექტსაც აერთანებს მაგ: მრავალფეროვანი მითითებები შრომის, თევზაობის თუ საომარი მოქმედებების შესახებ. ის სოციალური, პოლიტიკური და რელიგიური დღესასწაულების მნიშვნელოვანი ნაწილია. დასვლური ბალეტის სწორი ხაზებისა და ვერტიკალური პოზიციის საპირისპიროდ, ბევრი აფრიკული ცეკვა ფეხის დაკვრითი მონაცვლეობით, მუხლში მოხვრით, სხეულის კიდურებისა და ტანის ტალღისებური მოძრაობებით ხასიათდება. დროთა განმავლობაში არაერთი აფრიკული საზოგადოება გადაშენების პირას არის და მასთან ერთად მისი ცეკვებიც. მსოფლიოში დღემდე მოღწეულ აფრიკულ ცეკვებს მაყურებელს უმეტესწილად პროფესიონალური ცეკვის კომპანიები წარმოუდგენენ.\n\n===ცეკვა და მუსიკა===\n\nცეკვა და მუსიკა ერთმანეთთან მჭირდოდ არიან დაკავშირებულნი. ზოგ კულტურებში კი მაგ: აფრიკულ ცეკვაში განსაკუთრებით მჭიროდ არის დაკავშირებული ერთმანეთთან ხელოვნების ეს ორი ფორმა. ეს თვალნათელი ხდება მაშინ, როცა მუსიკა და ცეკვა რიტუალურ მნიშვნელობას იძენენ, რომელთა შესრულების დროსაც ბევრი მუსიკალური ინსტრუმენტი და ცეკვის ილეთი ღმერთებს სიმბოლურად განასახიერებენ. დროთა განმავლობაში ცეკვა და მუსიკა ინდივიდუალურად განვითარდა, მაგრამ მათ მუდმივ არსებით საზიარო ელემენტად მაინც რითმი რჩება. ცეკვისა  და მუზიცირების პრაქტიკაში აგრეთვე ფართოდაა გავრცელებული ისეთი შერეული ფორმები, რომლის კარგ მაგალითსაც ვხვდებით ფლამენკოში, შუპლატერში ანდაც სტეპის ცეკვისას. ამრიგად ყოველი თანამედროვე საზოგადოებრივი ცეკვა მთავარი რითმის გათვალისწინებით იქმნება, რომელსაც მუსიკა მთლიანი ნაწარმოების განმავლობაში ინარჩუნებს.\n\n==ლიტერატურა==\n* ''International encyclopedia of dance'', Oxford University Press, New York 1998, ISBN 0-19-509462-X.\n* ''Oxfort Illustrated Encyclopedia of the Arts'', Oxford University Press, New York 1990, ISBN 0-19-869137-8\n* Exoticindiaart.com, Dance: ''The Living Spirit of Indian Arts'', by Prof. P. C. Jain and Dr. Daljeet\n* Judith Lynne Hanna: African Dance: The Continuity of Change, ''Yearbook of the International Folk Music Council'', Vol. 5 (1973), pp. 165-174, JSTOR 767501\n\n* Léandre Vaillat, ''Histoire de la danse''. Paris, Plon, 1942\n* Carlo Blasis, ''Manuel complet de la danse''. Paris, Roret, 1830. Réimpression Paris, Léonce Laget, 1980 <small>(ISBN 978-2-85204-082-3)</small>. \n* Philippe Le Moal (dir.), ''Dictionnaire de la danse''. Paris, Larousse, 1999 <small>(ISBN 2-0351-1318-0)</small>.\n\n== იხილეთ აგრეთვე ==\n* ქორეოგრაფია\n\n== რესურსები ინტერნეტში ==\n* საქართველოს ცეკვის ეროვნული ანსამბლი\n* ქართული ხალხური ცეკვა\n\n*", "url": "https://ka.wikipedia.org/wiki/ცეკვა", "length": 12133}
{"id": "1312", "title": "ფრანც შუბერტი", "text": "მარჯვნივ\n\n'''ფრანც პეტერ შუბერტი''' (გერ. Franz Peter Schubert; დ. 31 იანვარი, 1797, ლიხტენტალი, ვენის მახლობლად — გ. 19 ნოემბერი, 1828, ვენა) — ავსტრიელი კომპოზიტორი, მუსიკაში რომანტიზმის ერთ-ერთი დამფუძნებელი, დაახლოებით 600 ვოკალური კომპოზიციის ავტორი (შილერის, გოეთეს, ჰაინესა და სხვების ლექსებზე), ცხრა სიმფონიის ავტორი (VIII - ყველაზე ცნობილი - ჰქვია „დაუსრულებელი“), ასევე დიდი რაოდენობის კამერული და სოლო საფორტეპიანო ნაწარმოები.\n\n== ბიოგრაფია ==\n===ბავშვობა===\nფრანც პიტერ შუბერტი დაიბადა ვენის გარეუბანში, ლიხტენტალის სამრევლო სკოლის მასწავლებლისა და მოყვარული მუსიკოსის ოჯახში. მისი მამა - ფრანც თეოდორ შუბერტი, მეზღვაური გლეხების ოჯახიდან იყო; დედა, ელიზაბეტ შუბერტი (ქალიშვილობაში ფიცი), იყო სილეზიელი მჭედლის ქალიშვილი. მათი 14 შვილიდან 9 გარდაიცვალა ადრეულ ასაკში.ფრანცის ძმებიდან ერთ-ერთმა - ფერდინანდმა ასევე თავი მიუძღვნა მუსიკას. \nფრანცმა ძალიან ადრე გამოავლინა მუსიკალური შესაძლებლობები. მუსიკაში პირველი გაკვეთილები მიიღო მამის (ვიოლინო) და უფროსი ძმის იგნაცისაგან (ფორტეპიანო). ექვსი წლიდან ის სწავლობდა ლიხტენტალის სამრევლო სკოლაში. შვიდი წლიდან ის სწავლობდა ორღანზე დაკვრას ლიხტენტალის ეკლესიის კაპელმეისტერთან. სამრევლო სკოლის რეგენტი მ. ჰოლცერი ასწავლიდა სიმღერას. კარგი ხმის წყალობით 1808-დან სამეფო კარის კაპელაში იყო მგალობლად. იქ მისი მეგობრები გახდნენ იოზეფ ფონ შპაუნი, ალბერტ შტადლერი და ანტონ ხოლცაპფელი. აქ მას 1816-მდე კონტრაპუნქტისა და კომპოზიციას ასწავლიდა ა. სალიერი. 1818–<nowiki/>1824 შუბერტი მოღვაწეობდა უნგრეთში. პირველად მისი ნაწარმოები 1821 გამოიცა. მალე კი შუბერტის სიმღერები ფართოდ გავრცელდა. 1823 წელს შუბერტი აირჩიეს შტირიისა და ლინცის მუსიკალურ კავშირთა საპატიო წევრად. 1828 წელს ვენაში წარმატებით შესრულდა მისი ნაწარმოებები. იმავე წლის შემოდგომაზე შუბერტი მუცლის ტიფით გახდა ავად და გარდაიცვალა.\n\nმუსიკის ისტორიაში შუბერტი შევიდა როგორც პირველი რომანტიკოსი. მისი შემოქმედება ვენის კლასიკური სკოლის ტრადიციებს და ამავე დროს პრინციპულად ახალი და ნოვატორულია. შუბერტი ყველა დროის ერთ-ერთი უდიდესი ლირიკოსი კომპოზიტორია. მისი მუსიკა მელოდიური სიმდიდრით თითქმის სწორუპოვარია. დიდი მნიშვნელობა ენიჭება კოლორიტს, ფერადოვნებას (ვლინდება ჰარმონიაში და ორკესტრობაში). შუბერტი არაჩვეულებრივად ნაყოფიერი კომპოზიტორია. მან დაწერა თითქმის ყველა მუსიკალური ჟანრის ნაწარმოებები, მაგრამ განსაკუთრებული მიღწევები აქვს ვოკალური ლირიკისა და სიმფონიის მუსიკის დარგში. მან შექმნა რომანტიკული სიმღერისა და რომანტიკული სიმფონიის პირველი და სრულყოფილი ნიმუშები. შუბერტს დაწერილი აქვს 600-მდე სიმღერა თითქმის 100 პოეტის (ძირითადად გერმანელების) ტექსტებზე. განსაკუთრებით მნიშვნელოვანია გოეთეს (70-მდე სიმღერა, მ. შ. „ტყის მეფე“ და „გრეთხენი ჯარასთან“), შილერის (40-ზე მეტი, მ. შ. „ქალიშვილის ჩივილი“), ჰაინეს (6, მ. შ. „ორეული“), მიულერის (განთქმული ვოკალური ციკლები „მშვენიერი მეწისქვილე ქალი“, 1822 და „ზამთრის გზა“, 1827) ტექსტებზე შექმნილი სიმღერები. სიმღერების დიდი ნაწილი დაწერილია მარტივი სტროფული ფორმით; ამავე დროს შუბერტმა შექმნა ახალი რთული ტიპის სიმღერა გამჭოლი, უწყვეტი განვითარებით, რომელშიც ვოკალურ მელოდიას (ბოლო პერიოდის სიმღერებში იგი გამდიდრებულია რეჩიტატიული ელემენტებით) მხატვრულ-განზოგადებული მნიშვნელობა ენიჭება. საფორტეპიანო თანხლება უაღრესად გამომსახველია, ზოგჯერ ასახვით-ბგერწერითი ხასიათისა.\n\nნოვატორული მნიშვნელობა ჰქონდა შუბერტის სიმფონიურ შემოქმედებას. მისი 9 სიმფონიიდან გამოირჩევა მე-7, „დაუმთავრებელი“ (1822) და მე-9, ე. წ. „დიდი“ (1828), რომელთა სახით შექმნა რომანტიკული სიმფონიზმის 2 ნაირსახეობა ― ლირიკულ-დრამატული და გმირულ-ეპიკური. სიმღერებისაგან განსახვავებით შუბერტის სიმფონიური შემოქმედება მოგვიანებით გახდა ცნობილი (მე-9 სიმფონია პირველად შესრულდა 1839, მე-7 კი ― 1865). ჭეშმარიტი აღიარება კი მან მხოლოდ XX საუკუნეში იპოვა.\nმინი|მარჯვნივ|სახლი, სადაც დაიბადა შუბერტი\n\nმაღალი მხატვრული ღირებულებისაა შუბერტის კამერულ-საკრავიერი შემოქმედება, გამოირჩევა სიმებიანი კვინტეტი (1828) და 3 უკანასკნელი სიმებიანი კვარტეტი (1824–<nowiki/>1826). შუბერტის შემოქმედების ერთ-ერთი უმთავრესი დარგია საფორტეპიანო მუსიკა (22 საფორტეპიანო სონატა, ფანტაზია „მოხეტიალე“, რომელიც ამზადებს ფ.ლისტის სიმფონიური პოემების სტრუქტურას; 11 „ექსპრომტი“, 1827–1828; „მუსიკალური მომენტი“, 1823–1828; ვალსები; ლენდლერები ― რომანტიკული საფორტეპიანო მინიატურები, რომლებიც ამზადებენ შოპენისა და ლისტის საფორტეპიანო მუსიკის თავისებურებებს; საფორტეპიანო ნაწარმოებები 4 ხელისათვის, მ. შ. ფანტაზია, 1828; უნგრული დივერტისმენტი, 1824; ვარიაციები; მარშები და სხვ.). შუბერტს დაწერილი აქვს აგრეთვე 3 ოპერა, 6 ზინგშპილი, მუსიკა დრამატული პიესებისათვის (მ. შ. „როზამუნდი“), სასულიერო ნაწარმოებები, რომელთა შორის გამოირჩევა 2 მესა (1819, 1828), ვოკალური კვარტეტები, გუნდები, კანტატის და ორატორიის ტიპის ნაწარმოებები.\n\n== ლიტერატურა ==\n\n\n==რესურსები ინტერნეტში==\n*\n\n\n\n\nკატეგორია:ავსტრიელი კომპოზიტორები\nკატეგორია:დაბადებული 31 იანვარი\nკატეგორია:დაბადებული 1797\nკატეგორია:გარდაცვლილი  19 ნოემბერი\nკატეგორია:გარდაცვლილი 1828\nკატეგორია:სიფილისით გარდაცვლილები", "url": "https://ka.wikipedia.org/wiki/ფრანც_შუბერტი", "length": 4773}
{"id": "1313", "title": "ბალეტი", "text": "მინი|300პქ|„ბალეტის მოცეკვავეები“, [[ედგარ დეგა]], 1872 წელი\n'''ბალეტი''' ( <  < გვიანდ.  — ვცეკვავ) — სცენური ხელოვნების სახეობა, რომლის შინაარსი გამოხატულია საცეკვაო-მუსიკალური ფორმით. ბალეტის ფესვები ხალხურ ცეკვაშია. მან ჩამოყალიბება დაიწყო მე-16 საუკუნეში ევროპაში. უმეტესწილად ბალეტს საფუძვლად უდევს რაიმე სიუჟეტი, დრამატურგიული ჩანაფიქრი, ლიბრეტო, მაგრამ არის საბალეტო წარმოდგენები სიუჟეტების გარეშეც. საბალეტო ცეკვის ძირითადი სახეობებია კლასიკური და სახასიათო.\n\n== ბალეტის ისტორია ==\nბალეტი ჩაისახა აღორძინების ეპოქაში, იტალიაში (მე-16 ს.) თავდაპირველად როგორც საცეკვაო სცენა მუსიკალური წარმოდგენისათვის, ოპერისათვის. აქედან იგი საფრანგეთში გავრცელდა და სამეფო დღესასწაულების მდიდრულ სანახაობად გადაიქცა. პირველი ბალეტების („დედოფლის კომედიური ბალეტი“, 1581) მუსიკალურ საფუძველს წარმოადგენდა ხალხური და სამეფო კარის ცეკვები. მე-17 საუკუნის მეორე ნახევარში ახალი თეატრალური ჟანრები, როგორებიცაა კომედია-ბალეტი, ოპერა-ბალეტი, რომელშიც დიდი ადგილი ეთმობა საბალეტო მუსიკას და მის დრამატიზებას. მაგრამ სცენური ხელოვნების დამოუკიდებელ სახედ ბალეტი მე-18 საუკუნის მეორე ნახევრიდან გვევლინება ცნობილი ფრანგი ბალეტმაისტერის ჟ.ჟ.ნოვერის წყალობით. ფრანგი განმანათლებლების ესთეტიკაზე დაყრდნობით მან შექმნა სპექტაკლი, რომელშიც შინაარსი გადმოიცემა დრამატულ-პლასტიკურ სახეებში და ამკვიდრებს მუსიკის აქტიურ როლს.\n\nბალეტის შემდგომი განვითარება რომანტიზმის ეპოქაზე მოდის. ჯერ კიდევ მე-18 საუკუნის 30-იან წლებში ფრანგმა ბალერინამ კამარგომ დაამოკლა ქვედაბოლო და უარი თქვა ქუსლებიან ფეხსაცმელზე. ამან საბალეტო კოსტიუმი მსუბუქი და თავისუფალი გახადა, რამაც დიდად შეუწყო ხელი ცეკვის ტექნიკის სწრაფ განვითარებას. რუსეთის იმპერიაში ბალეტი შემოსვლას ჯერ კიდევ პეტრე I-ის დროს იწყებს, საიდანაც ის საქართველოშიც გავრცელდა.\n\n== მეცადინეობა და შესრულება ==\n\nბალეტის სწავლას ადრეულ ასაკში იწყებენ. საბალეტო სკოლაში 8 წლის ბავშვებს იღებენ. ბალეტს გრაცია, ნებისყოფა და მოქნილობა სჭირდება, ამიტომ მასწავლებლები სწორედ ამ მონაცემებით დაჯილდოებულ ბავშვებს ეძებენ.\n\nსტუდიაში, სადაც მოცეკვავეები ვარჯიშობენ, კედლებზე ჰორიზონტალური ძელებია მიმაგრებული, რომელსაც მოცეკვავე ხელით ეყრდნობა, რათა ვარჯიშისას წონასწორობა შეინარჩუნოს. კედლებზე ასევე სარკეებია, რათა მოცეკვავემ თავისი მოძრაობა დაინახოს. ბალეტის მოცეკვავის, განსაკუთრებულათ ბალერინასთვის (მოცეკვავე ქალი) ყველაზე დიდი სირთულე ფეხის წვერებზე ცეკვაა. საამისოდ ბალერინას საგანგებო ფეხსაცმელი აცვია, რომელსაც გამძლე და მაგარი წვერები აქვს.\n\n==რესურსები ინტერნეტში==\n* ბალეტი — ხელოვნების ენციკლოპედიური ლექსიკონი\n* ბალეტი — ბიბლიოვიკი\n\n\n\n\n*\nკატეგორია:ცეკვა", "url": "https://ka.wikipedia.org/wiki/ბალეტი", "length": 2478}
{"id": "1314", "title": "ვასილ აბაევი", "text": "'''ვასილ ივანეს ძე აბაევი''' (; დ. , სოფ. კობი, ახლანდელი ყაზბეგის მუნიციპალიტეტი — გ. 18 მარტი, 2001, მოსკოვი) — საბჭოთა ენათმეცნიერი, ლექსიკოგრაფი, ფოლკლორისტი და ეთნოგრაფი. ეროვნებით ოსი. ფილოლოგიურ მეცნიერებათა დოქტორი (1963), პროფესორი (1969), ჩრდილოეთ ოსეთის ასსრ მეცნიერების მოღვაწე (1957).\n\n==ბიოგრაფია==\nდაამთავრა ლენინგრადის უნივერსიტეტი (1925). მუშაობდა მოსკოვში,  სსრკ მეცნიერებათა აკადემიის ენათმეცნიერებათა ინსტიტუტში. 1928-1930 მოღვაწეობდა თბილისში, სსრკ მეცნიერებათა აკადადემიის კავკასიის ისტორიისა და არქეოლოგიის ინსტიტუტში, დიდი სამამულო ომის წლებში — სამხრეთ ოსეთისა და ჩრდილოეთ ოსეთის სამეცნიერო-კვლევით ინსტიტუტებში. აბაევის მთავარ შრომებს „ნართების ეპოსი“ (1945), „ოსური ენა და ფოლკლორი“ (1949), „ოსური ენის ისტორიულ-ეტიმოლოგიური ლექსიკონი“ (ტ. 1-2, 1958-1973) დიდი მნიშვნელობა აქვს ირანულ ენათა კვლევისათვის, ქართულ-კავკასიური და ირანულ ენათა კონტაქტების შესწავლისათვის, აგრეთვე კავკასიის ხალხთა ეთნოგრაფიის და ფოლკლორის საერთო ელემენტების კვლევის თვალსაზრისით. საყურადღებოა მისი „არმაზის ბილინგვის გარშემო“ (საქართველოს სსრ. მეცნიერებათა აკადემიის მოამბე, 1944, ტ. 5, № 8), „შოთა რუსთაველის პოემის „ვეფხისტყაოსნის“ ფოლკლორული საფუძვლის შესახებ“ (Известия АН СССР, 1966, т. 25 в 4), „პოემა „ვეფხისტყაოსნის“ ირგვლივ“ (თსუ შრომები, 1967, ტ. 118, სერია 6, რუს. ენაზე).\n\n==ლიტერატურა==\n*''Исаев М. И.'', Славный путь ученого, «Известия Северо-Осетинского научно-исследовательского института», 1960, т. 22, в. 1;\n\n\n\n==რესურსები ინტერნეტში==\n*\n* ვასილ აბაევის შესახებ  \n* ვასილ აბაევის შესახებ \n* \"ოსური ენის გრამატიკის შესახებ\" \n\n==სქოლიო==\n\n\n\n\n\n\nკატეგორია:ოსი ენათმეცნიერები\nკატეგორია:დაბადებული 3 იანვარი\nკატეგორია:დაბადებული 1900\nკატეგორია:გარდაცვლილი 18 მარტი\nკატეგორია:გარდაცვლილი 2001\nკატეგორია:ყაზბეგის მუნიციპალიტეტში დაბადებულები\nკატეგორია:საქართველოში დაბადებული ოსები", "url": "https://ka.wikipedia.org/wiki/ვასილ_აბაევი", "length": 1796}
{"id": "1325", "title": "ჰაინრიხ ჰაინე", "text": "'''ჰაინრიხ ჰაინე''' (; დ. 13 დეკემბერი, 1797, დიუსელდორფი — გ. 17 თებერვალი, 1856, პარიზი) — გერმანელი პუბლიცისტი და კრიტიკოსი, ჟურნალისტი და ერთ-ერთი გამოჩენილი გერმანელი რომანტიკოსი პოეტი. მისი ნამუშევრებიდან აღსანიშნავია ლირიკული ლექსები რომელთა უმეტესობა შემდგომში გერმანელი კომპოზიტორების მიერ სხვადასხვა დაუვიწყარ მუსიკალურ კომპოზიციაში აირეკლა.\n\n== ადრეული ცხოვრება ==\nleft|thumb|250 px|The Radspielerhaus — ჰაინრიხ ჰაინეს სახლი [[მიუნჰენი|მიუნჰენში]] 1827-1828 წლებში\nჰაინე დაიბადა ასიმილირებული გერმანელი ებრაელის ოჯახში, დუსელდორფში, გერმანიაში, რომელიც იმ დროისათვის საფრანგეთის შემადგენლობაში იყო ( 1815 წელს გადავიდა პრუსიის შემადგენლობაში.) ჰაინეს მამა გახდლათ ვაჭარი, ხოლო დედა  ექიმის ქალიშვილი, მეტად განათლებული და ერუდირებული მანდილოსანი. მას შემდეგ რაც ჰაინეს მამის ბიზნესი ჩავარდა, იგი  ჰამბურგში ბიძასთან გააგზავნეს. ბიძა, სოლომონი, რომელსაც სურდა, ჰაინე მამის გზას გაჰყოლოდა, ცდილობდა იგი ბიზნესით დაეინტერესებინა, თუმცა ვაჟს ეს სფერო საერთოდ არ იზიდავდა. სამაგიეროდ 1819—1825 წლებში დიდი გულმოდგინებით სწავლობდა სამართალს გეტინგენის, შემდგომში ბერლინის და ბონის უნივერსიტეტებში და ამასთამავე ისმენდა გ. ჰეგელის ლექციებს ფილოსოფიის ისტორიის შესახებ. შემდგომში ჰაინემ გამოაქვეყნა მოკლე სატირული პოემების კრებული ჰეგელის ფილოსოფიური „დოქტრინის“ შესახებ. სტუდენტობის პერიოდში წევრი იყო  კულტურული და მეცნიერული კვლევის საზოგადოებისა (გერმ. „Verein für Kultur und Wissenschaft des Judentumes“), რომელიც შეისწავლიდა იუდაიზმს. ჰაინე საზოგადოების წევრი იყო სამი წლის განმავლობაში, ვიდრე  1824 წელს სამართლის შესწავლას დაასრულებდა. იმავე წელს ჰაინე ეზიარა ლუთერანიზმს, პროტესტანული ეკლესიის ერთ ერთ მიმდევრობას.\n\nებრაელები მუდმივი დევნის საგანს წარმოადგენდნენ გერმანიის ბევრ საგრაფოში. მათთვის შეუძლებელი იყო დაუფლებოდნენ შესაბამის განათლებას გერმანიის  უნივერსიტეტების უმეტესობაში. როგორც ჰაინე აღნიშნავს: მისთვის იუდაიზმიდან ლუთერანულ სარწმუნოებზე გადასვლა იყო „ბილეთი ევროპის კულტურისაკენ“. ჰაინე ამბობს: „როგორც ჰენრი IV ამბობს: პარიზი მესად ღირს, მე ვამბობ: ბერლინი ღირსია ქადაგების.“ ჰაინე თავისი ცხოვრების მანძილზე ხშირად ებრძოდა მისი გერმანული და ებრაული წარმომავლობის შეუთავსებლობას.\n\n== შემოქმედება ==\n180px|thumb|right|ჰაინრიხ ჰაინე\nჰაინე ცნობილია თავისი ლირიკული პოეზიით. განსაკუთრებით მისი ადრინდელი ნამუშევრები დასაბამი გახდა სხვადასხვა კომპოზიტორების მიერ შექმნილი ნაწარმოებებისა. განსაკუთრებით მათ შორის აღსანიშნავია: რობერტ შუმანი, აგრეთვე ფრიდრიხ ზილჩერი, ფრანც შუბერტი, ფელიქს მენდელსონი, ფანი მენდელსონი, იოჰანეს ბრამსი, ჰიუგო ვოლფი, რიხარდ შტრაუსი და რიხარდ ვაგნერი; მეოცე საუკუნის კომპოზიტორებიდან აღსანიშნავია: ჰანს ენერ ჰენზე, ლორდ ბერნერსი, პოლ ლინკე და ჯოელ დაიმონდი.\n\nნაწარმოებების გამოქვეყნება 20-იან წლებში დაიწყო. ჯერ კიდევ სიჭაბუკეში ღრმად განცდილი საფრანგეთის ბურჟუაზიული რევოლუციის გავლენა ჰაინეს კიდევ უფრო გაუმძაფრა ევროპის რევოლუციური ტრადიციების აღორძინება-აღმავლობამ. ამ პერიოდის საუკეთესო ნაწარმოებები გაერთიანდა ლირიკული ლექსების კრებულში „სიმღერების წიგნი“ (გერმ. Buch der Lieder, გამოქვეყნდა 1827), რომელშიც პოეტის დემოკრატიული იდეები შეერწყა პოლიტიკურ და სოციალურ განთავისუფლების იდეებს. კრებულში მძლავრია გერმანიის ხალხური ლირიკის ინტონაცია; თითქმის ეპიგრამული ხასიათის „''სიმღერები''“ დიდ ემოციურ ზემოქმედებას ახდენს, იგი განტვირთულია არქაიზმებისაგან, ნაწილობრივ მიჰყვება გოეთეს ლირიკას. ამავე პერიოდის „''მოგზაურობის სურათები''“ (ნაწ. 1-4, 1826—1831) მიმართულია რესტავრაციის წინააღმდეგ; მასში ჰაინე — რეალისტი აღწევს ფართო პოლიტიკურ და სოციალურ ხასიათის განზოგადებას; ამავე დროს ნაწარმოებში იკვეთება მწერლის ლიტერატურული მანერა ― პროზა ლირიკულია, ასოციაციური, საგრძნობია მოულოდნელი იმპროვიზაციისა და გადახვევების სიჭარბე.\n\n1832 წელს ჰაინემ გამოაქვეყნა ფრანგულ ენაზე „''ფილოსოფიის ისტორიისა და რელიგიის მიმდევრობა გერმანიაში''“. „''ფაქტობრივად არ არსებობს მეტად ექსტრაორდინალური წიგნი მსოფლიოში უფრო მეტად ორდინალური სათაურით; წიგნი სავსე ლამაზად გაფორმებული ლიტერატურული ნარკვევებით, ექსცენტრიული ანეგდოტებით, ისტორიული გამჭრიახობით, იტელექტუალური საზრიანობით და გამბედაობით ...ძნელად თუ მოეპოვება მისი ბადალი..''“ [1]\n\nგერმანიის თვითმპყრობელობა, პოლიტიკა და ცენზურა ძალზე ავიწროებდა პოეტს, მისთვის ყველა კარი დახშული იყო. 1831 ჰაინე იძულებული გახდა საფრანგეთში წასულიყო, სადაც სიცოცხლის ბოლომდე დარჩა პოლიტიკურ ემიგრანტად, რამდენადაც მიჩნეული იყო გერმ. ოპოზიციური ლიტერატურის მოთავედ. 1835 გერმანიის ბუნდესტაგმა აკრძალა ჰაინეს თხზულებები. 30-იან წლებიდან მოყოლობული იგი ჩაება გერმანელი ემიგრანტების პოლიტიკერ საქმიანობაში, დაუახლოვდა დიდ ფრანგ მწერლებს; მან თავად იკისრა საფრანგეთისა და გერმანიას შორის თავისებური იდეურ-კულტ. შუამდგომლობა, რაც აისახა ნაწარმოებებში: „ფრანგი მხატვრები“ (1831), „ფრანგული ვითარებანი“ (1832), „''ფრანგული სცენის თაობაზე''“ (1837), „''რომანტიკული სკოლა''“ (1833, 1836), „''ფილოსოფიის ისტორიისა და რელიგიის მიმდევრობა გერმანიაში''“ (გერმანულად 1834, ფრანგულად 1835), „''ლუტეცია''“ (1840—1847, ცალკე გამოქყვენდა 1855). ამავე ხანებში ჰაინემ წამოიწყო პოლემიკა ლ. ბერნესთან, რაც საფუძვლად დაედო მის პამფლეტს „''ლუდვიგ ბერნე''“ (1840) და პოემას „''ატა ტროლი. ზაფხულის ღამის სიზმარი''“ (1843). პარიზში ჰაინემ შეისწავლა ფრანგი სოციალისტების დოქტრინები; იგი გაიტაცა ფურიესა და სენ-სიმონის იდეებმა. 1843 აქვე გაიცნო და დაუახლოვდა კ. მარქსს, რომელმაც დიდი გავლენა მოახდინა პოეტის შემდგომ პოლიტიკრ შეხედულებებზე. 1844 გამოაქვეყნა „''თანამედროვე ლექსები''“ და პოემა „''გერმანია. ზამთრის ზღაპარი''“, რომლებშიც უმაღლეს დონეზე მიაღწია პოლიტიკურ ლირიკამ.\n\n== გარდაცვალება ==\n180px|thumb|right|ჰაინრიხ ჰაინეს საფლავი [[მონმარტრის სასაფლაო]]ზე\n1846 წლიდან ჰაინე დამბლამ სამუდამოდ მიაჯაჭვა საწოლს. ამ პერიოდის ლექსების კრებულში „''რომანსერო''“ (1851) და „ა''ღიარებანი''“ (1853—1854) ახლებულად აჟღერდა მისი პოლიტიკური ლირიკა. ჰაინე გარდაიცვალა პარიზში, დასაფლავებულია მონმარტრის სასაფლაოზე. მისი ბოლო სიტყვები იყო: „ღმერთი შემიწყალებს“.\n\nჰაინრიხ ჰაინეს წიგნების უმეტესობა დაწვეს 1933 წელს ბერლინში, ოპერნპლატცის მოედანზე.\n\n== ჰაინეს გავლენა ქართულ ლიტერატურაში ==\nჰაინეს შემოქმედებას საქართველოში პირველად ი. ჭავჭავაძე და აკ. წერეთელი გამოეხმაურნენ. განსაკუთრებით აიტაცეს მისი პუბლიცისტურმა ნაწარმოებები, თარგმნეს რამდენიმე ლექსი „სიმღერების წიგნიდან“, შემდეგ კი სხვა კრებულებიდან. ჰაინეს სატრფიალო ლირიკული თარგმანები ეკუთვნის იოსებ ბაქრაძეს; მათგან განსაკუთრებული პოპულარობა მოიპოვა ლექსმა „ტურფავ, ტურფავ, რას უყურებ!“, რომელიც შემდეგ სიმღერად გავრცელდა. ქართულად თარგმნილია ჰაინეს შემოქმედების დიდი ნაწილი; მას ქართულ ენაზე მიეძღვნა მრავალი მონოგრაფია.\n\n== ნარკვევები ==\nthumb|''Reisebilder'', 1831\n*  „სიმღერების აღმაფრენა“ — ''Auf Flügeln des Gesanges''\n* „პოეზია“  — ''Gedichte'', 1821 \n* ''Tragödien, nebst einem lyrischen Intermezzo', 1823\n* „მოგზაური“ — ''Reisebilder''', 1826-31\n* „აღმაფრენა“ — ''Die Harzreise'', 1826\n* „იდეები, ლა გრანდის წიგნი“ — ''Ideen, das Buch le Grand'', 1827\n* „ინგლისური ფრაგმენტი“ — ''Englische Fragmente'', 1827\n* „სიყვარულის წიგნი“ — '''Buch der Lieder'', 1827\n* „ფილოსოფიის და რელიგის ისტორია გერმანიაში“ — ''Zur Geschichte der Philosophie und Religion in Deutschland'', 1832\n* „ფრანგული სასაკლაო“ — ''Französische Zustände'', 1833\n* „ახალი ლიტერატურის ისტორია გერმანიაში“ — ''Zur Geschichte der neueren schönen Literatur in Deutschland'', 1833\n* „რომანტიკული სკოლა“ — ''Die romantische Schule'', 1836\n* „სალონი “ — ''Der Salon'', 1836-40\n* „ლორელაი“ — ''Die Lorelei'' — ლორელაი 1838\n* „ლუდვიგ ბორნი: მემუარები“ — ''Ludwig Börne: Eine Denkschrift'', 1840\n* „ახალი ზღაპარი“ — ''Neue Gedichte''' (Big Rudy), 1844\n* „გერმანია. ზამთრის ზღაპარი“ — ''Deutschland. Ein Wintermärchen'', 1844\n* „ატა ტროლი. ზაფხულის ზღაპარი“ — ''Atta Troll. Ein Sommernachtstraum'', 1847\n* „რომანსერო “ — '' Romanzero'', 1851\n* „ბატონი ფაუსტი“ — '' Der Doktor Faust'', 1851\n* ''Les Dieux en Exil'', 1853\n* „აღმაფრენა“ — ''Die Harzreise'', 1853\n* „ლუტეცია“ — ''Lutezia'', 1854\n* „სხვადასხვა ჩანაწერები“ — ''Vermischte Schriften'', 1854\n* „უკანასკნელი სამადლობელი“ — ''Letzte Gedichte und Gedanken'', 1869\n* „სრული ნარკვევები — ''Letzte Gedichte und Gedanken', 1887-90 (7 Vols.)\n* „სრული ნარკვევები“ — ''Sämtliche Werke'' — სრული ნარკვევები, 1910-20\n* „სრული ნარკვევები“ — '''Sämtliche Werke'', 1925-30\n* „ნარკვევები და წერილები“ — ''Werke und Briefe'', 1961-64\n* „სრული ჩანაწერები“ — ''Sämtliche Schriften'', 1968\n\n== ლიტერატურა ==\n\n\n== რესურსები ინტერნეტში ==\n\n\n* \n* \n* \n* დოიჩე ველე 150 წელი ჰაინრიხ ჰაინეს გარდაცვალებიდან, 2006 წელი \n* ჰაინრიხ ჰაინეს საზოგადოება \n* ჰაინრიხ ჰაინეს ინსტიტუტი \n* ჰანირიხ ჰაინეს პორტალი \n* ჰაინრიხ ჰაინეს სრული ინტერნეტ კრებული \n\n==სქოლიო==\n\n\n\n\n\nკატეგორია:გერმანელი პოეტები\nკატეგორია:დიუსელდორფელი მწერლები\nკატეგორია:XIX საუკუნის გერმანელი მწერლები\nკატეგორია:XIX საუკუნის გერმანელი მამაკაცი მწერლები\nკატეგორია:გერმანელი სოციალისტები\nკატეგორია:ებრაელი პოეტები\nკატეგორია:ბონის უნივერსიტეტის კურსდამთავრებულები", "url": "https://ka.wikipedia.org/wiki/ჰაინრიხ_ჰაინე", "length": 8625}
{"id": "1326", "title": "ვიკიპედია", "text": "'''ვიკიპედია''' () — მრავალენოვანი, თავისუფალი ვიკი-ენციკლოპედია. გაიშვა 2001 წლის 15 იანვარს, როგორც ინგლისურენოვანი პროექტი ონლაინ-ენციკლოპედიისა, რომელშიც ნებისმიერ ადამიანს შეუძლია შეიტანოს ცვლილებები და დამატებები. პროექტს მართავს ამერიკული არამომგებიანი ფონდი ვიკიმედია.\n\nპროექტის მიზანია შეიქმნას სრული, მიუკერძოებელი, საავტორო უფლებებისაგან თავისუფალი ენციკლოპედია მსოფლიოს ყველა ენაზე. ვიკიპედიამ ინტერნეტის მომხმარებელთა შორის პოპულარობა მოიპოვა და შემდეგ, გაჩნდა მისი ვარიანტები სხვა ენებზე, მათ შორის ქართულ ენაზეც. ამ დროისთვის ქართულ ვიკიპედიაში  სტატიაა.\n\nინგლისურენოვანი განყოფილება დღეისათვის ყველაზე დიდია და შეიცავს 6 მილიონზე მეტ სტატიას. მას მოჰყვებიან: ნიდერლანდური, გერმანული, შვედური, ფრანგული, იტალიური, რუსული, ესპანური, პოლონური, იაპონური და ვიეტნამური ვიკიპედიები მილიონზე მეტი სტატიით,  პორტუგალიური, ჩინური და უკრაინული ვიკიპედიები ნახევარ მილიონზე მეტი სტატიით. სულ ვიკიპედია 299 ენაზე მუშავდება.<ref name=\"CBS\"></ref>\n\n== პროექტის მონაწილენი ==\n\nპროექტის თავდაპირველი ორგანიზატორები იყვნენ ჯიმი უელსი (Jimmy Wales), ფირმა Bomis-ის აღმასრულებელი დირექტორი და ლარი სენგერი (Larry Sanger). პირველი 13 თვის განმავლობაში კომპანია Bomis აფინანსებდა ლ.სენგერს ვიკიპედიის პირველი სტატიების შესაქმნელად.\n\nვიკიპედიას არ ჰყავს რედაქტორთა ცენტრალიზებული შემადგენლობა, მთელი მასალა ივსება მონაწილეების, ვიკიპედიელების მიერ. ყველა მათგანს უფლება აქვს დაწეროს სტატია ნებისმიერ თემაზე და შეასწოროს სხვის მიერ უკვე დაწერილი სტატია. უფრო აქტიური ვიკიპედიელები შეიძლება გახდნენ ადმინისტრატორები, მაგრამ ეს თანამდებობა მას უფრო მეტ ვალდებულებებს აკისრებს, ვიდრე რაიმე უფლებებს ანიჭებს.\n\n== თავისებურებები ==\n\nthumb|300px|ვიკიპედიის სტატიების რაოდენობა ექსპონენტურად იზრდება მის რამდენიმე მთავარენოვან გამოცემაში.\nვიკიპედია სრულად პასუხობს ე.წ. „ვიკის“ პრინციპს. ეს ნიშნავს, რომ ნებისმიერ მონაწილეს შეუძლია ნებისმიერი სტატიის თავისუფალი რედაქტირება და მისი შინაარსის განვრცობა. ამ შესაძლებლობიდან გამომდინარეობს ვიკიპედიის ერთი მნიშვნელოვანი თვისება: საავტორო უფლებების არქონა. „GNU-ს საზოგადოებრივი ლიცენზიის“ თანახმად, არავის შეუძლია მოითხოვოს რაიმე უფლება ვიკიპედიის მასალებზე.\n\nვიკიპედიის პროექტის კრიტიკის ერთი უმთავრესი პუნქტი არის ის, რომ სტატიის რედაქტირება შეუძლია ნებისმიერ ადამიანს (მათ შორის არაპროფესიონალს!) და არავინაა პასუხისმგებელი ინფორმაციის სისრულესა და სიზუსტეზე. ამის საპირისპირო არგუმენტია აზრი იმის შესახებ, რომ ვიკიპედიის მოხმარების და მასში ცვლილებების შეტანის სიადვილე ხელს უწყობს მასალების სიზუსტისა და აქტუალობის ამაღლებას.\n\nწარმოქმნილი გაურკვევლობები და სადავო მომენტები განხილულ უნდა იქნეს ძირითადი ტექსტის გარეთ, სპეციალურად ამ მიზნისთვის გამოყოფილ გვერდებზე, რომლებსაც ჰქვია ''განხილვა''.\n\n== წესები ==\n\nვიკიპედიაში ცოტაა ისეთი წესები, რომელთა მკაცრად დაცვა სავალდებულო იყოს, მაგრამ არის რამდენიმე ძირითადი პრინციპი:\n\n* დაუშვებელია იმ ტექსტების და გრაფიკული მასალების პუბლიკაცია, რომლებიც დაცულია საავტორო უფლებებით. \n* სტატიის წერისა და რედაქტირების დროს აუცილებელია მიუკერძოებულობა, ნეიტრალური თვალსაზრისის შენარჩუნება. ამ პრინციპის თანახმად, სტატიის საგანზე არსებული ყველა სადავო შეხედულება ამავე სტატიაში უნდა აისახოს.\n\n== დობილი პროექტები ==\nფონდი ვიკიმედია, ვიკიპედიის ორგანიზატორი და მფლობელი კომპანია ასევე ახორციელებს ინტერნეტში პუბლიკაციის სხვა თავისუფალ პროექტებს:\n\n* '''Wikisource''' — თავისუფალი ბიბლიოთეკა, \n* '''Wikibooks''' — უფასო სახელმძღვანელოები, \n* '''Wiktionary''' — ლექსიკონი, \n* '''Wikiquote''' — ციტატების კრებული,\n* '''Wikiversity''' — საერთაშორისო უნივერსიტეტი, დისტანციური სწავლებით.\n\n== იხილეთ აგრეთვე ==\n* ქართული ვიკიპედია\n\n== რესურსები ინტერნეტში ==\n\n\n* ვიკიპედიის მთავარი გვერდი\n\n== სქოლიო ==\n\n\n\n\n\n \nკატეგორია:ვიკიმედიის პროექტები\nკატეგორია:უფასო ონლაინ-ენციკლოპედიები", "url": "https://ka.wikipedia.org/wiki/ვიკიპედია", "length": 3645}
{"id": "1327", "title": "იოჰან ვოლფგანგ ფონ გოეთე", "text": "'''იოჰან ვოლფგანგ გოეთე''' (; დ. 28 აგვისტო, 1749, მაინის ფრანკფურტი — გ. 22 მარტი, 1832, ვაიმარი) — გერმანელი მწერალი, მოაზროვნე და სახელმწიფო მოღვაწე.\n\n== ბიოგრაფია ==\nდაიბადა შეძლებული ბიურგერის ოჯახში. სწავლობდა ლაიფციგისა და სტრასბურგის უნივერსიტეტებში. სტრასბურგში დაუახლოვდა „ქარიშხლისა და შეტევის“ მოძრაობას, მალე მისი აღიარებული თავკაცი გახდა. „ქარიშხლისა და შეტევის“ პერიოდის გოეთესეულ გმირებში ერთი-მეორეს ერწყმის თავისუფლების პათოსი და უკიდურესი ინდივიდუალიზმი.\n\nდრამის „გეც ფონ ბერლიხინგენი“ (1773) გმირის ტრაგედია ისაა, რომ იგი ვერც ფეოდალებს მოსწყდა და ვერც ხალხს დაუკავშირდა ჯეროვნად. რომანში „ახალგაზრდა ვერთერის ვნებანი“ (1774) აისახა ტრაგიკული ვითარება იმჟამინდელი გერმანიისა, სადაც „ძალა უსულო იყო, ხოლო სული უძალო“ (ენგელსი). ვერთერის ტრაგედია ისაა, რომ ძალზე ბევრი სურს და ძალზე ცოტა შეუძლია. იგი ზედმიწევნით რბილი და „ლირიკული“ პიროვნებაა საიმისოდ, რომ ყოფიერების ტრაგიკულ ასპარეზზე ღირსეული მორკინალობა შეძლოს. „ქარიშხლისა და შეტევის“ პერიოდში გოეთე წერდა ფილოსოფიურ ჰიმნებს („პრომეთე“, „მეეტლე კრონოსი“, „განიმედი“ და სხვ.). მათ გასდევს გოეთესეული „ნათელი ერესის“ კადნიერი იდეა, ღმერთთან ადამიანის სწორფერობის ტენდენცია. მძაფრი პანთეისტური მსოფლგანწყობითვეა განპირობებული ამ ჰიმნთა სალექსო ფორმა: თავისუფალი, შინაგან ექსპრესიას დაქვემდებარებული, რითმის უგულებელმყოფელი რიტმიკა.\n\n1775 გოეთე ვაიმარის სასახლის მინისტრი გახდა. გოეთეს ვაიმარული ცხოვრების პერიოდი „მომთმენიანი წინააღმდეგობით“ აღიბეჭდა; იძულებით კომპრომისზე წასვლა, „რეზინიაცია“ ერთადერთი გზა აღმოჩნდა საიმისოდ, რომ გოეთეს მტრულ ცხოვრებისეულ გარემოცვაში „ფაუსტისა“ და სხვა შედევრების შექმნა დასცლოდა. 1786 გოეთე ფარულად იტალიას გაემგზავრა. იტალიაში მან შეძლო ხელოვნებისა და მეცნიერების სიღრმეთა წვდომა. „ქარიშხლისა და შეტევის“ იდეოლოგიის რკალის გარღვევა და სინამდვილისადმი რეალისტური-პოზიტიური მიმართების დამყარება. იტალიაში მოგზაურობა საფუძვლად დაედო გოეთეს ვაიმარულ კლასიციზმს.\n\n== შემოქმედება ==\nგოეთემ ყველა სხვა კლასიცისტზე უკეთ შეძლო ანტიკური ხელოვნების სახეთა მოდერნიზაცია, მათი შევსება საკუთარი შინაარსით („იფიგენია ტავრიდაში“, გამოქყვენდა 1787; „პანდორა“, 1808). იტალიაში დაწერა გოეთემ ციკლი „რომაული ელეგიები“. ამ პერიოდში შეიქმნა ნაშრომი „იტალიური მოგზაურობა“ (ტ. 1-3, გამოქყვენდა 1816-29). 1788 გოეთე იტალიიდან დაბრუნდა. მის „ვაიმარულ“ ნაწარმოებებში მკვეთრად გამოვლინდა რეზინიაციის პრობლემა, თუმცა პირველ ხანებში გოეთე სავსებით და ერთბაშად მაინც არ გასდგომია „ქარიშხლისა და შეტევის“ სულისკვეთებას (დრამები „ეგმონტი“, 1788; „ტორკვატო ტასო„, გამოქყვენდა 1790; რომანი „შერჩევითი ნათესაობა“, 1809 და სხვ.).\n\nგოეთეს ყველაზე ტრაგიკული, თავისი ჩანაფიქრით შემზარავი პიესაა „ტორკვატო ტასო“. ხელოვანი ტასო, რომელსაც სასახლის კარზე იახლოვებენ, არ სჯერდება მასხარად ყოფნას და ჰერცოგის დასაც კი შეიყვარებს. ესაა მისი ტრაგიკული დანაშაული, რომლის არსს გამოხატავს პირფერი კარისკაცის ანტონიოს „სიბრძნე“: ყველამ თავისი ადგილი უნდა იცოდეს. დრამას ქვეტექსტად გასდევს: გოეთე მხოლოდ მწარე გამოცდილების კარნახით ეთანხმება ანტონიოს, გულით კი ტასოს თანაუგრძნობს, რომლის კადნიერ პრეტენზიას მისივე ადამიანური დიდბუნებოვნობა ასაზრდოებს. მაღალი ტრაგიკული პათოსი, რითაც გაგიჟებული ტორკვატო საკუთარ დანაშაულს ცნობს, ააშკარავებს, თუ რა მწვავედ განიცადა გოეთე-გენიოსმა ვაიმარის კარისკაცად თავისი გარდასახვის აუცილებლობა. 1789 საფრანგეთის რევოლუცია საკუთარ ფილოსოფიურ-მეცნიერულ ძიებასთან ერთად გოეთეს მსოფლმხედველობრივი მრწამსის წყაროდ იქცა.\n\nგოეთემ რევოლუციურ თემას უძღვნა ნაწარმოებები: „მოქალაქე გენერალი“ (1793), „აჯანყებულნი“, „ვენეციური ეპიგრამები“ (1796), „ჰერმანი და დოროთეა“ (1798), „რაინიკე მელა“ (1794), „უკანონო ასული“ (1799-1803) და სხვ. ყოფიერების რევოლუციის რიტმის ტრაგიკული ხასიათს გამოხატავს გოეთეს „ფაუსტის“ ძირითადი კონცეფციის შემცველი ექსპოზიცია „პროლოგი ცაში“ (1797-1800). გოეთეს დამოკიდებულება რევოლუციისადმი არც აპოლოგეტურია და არც ნიჰილისტური. იგი მოვლენის ანალიტიკურ-კრიტიკულ განსჯას ემყარება და საბოლოოდ პოზიტიურია. გოეთეს რწმენით, ყოველი დიდი იდეა ტირანულად მოქმედებს თავისი დამკვიდრების პროცესში. „იაკობინურ ძალდატანებას“ იგი პრინციპულად არ უარყოფდა. გოეთე მის მიმართ კრიტიკულად განეწყო 90-იან წლებში, როცა იაკობინელთა საქმიანობა რევ. ამაღლებულ იდეათა პროფანაციად აღიქვა. 1796 გოეთემ შილერთან ერთად გამოაქვეყნა ეპიგრამების ციკლი „ქსენიები“. ამ პერიოდში დაწერა რომანი „ვილჰელმ მაისტერი“ ორ ნაწილად: „ვილჰელმ მაისტერის განსწავლის წლების“ (1796) გმირი ინდივიდუალიზმითაა შეპყრობილი და ობიექტურ სინამდვილესთან გადაუჭრელი წინააღმდეგობის გამო სულიერი კრახის წინაშე დგება; „ვილჰელმ მაისტერის მგზავრობის წლები, ანუ ხელის ამღებნი“ (1829) გვიჩვენებს ეგოისტის გარდასახვას ჭეშმარიტ ადამიანად, კაცურ კაცად. \nthumb|right|იოჰან ვოლფგანგ ფონ გოეთე\nგოეთემ მუშაობა დაიწყო ავტობიოგრაფიულ წიგნზე „პოეზია და სინამდვილე“ (ნაწ., 1-4 გაბოქვეყნდა 1811-1833), დაწერა დრამა „ეპიმენიდეს გამოღვიძება“ (1815), ლექსების ციკლი „დასავლურ-აღმოსავლური დივანი“ (1813-1819). „დივანს“ ბოლომდე გასდევს სამყაროს ერთიანობისა და „მშვენიერი ადამიანის“ იდეა; გოეთე არ კმაყოფილდება ბუნებასთან ღმერთის მხოლოდ პანთეისტური გაიგივებით. იგი ადამიანს აღაზევებს ბუნება-ღმერთზე და „მსოფლიო გონთან“ მორკინალ არსებად წარმოგვიდგენს. ადამიანის ეს გაღმერთება გვევლინება ხანდაზმული გოეთეს მთელი ფილოსოფიური პოეზიის, როგორც ლირიკის, ისე „ფაუსტის“, ზეიდეად.\n\n==ფაუსტი==\nგოეთეს შემოქმედების მწვერვალია „ფაუსტი“ ( I ნაწ. 1801, გამოქვეყნდა 1808, II ნაწ. 1832), რომელსაც იგი თითქმის მთელი სიცოცხლე წერდა. „ფაუსტში“ გარდამავალი ეპოქის მრავალსაუკუნოვანი კულტურული მემკვიდრეობაც ჯამდება და მომავალ ისტორიულ ეტაპთა პროფილიც ისახება. მსოფლიო პოეზიის ერთ-ერთი უღრმესი რეალისტური ქმნილება სიმბოლურ-ალეგორიული სტილის ნაწარმოებია; სახეთა და ეპოზოდთა უმეტესობა სიმბოლური ხასიათისაა და ორ აზრს შეიცავს ― პირდაპირსა და გადატანითს, რომელიც ღრმა ფილოსოფიურ აზრს გამოხატავს. ჭარბად გვხვდება ალეგორიული, ქარაგმული სახეები, რომლებიც უზოგადეს იდეებსა და მოვლენებს მიანიშნებენ (მაგ., ტრაგედიის ექსპოზიცია და ფინალი, რომელთა ერთიანობა ნაწარმოების დედააზრს გამოხატავს); ფაუსტი განასახიერებს ადამიანის სულის კადნიერ ლტოლვას თავისი ემპირიული ყოფის შეზღუდულობათა დასაძლევად. მაღალი ჰუმანისტური იდეალისათვის, ახლისათვის ჭიდილი მიმდინარეობს „უკანასკნელ საზღვარზე“, „ყოფიერების კიდეზე“.\n\nფაუსტის ძალთახმევა მოქმედებს ყოველგვარი კომპრომისის გარეშე, მთელი სისრულით, აბსოლუტური მასშტაბებით. ფაუსტის ანტაგონისტურად გვევლინება ბოროტი სული მეფისტოფელი. მისი სამყარო ცინიზმისა და უნაყოფო გონებამახვილობის, ნიჰილიზმისა და უსულგულობის ნიშნითაა დადაღული. მეფისტოფელის ერთადერთი ღირებულება ისაა, რომ მისი ნეგატიურობა ფაუსტს იმპულსად ექცევა პოზიტიურისაკენ სწრაფვაში. ნაწარმოების I ნაწილში ფაუსტი ინდივიდუალისტად გვევლინება, რომელიც თვითდადგინებისაკენ სწრაფვას საკუთარი სურვილით საზღვრავს. II ნაწილში ფაუსტს ცდომილებათა დაძლევის გზაზე თანდათანობით მოთხოვნილებად ექცევა „საზოგადო თავისუფლების“ პრინციპი. მას ბუნებისა და საზოგადოების გარდაქმნის იდეა მოიცავს. ამ „დიადი საქმის“ განხორციელების ჟამს ფაუსტს აუცილებლობად ექცევა რადიკალური ზომების მიღება (ბავკიდასა და ფილემონის ეპიზოდი).\n\nფაუსტის „მშვენიერი წამის“ პოტენციურ არსად გვევლინება „თავისუფალ მიწაზე თავისუფალი შრომის“ დამკვიდრება. ტრაგედიის I ნაწ. ხალასი პოეზიით, ემოციურობითა და დინამიკით აღსავსე შედევრია ხელოვნებისა; II ნაწ., თ. მანის თქმით, სანახევროდ ფეერიას წარმოადგენს და სანახევროდ მსოფლიო ეპოსს, რომელშიც გერმანული ენის ყველა წყარო ჩქეფს. მისი ყოველი ეპიზოდი გასაოცარია და ბრწყინვალე, ღრმა აზრითა და დიდებულებით გამორჩეული. სცენა ფარსალიის ველებზე და პენეისზე, ელენეს ლეგენდის ჰუმორისტული წარმოდგენა ისეთი მხიარულებითა და სიმსუბუქით ბრწყინავს, რომ ამ ნაწარმოებთან ყოველი შეხება აღგვაფრთხოვანებს, ხელოვნების წყურვილს გვიღვიძებს.\n\n== ფილოსოფია ==\nგოეთე მსოფლიოს ერთ-ერთი ყველაზე ფილოსოფიური პოეტია. ბენედიქტ სპინოზას მსგავსად, იგი ღმერთთან გაიგივებულ ბუნებას მიიჩნევს causa sui-დ ანუ ყოველივეს მიზეზად. უმთავრესი, რასაც გოეთე „სპინოზიზმს“ მატებს, არის ის, რომ ბუნება-სუბსტანციას არსებითი თვისების სახით აკუთვნებს მოძრაობას. გოეთეს მოძრაობა წარმოდგენილი აქვს არა მექანიკური დინამიკის, არამედ სიმპათიური და პოეტური „მისწრაფების“, სამყაროს „სასიცოცხლო სულის“ სახით. მოძრაობის გამოსახატავად გოეთე იყენებს არისტოტელესა და გოტფრიდ ლაიბნიცის ტერმინს „ენტელექიას“, ოღონდ ისე, რომ ამ იდეალისტურ ცნებას საკუთრივ შინაარსს უკარგავს. გოეთემ ბუნების დიალექტიკური კონცეფცია შეიმუშავა. მისი დიალექტიკის პრინციპია დაპირისპირება და აღმასვლა, ცენტრალური ცნებებია „მეტამორფოზა“ და „პირველფენომენი“. გოეთეს მატერიალური-დიალექტიკური სინთეზისათვის არ მიუღწევია, მაგრამ მძლედ იკაფავდა გზას მისკენ. ესთეტიკაში გოეთე იზიარებს არისტოტელესეულ „მიმეზისის“ ანუ ბუნებისადმი ხელოვნების „მიბაძვის“ კლასიკურ-რეალისტურ თეორიას.\n\n== ბუნებისმეტყველება ==\nგოეთეს ისტორიული მნიშვნელობის შრომები აქვს ბუნებისმეტყველობის დარგში. განსაკუთრებით აღსანიშნავია გოეთეს მიერ ყბათაშორისო ძვლის აღმოჩენა (1784), მისი ნაშრომი მცენარეთა მეტამორფოზის შესახებ (1790); მანვე შემოიღო ტერმინი „მორფოლოგია“. მცენარეთა და ცხოველთა ორგანიზმების აგებულების შესახებ გამოთქმული უმნიშვნელოვანესი დებულების გამო გოეთეს თავის დიდ წინამორბედად თვლიდა ჩ. დარვინი. გოეთეს მეცნიერულ შესწავლას საფუძველი ჩაუყარა მარქსიზმის კლასიკოსებმა.\n\n== საქართველოში ==\nგოეთესადმი ინტერესი საქართველოში XIX საუკუნეში გამოვლინდა და დღითი დღე იზრდება. ამას მოწმობს პოეტის ნაწარმოებთა თარგმანები, მისი ღრმად ჰუმანისტურ პრობლემატიკის მრავალასპექტოვანი ძიებანი და მეცნიერული შესწავლის წარმატებითი ცდები. ჩვენში გოეთეს მემკვიდრეობის შესწავლის ცენტრის გოეთეს საერთაშორისო საზოგადოების ქართული განყოფილება.\n\n==ბიბლიოგრაფია==\n* ''ახალგაზრდა ვერთერის ვნებანი'' (1774)\n* ''ვილჰელმ მაისტერის სწავლების წლები'' (1796)\n* ''ფაუსტი I ნაწილი'' (1808)\n* ''ფაუსტი II ნაწილი'' (1832)\n \n== ლიტერატურა ==\n\n\n\n== რესურსები ინტერნეტში ==\n\n\n* \n* \n* \n* \n* \n* \n* გოეთეს „ფაუსტი“, დავით წერედიანის თარგმანი\n\n==სქოლიო==\n\n\n\n\n\nკატეგორია:გერმანელი მწერლები\nკატეგორია:დაბადებული 1749\nკატეგორია:გარდაცვლილი 1832\nგ\nკატეგორია:ილუმინატების წევრები\nკატეგორია:XVIII საუკუნის გერმანელი დრამატურგები\nკატეგორია:XVIII საუკუნის გერმანელი რომანისტები\nკატეგორია:XVIII საუკუნის გერმანელი ფილოსოფოსები\nკატეგორია:XIX საუკუნის გერმანელი დრამატურგები\nკატეგორია:XIX საუკუნის გერმანელი რომანისტები\nკატეგორია:XIX საუკუნის გერმანელი ფილოსოფოსები\nკატეგორია:განმანათლებელი ფილოსოფოსები\nკატეგორია:გერმანელი ავტობიოგრაფები\nკატეგორია:გერმანულენოვანი პოეტები\nკატეგორია:გერმანელი პოეტები\nკატეგორია:ლაიფციგის უნივერსიტეტის კურსდამთავრებულები\nკატეგორია:ფრანკფურტელი მწერლები\nკატეგორია:რომანტიკოსი პოეტები\nკატეგორია:ზალცბურგის უნივერსიტეტის კურსდამთავრებულები\nკატეგორია:პანთეისტები", "url": "https://ka.wikipedia.org/wiki/იოჰან_ვოლფგანგ_ფონ_გოეთე", "length": 10178}
{"id": "1328", "title": "1 თებერვალი", "text": "'''1 თებერვალი''' — გრიგორიანული კალენდრის 32-ე დღე.  წლის ბოლომდე დარჩენილია 333 დღე (ნაკიან წელში - 334).\n\n== დღის მოვლენები ==\n* 1327 : მოზარდი ედუარდ III ინგლისის მეფე გახდა.\n* 1662 : ჩინელმა გენერალმა კოქსინგამ აიღო ტაივანი.\n* 1790 : აშშ-ის უზენაესი სასამართლო შეიკრიბა პირველად ნიუ-იორკში.\n* 1793 : საფრანგეთმა ომი გამოუცხადა დიდ ბრიტანეთსა და ნიდერლანდს.\n* 1796 : ზემო კანადის დედაქალაქი ნიუარკიდან იორკში გადაიტანეს აშშ-დან თავდასხმის შიშით.\n* 1814 : ვულკან მაიონის ამოფრქვევამ ფილიპინებზე 1200 ადამიანი იმსხვერპლა.\n* 1861 : ამერიკის სამოქალაქო ომი — ტეხასი აშშ-ს გამოეყო.\n* 1884 : ოქსფორდის ინგლისურის ლექსიკონის პირველი ტომი გამოვიდა.\n* 1896 : ოპერა ბოჰემას პრემიერა გაიმართა ტურინში.\n* 1913 : მსოფლიოში უდიდესი რკინიგზის სადგური ნიუ-იორკის გრანდ სენტრალ სტეიშენი გაიხსნა.\n* 1918 : რუსეთმა გრიგორიანული კალენდარი შემოიღო.\n* 1924 : დიდმა ბრიტანეთმა ოფიციალურად ცნო სსრ კავშირი.\n* 1958 : ეგვიპტემ და სირიამ ჩამოაყალიბეს გაერთიანებული არაბული რესპუბლიკა, რომელმაც 1961 წლამდე იარსება.\n* 1958 : გაშვებულ იქნა პირველი ამერიკული ხელოვნური თანამგზავრი „ექსპლორერ–1“.\n* 1979 : აიათოლა ჰომეინი 15–წლიანი ემიგრაციის შემდეგ ირანში დაბრუნდა.\n* 2003 : კოსმოსური შატლი „კოლუმბია“ აფეთქდა დედამიწის ატმოსფეროში შემოსვლისას, რამაც შვიდი ასტრონავტი იმსხვერპლა.\n* 2005 : კანადა რიგით მეოთხე ქვეყანა გახდა, სადაც ლეგალიზებულ იქნა ერთი სქესის ადამიანთა ქორწინება.\n* 2009 : ჩოგბურთში, რაფაელ ნადალი და სერენა უილიამსი ავსტრალიის ღია ჩემპიონატის გამარჯვებულები გახდნენ.\n* 2012 : ეგვიპტის ქალაქ პორტ-საიდის საფეხბურთო სტადიონზე ტრაგედია დატრიალდა. დაიღუპა 79 და დაშავდა 1000-ზე მეტი კაცი.\n* 2021 : მიანმარის სახელმწიფო მრჩეველი აუნ სან სუ ჩი  სახელმწიფო გადატრიალების შედეგად სამხედროებმა დააკავეს.\n\n== ამ დღეს დაბადებულნი ==\n* 1550 : ჯონ ნეპერი   — შოტლანდიელი მათემატიკოსი, ფიზიკოსი, ასტრონომი და ასტროლოგი.\n* 1825 : ივანე კვინიტაძე   — რუსეთის არმიის პოლკოვნიკი\n* 1874  :ჰუგო ფონ ჰოფმანსთალი   — ავსტრიელი მწერალი\n* 1881 : ევგენი  გეგეჭკორი — მენშევიკი.  \n* 1882 : ვლადიმირ დიმიტროვი     — ბულგარელი ფერმწერი\n*1884 : ევგენი ზამიატინი  — რუსი მწერალი\n* 1887 : ანტანას მერკისი   — ლიტვის სახელმწიფო მოღვაწე\n* 1894 : ჯონ ფორდი — ამერიკელი კინორეჟისორი.\n* 1901 : კლარკ გეიბლი — ამერიკელი მსახიობი.\n* 1902 : ლენგსტონ ჰიუზი   — აფრო-ამერიკელი მწერალი.\n* 1907 : სავლე წერეთელი    — ქართველი ფილოსოფოსი\n*1910 : მიხეილ ბოკუჩავა   — ქართველი ბიოქიმიკოსი\n* 1924 : გიორგი გელოვანი   — ქართველი მსახიობი.\n*1930 : ჰუსეინ მოჰამად ერშადი    — პოლიტიკური და სამხედრო მოღვაწე ბანგლადეშში.\n* 1931 : ბორის ელცინი — რუსეთის პრეზიდენტი 1991—1999 წლებში.\n* 1936 : ავთანდილ ცოტნიაშვილი  — ქართველი  პუბლიცისტი, ლიტერატურის კრიტიკოსი.\n*1948 : ტარიელ კიპაროიძე  — ქართველი არქიტექტორ-რესტავრატორი, მოქანდაკე\n* 1949 : დეივიდ სალივანი  — უელსელი ბიზნესმენი\n* 1952 : როჯერ ციენი  — ჩინელ-ამერიკელი ქიმიკოსი\n* 1957 : ჯეკი შროფი   — ინდოელი მსახიობი \n* 1969 : ნინო სალუქვაძე — ქართველი სპორტსმენი, მიზანში მსროლელი.\n* 1969 : გაბრიელ ბატისტუტა — 90-იანი წლების არგენტინელი ფეხბურთელი\n* 1969 : შიო (მუჯირი) — საქართველოს მართლმადიდებელი ეკლესიის ეპისკოპოსი\n* 1981: გოგა ბარბაქაძე —   კინოსა და თეატრის ქართველი მსახიობი.\n* 1984:დარენ ფლეტჩერი   — შოტლანდიელი ფეხბურთელი\n* 1986 : იოჰან ფონლანთენი  — შვეიცარიელი ფეხბურთელი\n* 1987 : ჰეიზერ მორისი — ამერიკელი მსახიობი, მომღერალი და მოცეკვავე.\n*1988: გიორგი გაბაიძე   — ქართველი პოეტი\n* 1991 : ვაჟა ტაბატაძე   — ქართველი ფეხბურთელი\n* 1994 : ჰარი სტაილზი —  ინგლისელი  მომღერალი\n\n== ამ დღეს გარდაცვლილნი ==\n* 1222 : ალექსი I — ტრაპიზონის იმპერატორი.\n* 1750 : ბაქარი — ქართველი სახელმწიფო და საზოგადო მოღვაწე, ქართლის ფაქტობრივი მეფე.\n* 1941 : ქეთევან ანდრონიკაშვილი (ზურაბიშვილი) — ქართველი მსახიობი.\n* 1957 : ფრიდრიხ პაულუსი — გერმანელი სამხედრო მოღვაწე.\n* 1966 : ბასტერ კიტონი — ამერიკელი კინომსახიობი.\n* 1976 : ვერნერ ჰაიზენბერგი — გერმანელი ფიზიკოსი .\n* 1977 : სპარტაკ ბაღაშვილი — ქართველი კინომსახიობი.\n* 1985 : იპოლიტე ხვიჩია — ქართველი მსახიობი.\n* 1998 : ჰალდოურ კილიან ლაქსნესი — ისლანდიელი მწერალი.\n* 2012 : ვისლავა შიმბორსკა — პოლონელი პოეტი.\n* 2015 : ალდო ჩიკოლინი — იტალიერი-ფრანგი პიანისტი.\n* 2021 : თემურ წიკლაური — ქართველი საესტრადო მომღერალი და მსახიობი.\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n** '''ანტონ მარტყოფელი''' \n** მაკარი დიდი\n** მარკოზ ეფესოელი\n** წმინდა ევფრასია\n** არსენი კერკირელი\n** მაკარი ალექსანდრიელი\n** მაკარი პეჩორელი\n\n== იხილეთ აგრეთვე ==\n\n\n'''სხვა თვეები:''' \n* \n\n0201", "url": "https://ka.wikipedia.org/wiki/1_თებერვალი", "length": 4363}
{"id": "1329", "title": "2 თებერვალი", "text": "'''2 თებერვალი''' — გრიგორიანული კალენდრის 33-ე დღე.  წლის ბოლომდე დარჩენილია 332 დღე (ნაკიან წელში - 333). \n\n\n== დღის მოვლენები ==\n* 1536 : ესპანელი პედრო დე მენდოზა აფუძნებს ბუენოს აირესს, არგენტინა.\n* 1653 : ახალი ამსტერდამი (მოგვიანებით გადაერქვა ნიუ-იორკი) დაფუძნდა.\n* 1812 : რუსეთი აფუძნებს ბეწვეულით ვაჭრობის კოლონიას ფორტ როსთან, კალიფორნიის სანაპიროზე.\n* 1848 : კალიფორნიის ოქროს ცხელება - სიმდიდრის მაძიებელი ჩინელი ემიგრანტებით დატვირთული პირველი გემი ჩამოდგა სან-ფრანცისკოს ყურესთან.\n* 1878 : საბერძნეთი თურქეთს ომს უცხადებს.\n* 1920 : საფრანგეთი მემელის ოკუპირებას ახდენს.\n* 1920 : ტარტუს სამშვიდობო შეთანხმებით რუსეთმა ცნო  ესტონეთის დამოუკიდებლობა.\n* 1933 : ადოლფ ჰიტლერი გერმანიის პარლამენტს შლის.\n* 1940 : ფრენკ სინატრას დებიუტი შედგა ტომი დორსის ორკესტრის თანხლებით.\n* 1943 : საბჭოთა ჯარებმა გაიმარჯვეს სტალინგრადთან. \n* 1967 : ამერიკის კალათბურთის ასოციაცია შეიქმნა.\n* 1971 : ბრიტანეთის საელჩო დუბლინში დაინგრა სისხლიანი კვირის პროტესტის ნიშნად.\n* 1989 : საბჭოთა ომი ავღანეთში - სამჭოთა კავშირის ბოლო სამხედრო კოლონა ტოვებს ქაბულს, ასრულებს რა ცხრა წლიან სამხედრო ოკუპაციას.\n* 1992 : თბილისში „სამხედრო საბჭოს“ ტერორისტებმა დახვრიტეს ეროვნული ხელისუფლების მომხრეთა მასობრივი, მშვიდობიანი საპროტესტო მსვლელობის მონაწილეები. საერთაშორისო სამართალდამცავი ორგანიზაციების მონაცემებით მოკლული იქნა 23 და დაჭრილი 183.\n\n== ამ დღეს დაბადებულნი ==\n* 1208 : ხაიმე I დამპყრობელი   — არაგონის მეფე\n* 1536 :  ტოიოტომი ჰიდეიოსი — ფეოდალური იაპონიის სახელმწიფო მოღვაწე და მხედართმთავარი.\n* 1841 :  ფრანსუა ალფონს ფორელი   — შვეიცარიელი ბუნებისმეტყველი და ექიმი.\n* 1865 : სიმონ  კლდიაშვილი  — ქართველი არქიტექტორი.\n* 1866 : სამსონ დუმბაძე  — ქართველი სამხედრო მოღვაწე\n* 1876 : პიუს XII —*   რომის პაპი    (1939–1958) \n* 1882 : ჯეიმზ ჯოისი  — ირლანდიელი მწერალი.\n* 1883 : აკიტა უძიაკუ — იაპონელი მწერალი.\n* 1891 : ანტონიო სენი  — იტალიელი პოლიტიკოსი. \n* 1892 : ბორის კუფტინი  — რუსი არქეოლოგი და ეთნოგრაფი. \n* 1892 : კუნო ჰოფმაისტერი — გერმანელი ასტრონომი\n* 1894 : საფიე ალი   — თურქი ექიმი.\n* 1896 : კაზიმირ კურატოვსკი  — პოლონელი მათემატიკოსი\n* 1896 : პეტრე   აღნიაშვილი   — რევოლუციური მოძრაობის მოღვაწე საქართველოსა და ამიერკავკასიაში.\n* 1901 : იაშა ჰეიფეცი  — ებრაელი მევიოლინე\n* 1901  :  იუსტინიანე  —  სრულიად რუმინეთის პატრიარქი (1948–1977 ).\n* 1902 : ხოსეპ სამიტიერი  — ესპანელი ფეხბურთელი\n*1912 :  მილვინა დინი  — ბრიტანელი კარტოგრაფი\n* 1922 :  სტოიანკა მუტაფოვა   — ბულგარელი მსახიობი. \n* 1926 :  ვალერი ჟისკარ-დ’ესტენი — ფრანგი პოლიტიკური და სახელმწიფო მოღვაწე\n* 1934 : ოთარ იოსელიანი  —   ქართველი კინორეჟისორი \n* 1946 : ისაიას აფევერკი   — ერიტრეის სახელმწიფო და პოლიტიკური მოღვაწე. \n*1946 : ალფა უმარ კონარე   — მალელი პოლიტიკური მოღვაწე.\n* 1952 :  პაკ კინ ჰე   — სამხრეთ კორეელი პოლიტიკოსი.\n* 1963 : ევა კესიდი — ამერიკელი ვოკალისტი\n* 1963:  ანდრეი კისკა  — სლოვაკი ფილანტროპი\n*1967 : გუბაზ სანიკიძე  — ქართველი პოლიტიკოსი\n*1970 : ვლადიმერ დგებუაძე  — ქართველი ძიუდოისტი.\n* 1977 : შაკირა —  კოლუმბიელი მომღერალი\n* 1980 : გრიგოლ  ბედიაშვილი   — ქართველი ფეხბურთელი\n* 1983  :   ვლადიმირ ვოსკობოინიკოვი —   ესტონელი ფეხბურთელი\n* 1983 : არსენ პავლოვი — უკრაინის აღმოსავლეთ ნაწილში განვითარებული სამხედრო კონფლიქტის მონაწილე\n* 1987 : ჟერარდ პიკე   — ესპანელი ფეხბურთელი\n* 1989 : ფელიპე ლიმა  — ბრაზილიელი ფეხბურთელი\n* 1989 : ივან პერიშიჩი  — ხორვატი ფეხბურთელი\n* 1990 : გოგიტა გოგატიშვილი  — ქართველი ფეხბურთელი\n* 1992 : ირაკლი ტაკიძე — ქართველი ფეხბურთელი\n== ამ დღეს გარდაცვლილნი ==\n* 1907 : მენდელეევი, დიმიტრი — რუსი ქიმიკოსი. \n* 1925 : ჰევისაიდი, ოლივერ — ინგლისელი ფიზიკოსი და მათემატიკოსი\n* 1952 : კალისტრატე  — საქართველოს კათოლიკოს-პატრიარქი\n* 1967 : არტემ ერქომაიშვილი — ქართველი  ლოტბარი\n* 2005 : მაქს შმელინგი —  გერმანელი სპორტსმენი\n* 2014 : ფილიპ სეიმურ ჰოფმანი — ამერიკელი მსახიობი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n**  '''ექვთიმე აღმსარებელი (კერესელიძე)''' \n** ექვთიმე დიდი\n** ინა, პინა და რიმა\n** წმინდა ვასი, წმინდა ევსევი, წმინდა ევტიქი და წმინდა ვასილიდა\n** წმინდა ზაქარია\n\n== იხილეთ აგრეთვე ==\n\n\n'''სხვა თვეები:''' \n* \n\n0202", "url": "https://ka.wikipedia.org/wiki/2_თებერვალი", "length": 4016}
{"id": "1330", "title": "3 თებერვალი", "text": "'''3 თებერვალი''' — გრიგორიანული კალენდრის 34-ე დღე. წლის ბოლომდე დარჩენილია 331 დღე (ნაკიან წელში - 332). \n\n\n== დღის მოვლენები ==\n* 1451 : სულთანი მეჰმედ II ოსმალეთის იმპერიის ტახტის მფლობელი ხდება.\n* 1509 : პორტუგალიამ დაიპყრო ინდოეთის ოლქი დიუ.\n* 1690 : მასაჩუსეტსის კოლონიამ ამერიკაში პირველი ქაღალდის ფული გამოუშვა.\n* 1783 : ამერიკის რევოლუცია - ესპანეთმა აშშ-ის დამოუკიდებლობა ცნო.\n* 1809 : ილინოისის ტერიტორია დაფუძნდა.\n* 1815 : პირველი კომერციული ყველის წარმოების ქარხანა გაიხსნა (შვეიცარია).\n* 1867 : პრინცი მუცუჰიტო ხდება იაპონიის იმპერატორი მეიძი.\n* 1870 : აშშ-ის კონსტიტუციის მე-15 შესწორება შევიდა ძალაში.\n* 1913 : აშშ-ოს კონსტიტუციის მე-16 შესწორების რატიფიკაცია მოხდა, რომელმაც უფლება მისცა შტატებს ადგილობრივი საშემოსავლო გადასახადი დაეწესებინათ.\n* 1931 : The Star Spangled Banner გახდა აშშ–ის ჰიმნი.\n* 1944 : აშშ-ის შეიარაღებული ძალები იღებენ მარშალის კუნძულებს.\n* 1969 : კაიროში, იასირ არაფატი დაინიშნა პალესტინის განთავისუფლების ორგანიზაციის ლიდერად პალესტინელთა ეროვნულ კონგრესზე.\n* 1972 : ზამთრის ოლიმპიადა პირველად ჩატარდა აზიაში, საპორო, იაპონია.\n* 2009 : \n** ირანმა ორბიტაზე გაუშვა ომიდი, ამ ქვეყანაში აწყობილი პირველი თანამგზავრი.\n** უმცირესი ეგზოპლანეტა, რომლის დიამეტრის დადგენა შეიძლება, COROT-Exo-7b აღმოაჩინეს.\n* 2019 : ნაიიბ ბუკელე სალვადორის პრეზიდენტად აირჩიეს.\n\n== ამ დღეს დაბადებულნი ==\n*1683 : სიმონ ბატონიშვილი — ქართლის სამეფოს პოლიტიკური მოღვაწე\n* 1747 : სემიუელ ოსგუდი  — აშშ-ის ფოსტის პირველი ხელმძღვანელი.\n* 1758 : ვალენტინ ვოდნიკი — სლოვენი პოეტი\n* 1809 : ფელიქს მენდელსონი — გერმანელი კომპოზიტორი\n* 1815 : ედუარდ ჯეიმზ როი — ლიბერიის სახელმწიფო და პოლიტიკური მოღვაწე\n* 1821 : ელიზაბეთ ბლეკუელი — ამერიკელი მედიკოსი ქალი. \n* 1862 : ხოაკინ დისენტა  — ესპანელი ჟურნალისტი\n* 1868 :  ანასტასია ერისთავი-ხოშტარია — ქართველი ნოველისტი.\n* 1870 : ადა ნეგრი — იტალიელი პოეტი ქალი.\n* 1874 : გერტრუდ სტაინი  — ამერიკელი მწერალი, საზოგადო მოღვაწე.\n* 1887 : გეორგ თრაქლი  — ავსტრიელი პოეტი.\n* 1889 : კონსტანტინე   ერისთავი  — ქართველი ქირურგი\n* 1889 : რისტო რიუტი — ფინელი პოლიტიკური მოღვაწე.\n* 1892 : ხუან ნეგრინი - ესპანეთის პრემიერ-მინისტრი\n* 1898 : ალვარ აალტო  — ფინელი არქიტექტორი და დიზაინერი. \n* 1899 : ჟუან კაფე ფილიუ — ბრაზილიელი პოლიტიკური მოღვაწე\n* 1906 : მიხეილ ჯაფარიძე — ქართველი დრამატურგი\n* 1907 : გიორგი  კაჭახიძე — ქართველი პოეტი\n* 1915 : ბორის პაიჭაძე  — ქართველი ფეხბურთელი.\n* 1947 : პოლ ოსტერი — ამერიკელი მწერალი.\n* 1948 : კარლუშ ბელუ — რომაულ-კათოლიკური ეკლესიის ეპისკოპოსი\n* 1951 : ბლეზ კომპაორე — ბურკინა-ფასოს სახელმწიფო და სამხედრო მოღვაწე.\n*1958 :  გრეგორი  მენკიუ — ამერიკელი მაკროეკონომისტი.\n* 1960 :  დავითი — ალავერდის ეპარქიის მიტროპოლიტი.\n*1960 : იოახიმ ლევი — გერმანელი სპორტსმენი.\n*1968 : მანანა კობახიძე — ქართველი პოლიტიკოსი.\n*1971: სარა კეინი — ინგლისელი დრამატურგი. \n* 1971 : სოსო ლიპარტელიანი — ქართველი ძიუდოისტი. \n* 1978 : ჟოან კაპდევილა — კატალონიელი ფეხბურთელი\n*1988  : გრეგორი ვან დერ ვილი — ნიდერლანდელი ფეხბურთელი\n* 1990 : ანა ტატიშვილი — ქართველი ჩოგბურთელი.\n\n== ამ დღეს გარდაცვლილნი ==\n* 1468 : გუტენბერგი, იოჰან — გერმანელი გამომგონებელი, პირველი მესტამბე ევროპაში\n* 1857 : მიხეილ გლინკა — რუსი კომპოზიტორი\n* 1922 : პეტრე გრუზინსკი — ქართველი საზოგადო მოღვაწე\n* 1924 : უილსონი, ვუდრო — აშშ-ის 28-ე პრეზიდენტი (1913— 1921)\n* 1952 : კალისტრატე — სრულიად საქართველოს კათოლიკოს-პატრიარქი და მცხეთა-თბილისის მთავარეპისკოპოსი 1932–1952 წლებში\n* 2000 : სულიკო ჟღენტი — ქართველი კინოდრამატურგი\n* 2005 : ჟვანია, ზურაბ — ქართველი პოლიტიკოსი, პრემიერ-მინისტრი (2003—2005)\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** მაქსიმე აღმსარებელი \n** წმინდა ნეოფიტე\n** ინა, პინა და რიმა\n** წმინდა ევგენი, წმინდა კანდიდი, წმინდა ვალერინე და წმინდა აკვილა  \n** აგნია ქალწული\n** წმინდა ანასტასი\n** მაქსიმე ბერძენი\n** ნეოფიტე ვათოპედელი\n\n== იხილეთ აგრეთვე ==\n\n\n'''სხვა თვეები:''' \n* \n\n0203", "url": "https://ka.wikipedia.org/wiki/3_თებერვალი", "length": 3798}
{"id": "1331", "title": "4 თებერვალი", "text": "'''4 თებერვალი''' — გრიგორიანული კალენდრის 35-ე დღე.  წლის ბოლომდე დარჩენილია 330 დღე (ნაკიან წელში - 331). \n\n== დღის მოვლენები ==\n\n* 211 : გარდაიცვალა რომის იმპერატორი სეპტიმიუს სევერუსი და ხელისუფლება კარაკალას და გალას გადაუვიდა.\n* 362 : რომის იმპერატორმა იულიანემ გამოსცა ედიქტი, რომლითაც იმპერიაში ყველა რელიგია გაათანასწორა.\n* 960 : ჩინეთის იმპერატორი ჟაო კუანგინი გახდა, რომელმაც სონგის დინასტიას დაუდო დასაბამი.\n* 1703 : ედოში (ტოკიო) 46-მა რონინმა (47-დან) სეპუკუ (რიტუალური თვითმკვლეობა) ჩაიტარა მათი ბატონის სიკვდილის ასანაზღაურებლად.\n* 1789 : ჯორჯ ვაშინგტონი ერთხმად აირჩიეს აშშ-ის პირველ პრეზიდენტად (აშშ-ის საარჩევნო კოლეგიის მიერ).\n* 1792 : ჯორჯ ვაშინგტონი ხელმეორე ვადით აირჩიეს ერთხმად აშშ-ის პრეზიდენტად.\n* 1794 : საფრანგეთის კანონმდებლობით მონობა აიკრძალა რესპუბლიკის ყველა ტერიტორიაზე (კოლონიების ჩათვლით).\n* 1810 : ბრიტანეთის საზღვაო ფლოტმა გვადალუპე აიღო.\n* 1859 : ეგვიპტეში სინაის კოდექსი აღმოაჩინეს.\n* 1899 : ფილიპინებისა და აშშ-ის ომი დაიწყო.\n* 1936 : რადიუმ E პირველი სინთეტიურად მიღებული რადიოაქტიური ელემენტი გახდა.\n* 1945 : დაიწყო ყირიმის კონფერენცია.\n* 1948 : ცეილონი (შრი-ლანკა) დამოუკიდებელი გახდა.\n* 1976 : გვატემალასა და ჰონდურასში მიწისძვრამ 22000 ადამიანი იმსხვერპლა.\n* 1992 : უგო ჩავესმა სამხედრო გადატრიალებით ვენესუელის პრეზიდენტი კარლოს ანდრეს პერესის მთავრობა დაამხო.\n* 1999 : უგო ჩავესი ვენესუელის პრეზიდენტად აირჩიეს.\n* 2003 : იუგოსლავიის ფედერაციულ რესპუბლიკას ოფიციალურად სერბეთი და მონტენეგრო დაარქვეს.\n* 2004 : შეიქმნა სოციალური ქსელი - FACEBOOK .\n* 2009 : დღემდე ცნობილი უდიდესი გველი ტიტანობოას გაქვავებული ნარჩენები აღმოაჩინეს კოლუმბიაში.\n* 2013 : არქეოლოგებმა მოახდინეს ლესტერში აღმოჩენილი ადამიანის გვამის იდენტიფიცირება და დაადგინეს, რომ იგი რიჩარდ III-ს ეკუთვნის.\n\n== ამ დღეს დაბადებულნი ==\n* 1667 : ალესანდრო მანიასკო   — იტალიელი ფერმწერი. \n* 1740 : კარლ მიკაელ ბელმანი  — შვედი პოეტი.\n* 1833 : ანდრეს აველინო კასერესი — პერუელი სამხედრო და პოლიტიკური მოღვაწე.\n* 1851 : სერგეი ნიკიტინი   — რუსი გეოლოგი\n* 1868 : სიმონ  ესაძე   — ქართველი სამხედრო ისტორიკოსი\n* 1871 : ფრიდრიხ ებერტი  — გერმანელი   პოლიტიკოსი\n* 1879 : ვილჰელმ ფონ გაილი  — გერმანელი იურისტი და პოლიტიკოსი \n* 1879 : ბარბარე ყიფიანი   — ქართველი ექიმი\n* 1881 : კლიმენტ ვოროშილოვი  — რუსი სამხედრო მოღვაწე  \n* 1884 : ალექსანდრე მაჭავარიანი   — ქართველი ექიმი, მეცნიერი.\n* 1891 : იური ლოსმანი    — ესტონელი მძლეოსანი \n* 1897 : ლუდვიგ ერჰარდი  — გერმანელი სახელმწიფო მოღვაწე.\n* 1900 : ჟაკ პრევერი  — ფრანგი პოეტი.\n* 1904 : ჟორჟ სადული  — ფრანგი ისტორიკოსი, თეორეტიკოსი და კინოკრიტიკოსი.\n* 1907 : ოტო ოლენდორფი  — „სს“-ის გრუპენფიურერი, „სდ-ს სპეცჯგუფის“ მეთაური და „რსჰა III“-ის შეფი.\n* 1910 : ვსევოლოდ ზენკოვიჩი  — რუსი გეოგრაფი.\n* 1913 : როზა პარკსი — აფრიკელ-ამერიკელი სამოქალაქო უფლებების დამცველი\n* 1917 : აღა მუჰამედ იაჰია ხანი — პაკისტანელი სახელმწიფო მოღვაწე\n* 1921 : ლიუთფი ზადე  — აშშ-ში მოღვაწე აზერბაიჯანელი მათემატიკოსი\n* 1921 : კონსტანტინე წერეთელი  — ქართველი ენათმეცნიერი.\n* 1927 : რევაზ გამყრელიძე  — საქართველოსა და რუსეთში მოღვაწე ქართველი მათემატიკოსი\n* 1930 : ბორისლავ პეკიჩი   — სერბული წარმოშობის იუგოსლავიელი მწერალი\n* 1931 : მარია ესტელა   მარტინეს დე პერონი   — პირველი ქალი პრეზიდენტი არგენტინასა და დასავლეთ ნახევარსფეროში.\n* 1936 : ათანასე    — რუსთავისა და მარნეულის ეპარქიის მიტროპოლიტი 1996–2009 \n* 1943 : ვანდა რუტკევიჩი  — პოლონელი ალპინისტი. \n* 1947 : დენ ქუეილი   — აშშ-ის 44-ე ვიცე-პრეზიდენტი (1989–1993)\n* 1948 : ვიქტორ დომუხოვსკი  — ქართველი ფიზიკოსი, პოლიტიკოსი.\n* 1948 : რამ ბარან იადავი   — ნეპალელი პოლიტიკოსი და ფიზიკოსი \n* 1948 : ელის კუპერი  — ამერიკელი როკ-მომღერალი \n* 1954 : ანდრეი კარლოვი   — რუსი დიპლომატი\n* 1955 : მიკულაშ ძურინდა — სლოვაკი პოლიტიკოსი.\n* 1962 : ვლადიმერ აფციაური  — ქართველი მოფარიკავე\n* 1975 : ნატალი იმბრულია  — ავსტრალიელი მომღერალი\n* 1977 : გევინ დეგრო   — ამერიკელი  მუსიკოსი.\n* 1985 : გოგი ფიფია   — ქართველი ფეხბურთელი\n* 1986 : გიორგი გამყრელიძე  — ქართველი კალათბურთელი.\n* 1994 : გიორგი ერისთავი  — ქართველი ფეხბურთელი\n\n== ამ დღეს გარდაცვლილნი ==\n* 211 : სეპტიმიუს სევერუსი — რომის იმპერატორი\n* 708 : სიზინუსი — რომის პაპი\n* 869 : წმინდა კირილე — სლავთა ბერძენი განმანათლებელი\n* 1694 : ნატალია ნარიშკინა — რუსეთის დედოფალი\n* 1791 : ბესიკი — ქართველი პოეტი და დიპლომატი.\n* 1928 : ჰენდრიკ ლორენცი — ჰოლანდიელი ფიზიკოსი\n* 1940 : ნიკოლაი იეჟოვი — ნკვდ-ის კომისარი\n* 1945 : იუსუფ ჰაბიბი — ტაჯიკი პოეტი\n* 2019 : \n** გურანდა გაბუნია — ქართველი მსახიობი\n** შავი პრინცი — ქართველი რეპერი\n\n== დღესასწაულები ==\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n** ტიმოთე მოციქული \n** ანასტასი სპარსი\n** წმიდა მოწამენი: ეპისკოპოსნი: მანუელი, გიორგი, პეტრე და ლეონტი; ხუცესნი: სიონია, გაბრიელი, იოანე, ლეონტი, პაროდი და სხვა 377-ნი\n* აგრეთვე:\n** შრი-ლანკა : დამოუკიდებლობის დღე (1948).\n\n== იხილეთ აგრეთვე ==\n'''სხვა თვეები:'''\n* \n\n0204", "url": "https://ka.wikipedia.org/wiki/4_თებერვალი", "length": 4736}
{"id": "1332", "title": "5 თებერვალი", "text": "'''5 თებერვალი''' — გრიგორიანული კალენდრის 36-ე დღე.  წლის ბოლომდე დარჩენილია 329 დღე (ნაკიან წელში - 330). \n\n\n== დღის მოვლენები ==\n* 1576 : ანრი ნავარელმა კათოლიციზმი მიიღო, საფრანგეთის ტახტზე პრეტენზიების წამოსაყენებლად.\n* 1597 : იაპონიაში ქრისტიანების ჟლეტა დაიწყო.\n* 1885 : ბელგიის მეფე ლეოპოლდ II-მ ჩამოაყალიბა კონგო.\n* 1917 : მექსიკამ კონსტიტუცია მიიღო.\n* 1962 : საფრანგეთის პრეზიდენტმა შარლ დე გოლმა ალჟირს დამოუკიდებლობა მისცა.\n* 1968 : ვიეტნამის ომი: ხე სანის ბრძოლა დაიწყო.\n* 1979 : აიათოლა ხომეინიმ ირანის ისლამური რესპუბლიკა გამოაცხადა.\n* 2012 : ეროვნული კოალიციის პარტიის წევრი საული ნიინისტე ფინეთის პრეზიდენტად აირჩიეს.\n\n== ამ დღეს დაბადებულნი ==\n* 1788 : რობერტ პილი   — გაერთიანებული სამეფოს პრემიერ მინისტრი\n* 1802 : მარი ბროსე —  ფრანგი აღმოსავლეთმცოდნე და ქართველოლოგი.\n* 1810 : ულე ბული   — ნორვეგიელი მევიოლინე და კომპოზიტორი. \n* 1858 : ეკატერინე (კეკე) გიორგის ასული გელაძე–ჯუღაშვილი   — იოსებ სტალინის დედა.\n* 1864 : მელიტონ კელენჯერიძე — ქართველი საზოგადო მოღვაწე, პედაგოგი, ფოლკლორისტი  \n* 1875 : გონსალო კეიპო დე ლიანო  — ესპანელი სამხედრო ლიდერი\n* 1877 : ვლადიმერ მინორსკი — რუსი აღმოსავლეთმცოდნე.\n* 1889 : რეჯეფ ფექერი  — თურქი სამხედრო და პოლიტიკური მოღვაწე\n* 1914 : უილიამ სიუარდ ბეროუზი  — ამერიკელი ავანგარდისტი მწერალი\n* 1914 : ალან ლოიდ ჰოჯკინი  —  ნობელის პრემიის ლაურეატი ფიზიოლოგიასა და მედიცინაში (1963)\n* 1915 : რობერტ ჰოფშტადტერი   —  ნობელის პრემიის ლაურეატი ფიზიკის დარგში (1961).\n* 1916 : გრიგოლ  ბუაჩიძე   — საბჭოთა კავშირის გმირი\n* 1920 : ლედა მილევა — ბულგარელი პოეტი\n*1932 : ჩეზარე მალდინი — იტალიელი მწვრთნელი და ფეხბურთელი.\n* 1936 : კენეთ სილვერმანი   — ნიუ-იორკის უნივერსიტეტის დამსახურებული პროფესორი \n* 1940 :  ჰანს რუდოლფ გიგერი —  შვეიცარიელი მხატვარი, მოქანდაკე და დეკორაციების დიზაინერი\n* 1943 : მაიკლ მენი   — ამერიკელი კინორეჟისორი, პროდიუსერი და სცენარისტი. \n* 1943 : დუშან უჰრინი  — ჩეხი ყოფილი ფეხბურთელი და მწვრთნელი\n* 1946 : შარლოტ რემპლინგი —  ინგლისელი მსახიობი.\n* 1953 : ზურაბ ჭავჭავაძე   — ქართველი დისიდენტი\n* 1962 : ირინე კვაჭაძე  — ქართველი ფიზიოლოგი\n* 1962 : ჯენიფერ ჯეისონ ლი —  კინოსა და თეატრის  ამერიკელი მსახიობი.\n* 1965 : გეორგე ჰაჯი — რუმინელი ფეხბურთელი.\n* 1968 : მევლუთ ჩავუშოღლუ  — თურქი პოლიტოკოსი\n* 1969 : მაიკლ შინი — ბრიტანელი მსახიობი. \n*1974:  ლევან იზორია — საქართველოს თავდაცვის მინისტრი 2016 წლიდან.\n* 1981 : ჯული ზენატი — ფრანგი პოპ-მომღერალი.\n* 1984 : კარლოს ტევესი — არგენტინელი ფეხბურთელი.\n* 1985 : კრიშტიანუ რონალდუ — პორტუგალიელი ფეხბურთელი.\n* 1987 : დარენ კრისი  — ამერიკელი მსახიობი\n* 1992 : ნეიმარი — ბრაზილიელი ფეხბურთელი.\n* 1995 : ადნან იანუზაი — ბელგიელი ფეხბურთელი.\n\n== ამ დღეს გარდაცვლილნი ==\n* 1522 : ჯოვანი ბატისტა მორონი — იტალიელი მხატვარი.\n* 1862 : ალექსანდრე ბაგრატიონ-იმერეტინსკი — რუსეთის არმიის გენერალ-ადიუტანტი.\n* 1925 : ანტი აარნე — ფინელი ფოლკლორისტი.\n* 1979 : გრამიტონ ასათიანი — ქართველი გინეკოლოგი.\n* 2013 : რეინალდო გარგანო — პოლიტიკოსი და ურუგვაის საგარაეო საქმეთა მინისტრი.\n* 2019 : ვანო ზოდელავა — თბილისის ყოფილი მერი\n* 2020 : კირკ დაგლასი — ამერიკელი მსახიობი\n* 2023 : პერვეზ მუშარაფი — პაკისტანის ყოფილი პრეზიდენტი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** კლიმი ანკვირელი და მოწამე აღათანგელოსი \n** მაქსიმე ასურელი\n** სალამან მდუმარე  \n** პავლიანე მოწყალე\n\n== იხილეთ აგრეთვე ==\n\n'''სხვა თვეები:''' \n* \n\n0205", "url": "https://ka.wikipedia.org/wiki/5_თებერვალი", "length": 3291}
{"id": "1333", "title": "6 თებერვალი", "text": "'''6 თებერვალი''' — გრიგორიანული კალენდრის 37-ე დღე.  წლის ბოლომდე დარჩენილია 328 დღე (ნაკიან წელში - 329). \n\n\n== დღის მოვლენები ==\n* 337 : იულიუს I აირჩიეს რომის პაპად.\n* 1774 : სოლომონ I ანადგურებს ლეკთა და ოსმალთა ჯარებს.\n* 1788 : მასაჩუსეტსი გახდა აშშ-ის მე-6 შტატი.\n* 1946 : კორეაში შეიქმნა დროებითი მთავრობა. 38-ე პარალელით ქვეყანა გაიყო ორ ზონად: ჩრდილოეთი – საბჭოთა, სამხრეთი – ამერიკული.\n* 1952: ელისაბედ II ბრიტანეთის დედოფალი ხდება.\n* 2008 : ბათუმის პორტი და ნავთობტერმინალი ყაზახურმა სახელმწიფო კომპანია ყაზმუნაიგაზმა შეიძინა.\n* 2010 : საქართველოს მორაგბეთა ეროვნული ნაკრები ერთა თასზე პირველ შეხვედრას ატარებს.\n* 2023 : თურქეთში, სირიის საზღვართან, 7,8 M<sub>w</sub> სიმძლავრის მიწისძვრა  მოხდა.\n\n== ამ დღეს დაბადებულნი ==\n*1664 : მუსტაფა II  — ოსმალეთის იმპერიის სულთანი 1695-1703 წლებში\n* 1665 : ანა —   ინგლისის და შოტლანდიის გაერთიანების შემდეგ დიდი ბრიტანეთის პირველი მეფე\n* 1748 : ადამ ვაისჰაუპტი  — გერმანელი ფილოსოფოსი\n* 1756 :  აარონ ბური — ამერიკელი პოლიტიკოსი\n* 1807 :ეგნატე ბრიანჩანინოვი   — სევასტოპოლელი ეპისკოპოსი\n* 1832 : ჯონ ბრაუნ გორდონი  — კონფედერაციული შტატების არმიის გენერალ-მაიორი.\n* 1833 : ხოსე მარია დე პერედა   — ესპანეთის  ნოველისტი.\n* 1879 : პედრო აგირე სერდა  — ჩილელი სახელმწიფო მოღვაწე\n* 1903 :  სიკო  დოლიძე  — ქართველი კინორეჟისორი და სცენარისტი.\n* 1911 : რონალდ რეიგანი  —  აშშ-ის მე-40 პრეზიდენტი (1981–1989)\n* 1911 : დიმიტრი თავაძე   — ქართველი მხატვარი, სცენოგრაფი.\n* 1912 : ევა   ბრაუნი  — წლების მანძილზე იყო ადოლფ ჰიტლერის რჩეული\n* 1917 : ჟა ჟა გაბორი  — უნგრელ-ამერიკელი მსახიობი.\n* 1921 : მიხეილ თუმანიშვილი  — ქართველი რეჟისორი.\n* 1932: ფრანსუა ტრიუფო  — ფრანგი რეჟისორი\n* 1945 : ბობ მარლი — იამაიკელი მუსიკოსი და მომღერალი.\n* 1950: ნატალი კოული  — ამერიკელი მომღერალი\n* 1952 : სტივენ კალაჰანი   — ამერიკელი მწერალი\n* 1954 : ავთანდილ იაშვილი —  ქართველი ბიზნესმენი და საზოგადო მოღვაწე\n* 1959 : კენ ნელსონი   — ბრიტანელი პროდიუსერი.\n* 1963 : ხოსეპ ბართომეუ   — ესპანელი მეწარმე.\n* 1971: ზურაბ გეწაძე   — ქართველი რეჟისორი და მსახიობი\n* 1971 : მელისა დოდა  — ალბანელი პოლიტიკოსი. \n* 1986 : სოფო ნიჟარაძე  — ქართველი მომღერალი\n* 1992 : კონსტანტინე გაბაშვილი — ქართველი ფეხბურთელი\n*1992 : სოლომონ   კვირკველია   — ქართველი ფეხბურთელი\n== ამ დღეს გარდაცვლილნი ==\n* 1791 : ბესიკი — ქართველი პოეტი და პოლიტიკური მოღვაწე.\n* 1793 : კარლო გოლდონი — იტალიელი დრამატურგი.\n* 1952 : ჯორჯ VI — დიდი ბრიტანეთის მეფე.\n* 2024 : სებასტიან პინიერა — ჩილეს ყოფილი პრეზიდენტი.\n\n== დღესასწაულები ==\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** დედა ქსენია \n** ბაბილა, ტიმოთე და აღაპი\n** ღირსი მაკედონი\n** ქსენია პეტერბურგელი  \n** ღირსი დიონისე\n** პავლე, პავსირიუსი და თეოდოტიონი\n** ფილონი კოლპასტიელი\n** გერასიმე ველიკოპერმელი\n** იოანე ყაზანელი\n\n* აგრეთვე:\n** ახალი ზელანდია : ახალი ზელანდიის დღე (1840).\n** ლაპლანდია : ლაპონების (საამების) ეროვნული დღე.\n\n== იხილეთ აგრეთვე ==\n\n\n\n\n'''სხვა თვეები:''' \n* \n\n0206", "url": "https://ka.wikipedia.org/wiki/6_თებერვალი", "length": 2872}
{"id": "1335", "title": "7 თებერვალი", "text": "'''7 თებერვალი''' — გრიგორიანული კალენდრის 38-ე დღე.  წლის ბოლომდე დარჩენილია 327 დღე (ნაკიან წელში - 328).\n \n\n== დღის მოვლენები ==\n* 457 : ლეონ I გახდა ბიზანტიის იმპერატორი.\n* 1238 : მონღოლებმა რუსეთის ქალაქი ვლადიმირი დაწვეს.\n* 1550 : იულიუს III რომის პაპი გახდა.\n* 1795 : აშშ-ის კონსტიტუციის XI ჩასწორების რატიფიცირება მოხდა.\n* 1898 : ემილ ზოლას ასამართლებენ დეფამაციისთვის სტატიაში „მე ბრალს ვდებ!“.\n* 1904 : ხანძარმა ბალტიმორში (მერილენდი) 1500 შენობა გაანადგურა 30 საათში.\n* 1914 : ჩარლზ ჩაპლინი პირველად გამოჩნდა ეკრანზე მის პირველ ფილმში „საბავშვო ავტორალი ვენეციაში“.\n* 1962 : აშშ-მა აკრძალა კუბიდან ნებისმიერი იმპორტი და ექსპორტი.\n* 1964 : The Beatles ნიუ-იორკში ჩავიდა პირველი ამერიკული ტურნეს ფარგლებში.\n* 1965 : აშშ-ის ავიაციამ დაიწყო ვიეტნამის დემოკრატიული რესპუბლიკის ტერიტორიის დაბომბვა.\n* 1974 : გრენადა დიდი ბრიტანეთისგან დამოუკიდებელი ხდება.\n* 1990 : საბჭოთა კავშირის დაშლა — საბჭოთა კომპარტიის ცენტრალურმა კომიტეტმა ძალაუფლებაზე მონოპოლია დათმო.\n* 1991 : ჰაიტის პირველი დემოკრატიულად არჩეული პრეზიდენტი ჟან-ბერტრან არისტიდის ინაუგურაცია შედგა.\n* 1992 : მაასტრიხტის ხელშეკრულებას მოაწერეს ხელი, რამაც დასაბამი მისცა ევროპის კავშირს.\n* 2009 :\n** ვიქტორიაში (ავსტრალია) ტყის ხანძარმა სულ მცირე 173 ადამიანი იმსხვერპლა.\n** მადაგასკარის პოლიციამ ცეცხლი გაუხსნა მშვიდობიან მომიტინგეებს ანტანანარივუში, რამაც სულ მცირე 50 ადამიანი იმსხვერპლა.\n* 2010 : \n** ეროვნულ–ლიბერალი ლაურა ჩინჩილია აირჩიეს კოსტა-რიკის პრეზიდენტად.\n** რეგიონების პარტიის ლიდერი ვიქტორ იანუკოვიჩი  აირჩიეს უკრაინის პრეზიდენტად.\n* 2012 : მალდივის პრეზიდენტის მოჰამედ ნაშიდის გადაგომის შემდეგ მოჰამედ ვაჰიდ ჰასანი  ქვეყნის მეთაური გახდა.\n* 2014 :  სოჭში 2014 წლის ზამთრის ოლიმპიადა გაიხსნა.\n* 2021 : ინდოეთის უტარაკჰანდის შტატში მყინვარის მოწყვეტამ წყალდიდობა გამოიწვია, რასაც მსხვერპლი მოჰყვა.\n\n== ამ დღეს დაბადებულნი ==\n*1102 : მატილდა  —  ქორწინების შედეგად იყო საღვთო რომის იმპერატრიცა\n* 1478 : ტომას მორი — ინგლისელი მწერალი და პოლიტიკოსი.\n* 1812 : ჩარლზ დიკენსი — ინგლისელი მწერალი.\n* 1812 : ივანე   მუხრანბატონი  — მსხვილი ქართველი მემამულე, რუსეთის არმიის გენერალ-ლეიტენანტი.\n* 1860 : ვლადიმერ აღნიაშვილი — ქართველი საზოგადო მოღვაწე.\n* 1870 : ალფრედ ადლერი  — ავსტრიელი ექიმი და ფსიქოთერაპევტი.\n*1875 : პაულ ფონ ელც-რიუბენახი   — გერმანელი სახელმწიფო მოღვაწე. \n*1877 : გოდფრი ჰაროლდ ჰარდი  — ინგლისელი მათემატიკოსი\n* 1885 : სინკლერ ლუისი — ამერიკელი მწერალი.\n* 1893: სუძუკი მოსაბურო   — იაპონიის  საზოგადო მოღვაწე.\n*1901:  კლემენტინა დე ჟესუსი  — ბრაზილიელი სამბას მომღერალი.\n* 1909 : სერგო ქობულაძე  — ქართველი მხატვარი.\n* 1919: დეზმონდ დოსი  — ამერიკელი საველე ექიმი.\n*1925 : რომოლო ვალი   — იტალიელი მსახიობი.\n*1927 : გივი კვანჭახაძე   — ქართველი ჰიგიენისტი\n* 1937 : ანზორ ჟვანია  — ქართველი მსახიობი. \n* 1940 : ტონი ტანი  — სინგაპურელი პოლიტიკოსი, ბანკირი და მათემატიკოსი.\n* 1946 : ექტორ ბაბენკო  — არგენტინაში დაბადებული ბრაზილიელი კინორეჟისორი\n* 1946 : პიტ პოსტლეთუეიტი   — ინგლისელი მსახიობი.\n* 1947 : ტატიანა ჩერნიგოვსკაია — რუსი მეცნიერი\n*1956 : ზინაიდა გრეჩანი  — მოლდოველი პოლიტიკოსი\n* 1964 : კარლო კაჭარავა — ქართველი მხატვარი.\n* 1964 : ლევან ურუშაძე  — ქართველი ისტორიკოსი, პოლიტოლოგი და პუბლიცისტი. \n* 1974  : Nujabes  — იაპონელი მუსიკოსი და პროდიუსერი\n*1978 : დანიელ ვან ბეიტენი  — ყოფილი ბელგიელი ფეხბურთელი\n* 1978 : ეშტონ კაჩერი  — ამერიკელი მსახიობი. \n* 1979 : ტავაკულ კარმანი   —   2011 წლის ნობელის პრემიის ლაურეატი მშვიდობის განმტკიცების დარგში \n* 1983 : ფედერიკო მარკეტი  — იტალიელი ფეხბურთელი.\n* 1986 : გიორგი ცინცაძე — ქართველი კალათბურთელი.\n*1986 : ჯეიმზ დინი — ამერიკელი პორნო მსახიობი და პორნოგრაფიული ფილმების რეჟისორი. \n*1987 : ლაშა ფარღალავა   — ქართველი კალათბურთელი.\n* 1990 : ჯანლუკა ლაპადულა  — იტალიელი ფეხბურთელი. \n* 1992 : სერხი რობერტო  — ესპანელი ფეხბურთელი\n* 1993 : ლაშა მჭედლიშვილი  — ქართველი ფეხბურთელი\n* 1995 : გაელ ანდონიანი  — სომეხი ფეხბურთელი\n\n== ამ დღეს გარდაცვლილნი ==\n* 1815 : სოლომონ II —  იმერეთის მეფე  \n* 1878 : პიუს IX —  რომის პაპი  \n* 1932 : თუმანიშვილ-წერეთელი, ანასტასია — ქართველი საბავშვო მწერალი.\n* 1962 : ბერძენიშვილი, გრიგოლ — ქართველი დრამატურგი.\n* 2024 : აზარაშვილი, ვაჟა — ქართველი კომპოზიტორი.\n\n== დღესასწაულები ==\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** '''გაბრიელ ქიქოძე''' \n** გრიგოლი ღვთისმეტყველი \n** წმინდა მოწამენი ფელიციტა და შვიდნი ძენი მისნი: იანუარი, ფელიქსი, ფილიპე, სილუანი, ალექსანდრე, ვიტალი და მერციალი\n** პოპლი ასური  \n** მარი მგალობელი\n** მოსე ნოვგოროდელი\n\n* აგრეთვე:\n** გრენადა : დამოუკიდებლობის დღე (1974).\n\n== იხილეთ აგრეთვე ==\n\n'''სხვა თვეები:'''\n* \n\n0207", "url": "https://ka.wikipedia.org/wiki/7_თებერვალი", "length": 4470}
{"id": "1336", "title": "8 თებერვალი", "text": "'''8 თებერვალი''' — გრიგორიანული კალენდრის 39-ე დღე.  წლის ბოლომდე დარჩენილია 326 დღე (ნაკიან წელში - 327).\n\n== დღის მოვლენები ==\nright|110px|მინი|მარიამ სტიუარტი\n* 421 : კონსტანტინე III დასავლეთ რომის იმპერატორი გახდა.\n* 1587 : შოტლანდიის დედოფალი მარიამ სტიუარტი სიკვდილით დასაჯეს ბაბინგტონის შეთქმულებაში მხილების გამო, რომლის მიზანი მისი ბიძაშვილის, ინგლისის დედოფალი ელისაბედ I-ის მკვლელობა იყო.\n* 1692 : სალემში, მასაჩუსეტსი, სალემის ჯადოქართა სამსჯავრო იწყება.\n* 1724 : პეტრე I-ის განკარგულებით რუსეთის მეცნიერებათა აკადემია დაარსდა.\n* 1849 : ახალი რომის რესპუბლიკა დაარსდა.\n* 1904 : იაპონელებმა თავდასხმა მოაწყვეს რუსულ ხომალდებზე პორტ-არტურთან, ჩინეთი — '''რუსეთ-იაპონიის ომი''' დაიწყო.\n* 1932 : დაარსდა აბასთუმნის ასტროფიზიკური ობსერვატორია.\n* 1971 : სავაჭრო გარიგებები დაიწყო NASDAQ-ზე - მსოფლიოს პირველ ელექტრონულ საფონდო ბირჟაზე.\n* 1984 : გაიხსნა XIV ზამთრის ოლიმპიური თამაშები სარაევოში.\n* 1998 : პირველი ქალთა '''ჰოკეის''' მატჩი ჩატარდა ოლიმპიურ ისტორიაში: ფინეთმა შვედეთი დაამარცხა 6-0.\n* 2002 : გაიხსნა XIX ზამთრის ოლიმპიური თამაშები სოლტ-ლეიკ-სიტიში, აშშ.\n* 2017 : მუჰამედ აბდულაჰი მუჰამედი სომალის პრეზიდენტად აირჩიეს.\n* 2024 : ირაკლი კობახიძე საქართველოს პრემიერ-მინისტრის თანამდებობაზე ირაკლი ღარიბაშვილს ანაცვლებს.\n\n== ამ დღეს დაბადებულნი ==\n* 1291 : აფონსუ IV — პორტუგალიის მეფე ( 1325–1357)\n* 1405 : კონსტანტინე XI    — ბიზანტიის ბოლო იმპერატორი  (1448–1453)\n* 1744 : კარლ თეოდორ დალბერგი   — საღვთო რომის იმპერიის უკანასკნელი ეპისკოპოსი-მთავარი \n* 1819 : ჯონ რესკინი — ინგლისელი მწერალი\n* 1828 : ჟიულ ვერნი — ფრანგი მწერალი\n* 1828 : ანტონიო კანოვას დელ კასტილიო   — ესპანეთის სახელმწიფო მოღვაწე\n* 1834 : დიმიტრი მენდელეევი — რუსი ქიმიკოსი.\n* 1835 : ედუარდო პონდალი   — გალისიელი პოეტი\n* 1853 : ზაქარია ჭიჭინაძე —  ქართველი საზოგადო მოღვაწე\n* 1854 :   გიორგი  თუმანიშვილი  — ქართველი საზოგადო მოღვაწე, პუბლიცისტი\n* 1854 : ივანე მაჩაბელი  — ქართველი მწერალი და პუბლიცისტი.\n* 1888 : ალექსანდრე  ჟორჟოლიანი   — ქართველი მსახიობი. \n* 1893 : ფრანც ჰანჩარი  — ავსტრიელი არქეოლოგი\n* 1895 : ხორლოგიინ ჩოიბალსანი   — მონღოლეთის პოლიტიკური და სახელმწიფო მოღვაწე.\n* 1897 : ზაქირ ჰუსეინი   — ინდოელი საზოგადო და პოლიტიკური მოღვაწე\n* 1897 : ნინა პავლოვა  — რუსი   მწერალი\n* 1903 :  აბდულ რაჰმანი  — დამოუკიდებელი მალაიის ფედერაციის პირველი პრემიერ-მინისტრი\n* 1920: ჟან კორბელი  — ფრანგი გეოგრაფი.\n* 1921 : ლანა ტერნერი —   ამერიკელი  მსახიობი.\n* 1925 : ჯეკ ლემონი  — ამერიკელი მსახიობი.\n* 1928 : ვლადიმერ მარღანია  — ქართველი ფეხბურთელი \n* 1931 : ჯეიმზ დინი — ამერიკელი მსახიობი\n* 1931 : გურამ ბარნოვი — ქართველი ფილოლოგი.\n* 1932 : ჯონ   უილიამსი   — ამერიკელი კომპოზიტორი, დირიჟორი და პიანისტი.\n* 1953 : მერი სტინბერგენი — ამერიკელი მსახიობი. \n*1959 : მაურისიო მაკრი  —   არგენტინის   პრეზიდენტი.\n* 1960:  ბენინიო აკინო —  ფილიპინების პრეზიდენტი (2010– 2016)  \n* 1966 : ხრისტო სტოიჩკოვი  — ბულგარელი ფეხბურთელი\n*1974 : სეთ   გრინი  — ამერიკელი მსახიობი\n* 1974: გოგი კოღუაშვილი   —   რუსი მოჭიდავე და მწვრთნელი.\n*1975 : რუსუდან გოცირიძე   — საქართველოს ევანგელისტურ-ბაპტისტური ეკლესიის ეპისკოპოსი \n* 1983 : ერიკ როუდსი — ამერიკელი   მსახიობი. \n*1985 : ჯაბა დვალი  — ქართველი ფეხბურთელი\n* 1993 : დავით ხოჭოლავა — ქართველი ფეხბურთელი\n* 1994 : ჰაქან ჩალჰანოღლუ  —  თურქი ფეხბურთელი.\n* 1995: იოზუა კიმიჰი — გერმანელი ფეხბურთელი\n\n== ამ დღეს გარდაცვლილნი ==\n* 1676 : ალექსეი I (რუსეთი)  — რუსეთის მეფე.\n* 1725 : ბელერზი, ჯონ — ინგლისელი ეკონომისტი\n* 1725 : პეტრე I — რუსეთის იმპერატორი\n* 1806 : ციციანოვი, დიმიტრი — კავკასიის მთავარმართებელი.\n* 1915 : წერეთელი, აკაკი — ქართველი პოეტი.\n* 1919 : ასკურავა, შერმადინ — ბოლშევიკი\n* 1925 : ენგლერი, კარლ — გერმანელი ქიმიკოსი\n* 1938 : ბექაური, ვლადიმერ — ქართველი გამომგონებელი\n* 2024 : სოსო ჯაჭვლიანი — ქართველი მსახიობი, რეჟისორი, სპორტსმენი\n* 2025 : სემ ნუიომა — ნამიბიის ყოფილი პრეზიდენტი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** '''დავით აღმაშენებელი''' \n** ღირსი ქსენოფონტე, მეუღლე მისი მარიამი და ძენი მათნი არკადი და იოანე\n** ანანია ხუცესი, პეტრე საკანისმცველი და მათ თანა შვიდნი მხედარნი\n** ღირსი სვიმონი  \n** აღმოყვანება ნაწილთა თეოდორე სტუდიელისა და ძმა მისი იოსებ თესალონიკელი მთავარეპისკოპოსი\n** პავლა ქვრივი\n\n* აგრეთვე:\n** რუსეთი : რუსული მეცნიერების დღე.\n\n== იხილეთ აგრეთვე ==\n\n'''სხვა თვეები:'''\n* \n\n0208", "url": "https://ka.wikipedia.org/wiki/8_თებერვალი", "length": 4225}
{"id": "1337", "title": "9 თებერვალი", "text": "'''9 თებერვალი''' — გრიგორიანული კალენდრის მე-40 დღე.  წლის ბოლომდე დარჩენილია 325 დღე (ნაკიან წელში - 326). \n\n\n== დღის მოვლენები ==\n\n* 1920 : პარიზში ხელი მოეწერა შეთანხმებას, რომელმაც შპიცბერგენი ნორვეგიის კუთვნილებად აღიარა.\n* 1924 : აზერბაიჯანის სსრ-ში შეიქმნა ნახჭევანის ასსრ (1990 წლის ნოემბრიდან ნახჭევანის ავტონომიური რესპუბლიკა).\n* 1969 : ჩატარდა ბოინგ 747-ის პირველი საცდელი ფრენა, რომელიც 2005 წლამდე მსოფლიოში ყველაზე დიდი თვითმფრინავი იყო.\n* 1998 : თბილისის ცენტრში მოხდა აფეთქება. პრეზიდენტი ედუარდ შევარდნაძე სიკვდილს გადაურჩა.\n* 1999 : ერიტრეასა და ეთიოპიას შორის დაიწყო ომი.\n\n== ამ დღეს დაბადებულნი ==\n* 1441 : ალიშერ ნავოი — აღმოსავლური პოეტი, სუფიური თემატიკის ფილოსოფოსი, თემურიდის ხორასნის სახელმწიფო მოღვაწე, მხატვარი.\n* 1737 : ტომას პეინი  — აშშ-სა და დიდი ბრიტანეთის საზოგადო და პოლიტიკური მოღვაწე\n* 1773 : უილიამ ჰენრი ჰარისონი — აშშ-ის მე-9  პრეზიდენტი\n*1783 : ვასილი ჟუკოვსკი  — რუსი პოეტი\n* 1829 : რობერტ გედიკე   — რუსი არქიტექტორი\n* 1830 : აბდულაზიზი   — ოსმალეთის იმპერიის 32-ე სულთანი \n* 1836 : მამია გურიელი   — ქართველი პოეტი. \n*1864 :  მიინა ჰიარმა  — ესტონელი კომპოზიტორი\n*1865 : ერიხ დრიგალსკი  — გერმანელი გეოგრაფი\n* 1867 : ნაცუმე სოსეკი — იაპონელი მწერალი \n*1885 : ვაჰან ტერიანი  — სომეხი მწერალი\n* 1890: იაკობუს აუდი  — ჰოლანდიელი არქიტექტორი\n* 1890: ჰანს ჰოპი  — გერმანელი არქიტექტორი\n* 1892 : აბუ შადი  — ეგვიპტელი  მწერალი.\n*1902 : ლეონ მბა   — გაბონის პოლიტიკური მოღვაწე.\n*1910 : ჟაკ ლუსიენ მონო   — ფრანგი ბიოქიმიკოსი\n*1931 : იოზეფ მასოპუსტი  — ჩეხი ფეხბურთელი და მწვრთნელი\n* 1943 : ჯოზეფ სტიგლიცი — ნობელის პრემიის ლაურეატი ეკონომიკაში  (2001)\n* 1944 : დავით  გორგიძე  — ქართველი მექანიკოსმათემატიკოსი.\n*1945 : მია ფეროუ — ამერიკელი მსახიობი \n*1955 : რაიმუნდუ პერეირა  — გვინეა-ბისაუს პოლიტიკური მოღვაწე.\n*1957 : ტერი მაკოლიფი  — ამერიკელი პოლიტიკური მოღვაწე\n*1959 :   სტეფანე (კალაიჯიშვილი)  — ცაგერისა და ლენტეხის ეპარქიის მთავარეპისკოპოსი.\n* 1959 : თამარ ბართაია  — ქართველი დრამატურგი და მწერალი.\n* 1959 : ალი ბონგო ონდიმბა — გაბონის პოლიტიკური მოღვაწე. \n*1963 : ლოლო ფერარი  — ფრანგი მოცეკვავე, პორნომსახიობი\n* 1964 : ერნესტო ვალვერდე  — ესპანელი საფეხბურთო მწვრთნელი\n* 1966 : ბრუნო ბერნარი — ბელგიელი მწერალი \n* 1974 : გოგა ხაჩიძე — ქართველი პოლიტიკური მოღვაწე\n*1975 : ზაზა თავაძე  — ქართველი იურისტი\n* 1979 : ჯან ძიი  — ჩინელი მსახიობი და მოდელი. \n*1980: ანგელოს ხარისტეასი  — ბერძენი ფეხბურთელი\n*1981 : ტომ ჰიდლსტონი   — ინგლისელი მსახიობი\n*1985: ხუანფრან ტორესი  — ესპანელი ფეხბურთელი\n* 1985 : გიორგი დათუნაიშვილი   — ქართველი ფეხბურთელი\n*1987 :   როუზ ლესლი — შოტლანდიელი მსახიობი\n*1987 : მაგდალენა ნოინერი   — გერმანელი ბიატლონისტი\n* 1989 : ბექა წიკლაური   — საქართველოს მორაგბეთა ეროვნული ნაკრების მორაგბე\n*1990 : ბადრი ტეტუნაშვილი   — ქართველი ფეხბურთელი\n\n== ამ დღეს გარდაცვლილნი ==\n* 1881 : თედორე დოსტოევსკი — რუსი მწერალი\n* 1959 : კარლ მაუსი — გერმანელი სამხედრო მოღვაწე\n* 1975 : შალვა ამირანაშვილი — ქართველი  ხელოვნებათმცოდნე\n* 1984 : იური ანდროპოვი — სკკპ გენერალური მდივანი.\n* 1989 : ეკატერინე ბაბლიძე  — ქართველი მხატვარ-კერამიკოსი.\n* 1996 : ადოლფ გალანდი — გერმანელი სამხედრო მოღვაწე.\n\n== დღესასწაულები ==\n\n* მართლმადიდებელი ეკლესია აღნიშნავს:\n\n** აღმოყვანება ნაწილთა წმინდათა შორის მამისა ჩვენისა იოანე ოქროპირისა\n\n== იხილეთ აგრეთვე ==\n\n'''სხვა თვეები:'''\n* \n\n0209", "url": "https://ka.wikipedia.org/wiki/9_თებერვალი", "length": 3233}
{"id": "1338", "title": "10 თებერვალი", "text": "'''10 თებერვალი''' — გრიგორიანული კალენდრის 41-ე დღე.  წლის ბოლომდე დარჩენილია 324 დღე (ნაკიან წელში - 325). \n\n\n== დღის მოვლენები ==\n\n* 1605 : უილიამ შექსპირის „ვენეციელი ვაჭრის“ პირველი წარმოდგენა ლონდონში.\n* 1784 : ეკატერინე II-ის განკარგულებით ყირიმის ნავსადგურსა და ციხე-სიმაგრეს დაერქვა სევასტოპოლი.\n* 1918 : თბილისში, ყოფილ ალექსანდრეს ბაღში სახალხო გვარდიამ ტყვიამფრქვევებისა და შაშხანების ცეცხლით დაარბია მუშათა მასშტაბური საპროტესტო გამოსვლა.\n* 1996 : აი-ბი-ემის კომპიუტერმა „დიპ-ბლუმ“ ჭადრაკში დაამარცხა მსოფლიო ჩემპიონი გარი კასპაროვი.\n* 1998 : აზერბაიჯანში გაუქმდა სიკვდილით დასჯა.\n* 2005 : ჩრდილოეთ კორეა აცხადებს, რომ ბირთვულ იარაღს ფლობს.\n* 2006 : გაიხსნა XX ზამთრის ოლიმპიური თამაშები ტურინში (იტალია).\n\n== ამ დღეს დაბადებულნი ==\n*1606 : კრისტინა მარია დე ბურბონი — საფრანგეთისა და ნავარის პრინცესა.\n*1775 : ჩარლზ ლემი   — ინგლისელი მწერალი. \n* 1890 : ბორის პასტერნაკი —  რუსი პოეტი და მწერალი\n*1892 : ვალერიან თევზაძე   — ქართველი ოფიცერი \n*1894 : ჰაროლდ მაკმილანი — დიდი ბრიტანეთის სახელმწიფო მოღვაწე. \n*1897  : ჯუდით ანდერსონი  — ავსტრალიელი მსახიობი\n* 1898 : ბერტოლტ ბრეხტი — გერმანელი მწერალი\n*1902 : უოლტერ ბრატენი  — ამერიკელი ფიზიკოსი.\n*1922 : არპად გენცი — უნგრელი პოლიტიკური და სახელმწიფო მოღვაწე\n* 1924 : აკაკი ბაინდურაშვილი — ქართველი ფსიქოლოგი.\n* 1929 : ჯერი გოლდსმიტი  — ამერიკელი  კომპოზიტორი.\n*1931 : ლევან (ბუთური) ცინცაძე   — ქართველი სცენარისტი.\n*1934  : თენგიზ მირზაშვილი  — ქართველი   მხატვარი\n* 1941 : სანდრო მრევლიშვილი   — ქართველი რეჟისორი\n* 1946 : მიქაელ არუთინიანი  — სომხეთის მე-7 თავდაცვის მინისტრი (2007–2008)\n* 1949 : ანატოლი როშჩუფკინი  —  რუსი მწერალი.\n*1961 : ნიკოლოზი  — ახალქალაქისა და კუმურდოს ეპარქიის მიტროპოლიტი\n* 1962 : კლიფ ბარტონი — ამერიკელი მუსიკოსი \n*1967 : ლორა დერნი  — ამერიკელი მსახიობი\n*1970 : ოსნე საიეშტადი  — ნორვეგიელი შტატგარეშე ჟურნალისტი და მწერალი\n*1974 : დევიდ დათუნა   — ამერიკელი ხელოვანი\n*1976 : ზაზა ჯანაშია  — ქართველი ვეტერანი ფეხბურთელი\n* 1984 : ზაზა ფაჩულია — ქართველი კალათბურთელი.\n* 1985 : სელჩუქ ინანი — თურქი ფეხბურთელი. \n*1986: რადამელ ფალკაო   — კოლუმბიელი ფეხბურთელი\n*1987 : პოლი გენოვა  — ბულგარელი მომღერალი\n* 1988 : ჯეიდ რემსი   — ინგლისელი მსახიობი.\n== ამ დღეს გარდაცვლილნი ==\n* 1837 : ალექსანდრე პუშკინი — რუსი მწერალი.\n* 1891 : სოფია კოვალევსკაია — რუსი მათემატიკოსი.\n* 1923 : ვილჰელმ კონრად რენტგენი — გერმანელი ფიზიკოსი.\n* 1939 : პიუს XI — რომის პაპი.\n* 1990 : ოთარ გიგინეიშვილი — ქართველი ისტორიკოსი, საზოგადო მოღვაწე.\n* 2005 : ართურ მილერი — ამერიკელი დრამატურგი.\n* 2009 : ნუგზარ შატაიძე — ქართველი მწერალი, დრამატურგი, ესეისტი.\n\n== დღესასწაულები ==\n\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** '''სტეფანე ხირსელი''' \n** ეფრემ ასური \n** პალადი მეუდაბნოე\n** ისააკ ასური\n\n== იხილეთ აგრეთვე ==\n\n\n\n\n'''სხვა თვეები:''' \n* \n\n0210", "url": "https://ka.wikipedia.org/wiki/10_თებერვალი", "length": 2756}
{"id": "1339", "title": "11 თებერვალი", "text": "'''11 თებერვალი''' — გრიგორიანული კალენდრის 42-ე დღე.  წლის ბოლომდე დარჩენილია 323 დღე (ნაკიან წელში - 324). \n\n\n== დღის მოვლენები ==\n* 1752 : გაიხსნა პენსილვანიის ჰოსპიტალი, პირველი საავადმყოფო აშშ-ში.\n* 1809 : რობერტ ფულტონი აპატენტებს თბომავალს.\n* 1814 : ნორვეგიის დამოუკიდებლობა გამოცხადდა, რამაც ბოლო მოუღო კალმარის უნიას.\n* 1826 : ლონდონის უნივერსიტეტის კოლეჯი დაარსდა ლონდონის უნივერსიტეტის ფარგლებში.\n* 1919 : ფრიდრიხ ებერტი გერმანიის პრეზიდენტად აირჩა.\n* 1921 : ბოლშევიკურმა რუსეთმა დაიწყო გამოუცხადებელი ომი საქართველოს დემოკრატიული რესპუბლიკის წინააღმდეგ.\n* 1928 : ზამთრის ოლიმპიური თამაშები გაისხნა სენტ-მორიცში, შვეიცარია.\n* 1941 : პირველი ოქრის ფირფიტა გადაეცა გლენ მილერს \"ჩატანუგა ჩუ ჩუ\"-სთვის.\n* 1953 : სსრკ წყვეტს დიპლომატიურ კავშირს ისრაელთან.\n* 1964 : ბერძნებსა და თურქებს შორის ლიმასოლში, კვიპროსი, შეიარაღებული კონფლიქტი იწყება.\n* 1970 : გაშვებულ იქნა პირველი იაპონური ხელოვნური თანამგზავრი „ოსუმი“.\n* 1979 : აიათოლა რუჰოლა ხომეინი მმართველობას იღებს ირანში.\n* 1991 : ლიტვამ მიიღო კონსტიტუციური კანონი დამოუკიდებლობის შესახებ.\n* 2006 : მიშელ ბაჩელეტი გახდა ჩილეს პირველი ქალი პრეზიდენტი.\n* 2008 : ხელოვნური თანამგზავრების ისტორიაში პირველი მნიშვნელოვანი შეჯახება მოხდა კოსმოსში ირიდიუმ 33-სა და კოსმოს-2251-ს შორის.\n* 2012 : ამერიკელი მომღერალი უიტნი ჰიუსტონი გარდაიცვალა 48 წლის ასაკში.\n* 2013 : რომის პაპმა ბენედიქტე XVI-მ განაცხადა, რომ თვის ბოლოს ტახტიდან გადადგება.\n* 2018 : სარატოვის ავიახაზების 703-ე რეისმა მოსკოვის მახლობლად კატასტროფა განიცადა.\n* 2024 : ალექსანდრ სტუბი ფინეთის პრეზიდენტად აირჩიეს.\n\n== ამ დღეს დაბადებულნი ==\n* 1535 : გრიგოლ XIV   — რომის პაპი \n*1776 : იოანის კაპოდისტრიასი  — საბერძნეთისა და რუსეთის სახელმწიფო მოღვაწე.\n*1800 : უილიამ ჰენრი ფოქს ტალბოტი  — ინგლისელი ფიზიკოსი და ქიმიკოსი, ფოტოგრაფიის ერთ-ერთი გამომგონებელი\n*1802 : ლიდია მარია ჩაილდი   —   ქალების უფლებების დამცველი\n* 1821 :  ოგიუსტ   მარიეტი   — ფრანგი მეცნიერი\n*1845 : აჰმეთ თევფიქ-ფაშა  — ოსმალეთის იმპერიის სახელმწიფო მოღვაწე\n* 1847 :  ტომას ალვა ედისონი — ამერიკელი გამომგონებელი.    \n* 1864 : ნესტორ ესებუა — ქართველი ფალავანი.\n*1894 : ვიტალი  ბიანკი  — რუსი  მწერალი\n*1895 : ალექსანდრა ჯაფარიძე   — პირველი ქართველი მთამსვლელი ქალი\n* 1898 : ლეო ზილარდი —  უნგრელი ფიზიკოსი\n*1903 : ვიქტორ გაბესკირია  — ქართველი პოეტი და დრამატურგი\n* 1906 : გაიოზ იმედაშვილი  — ქართველი ლიტერატურათმცოდნე\n*1911 : ქეთევან ლომთათიძე   — ქართველი ენათმეცნიერი. \n*1915 : რიჩარდ ჰამინგი  — ამერიკელი მათემატიკოსი\n*1917 : სიდნეი შელდონი  — ამერიკელი მწერალი და სცენარისტი\n*1920: ფარუკ I  — მუჰამად ალის დინასტიის მეათე წარმომადგენელი \n*1925 : კიმ სტენლი — ამერიკელი მსახიობი.\n* 1926 : ლესლი ნილსენი — კანადელი  მსახიობი\n*1926 : პოლ ბოკიუზი  — ფრანგი შეფ-მზარეული\n*1934 : მანუელ ნორიეგა   — პანამელი პოლიტიკოსი\n*1936 : ბარტ რეინოლდსი   — ამერიკელი მსახიობი.\n* 1941 : იური კუზნეცოვი  — რუსი პოეტი და მთარგმნელი\n*1947 : იუკიო ჰატოიამა  — იაპონელი პოლიტიკოსი\n*1953: ჯებ ბუში — ამერიკელი პოლიტიკოსი\n*1958 : პინხას პოლონსკი  — იუდაიზმის ებრაელი მკვლევარი\n*1962 : შერილ კროუ  — ამერიკელი მომღერალი და კომპოზიტორი\n*1964 : სარა პეილინი  — ამერიკელი პოლიტიკოსი.\n* 1972 : სტივ მაკმანამანი   — ინგლისელი ფეხბურთელი. \n*1975 : ზაზა გოროზია   — საქართველოს სოფლის მეურნეობის მინისტრი (2011–2012) \n*1976 : ზურაბ ალავიძე   — ქართველი პოლიტიკოსი\n*1976 : რიკარდუ პერეირა — პორტუგალიელი ფეხბურთელი\n*1977 : მაიკ შინოდა   — ამერიკელი მუსიკოსი\n*1979 : ხათუნა კალმახელიძე   — საქართველოს სასჯელაღსრულების, პრობაციისა და იურიდიული დახმარების საკითხთა მინისტრი 2009–2012 წლებში.\n*1981 : არიც ადურისი  — ესპანელი ფეხბურთელი\n*1982 : კრისტიან მაჯო   — იტალიელი ფეხბურთელი\n*1982 : ნილ რობერტსონი  — ავსტრალიელი პროფესიონალი სნუკერისტი. \n* 1983 : რაფაელ ვან დერ ვარტი   — ჰოლანდიელი ფეხბურთელი\n*1987 : ლუკა ანტონელი — იტალიელი ფეხბურთელი\n* 1987 : ალექსანდრე კობახიძე — ქართველი ფეხბურთელი\n* 1988 : კარლეს კოტო   — ესპანელი ფეხბურთელი\n*1989 : ალექსანდერ ბიუტნერი  — ჰოლანდიელი ფეხბურთელი\n* 1991 : ნიკოლა მიროტიჩი   — მონტენეგროელი   კალათბურთელი. \n*1992 : ტეილორ ლოტნერი   — ამერიკელი მსახიობი და მოდელი\n== ამ დღეს გარდაცვლილნი ==\n* 244 : გორდიანუს III — რომის იმპერატორი\n* 641 : ჰერაკლე — ბიზანტიის იმპერატორი;\n* 1650 : რენე დეკარტი — ფრანგი ფილოსოფოსი, მათემატიკოსი და მეცნიერი\n* 1829 : ალექსანდრე გრიბოედოვი — რუსი მწერალი და დიპლომატი.\n* 2010 : ალექსანდრ მაკ-ქუინი — ბრიტანელი დიზაინერი.\n* 2012 : უიტნი ჰიუსტონი — ამერიკელი მომღერალი და მსახიობი.\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** ჯვრის გამოჩინება, რომელიც კონსტანტი მეფეს გამოუჩნდა \n** '''აშოტ კურაპალატი''' \n** აღმოყვანება ნაწილთა მღვდელმოწამისა ეგნატე ღვთივშემოსილისა\n** მოწამენი: რომანოზი, იაკობი, ფილოთეოზი, იპერიხი, აბიბო, იულიანე, პალიგორი\n** სილუანე ეპისკოპოსი, ლუკა დიაკონი და მოკი მკითხველი\n** ღირსი აფრაატი\n\n* აგრეთვე:\n** ირანი : რევოლუციის დღე (1979).\n\n== იხილეთ აგრეთვე ==\n\n\n\n'''სხვა თვეები:''' \n* \n\n0211", "url": "https://ka.wikipedia.org/wiki/11_თებერვალი", "length": 4802}
{"id": "1340", "title": "12 თებერვალი", "text": "'''12 თებერვალი''' — გრიგორიანული კალენდრის 43-ე დღე.  წლის ბოლომდე დარჩენილია 322 დღე (ნაკიან წელში - 323).\n\n== დღის მოვლენები ==\n* 55 : რომის იმპერიის ტახტის მემკვიდრე ტიბერიუს კლაუდიუს კეისარ ბრიტანიკუსი გარდაიცვალა იდუმალებით მოცულ ვითარებაში, რამაც გზა გაუხსნა ნერონის იმპერატორობას.\n* 1354 : სტრასლუნდის ხელშეკრულებით მოგვარდა სასაზღვრო უთანხმოება მეკლენბურგისა და პომერანიის საგრაფოებს შორის.\n* 1502 : ვასკო და გამა ლისაბონიდან, პორტუგალია, გადის ინდოეთისკენ მეორე მოგზაურობაში.\n* 1541 : სანტიაგო დე ჩილე დააფუძნა პედრო დე ვალდივიამ.\n* 1719 : ნიდერლანდის უძველესი სადაზღვეო კომპანია Onderlinge van 1719 u.a. დაარსდა.\n* 1733 : ინგლისელი ჯეიმზ ოგლთორპი აფუძნებს შეერთებული შტატების მე-13 კოლონიას - ჯორჯია, და მის პირველ ქალაქ სავანას (ჯორჯიის დღე).\n* 1737 : ევროპის უძველესი მოქმედი ოპერის თეატრი სან კარლო გაიხსნა.\n* 1771 : გუსტავ III შვედეთის მეფე გახდა, მას შემდეგ რაც მამამისმა ადოლფ ფრედერიკმა \"საკუთარი თავი შეჭამა\".\n* 1818 : ბერნარდო ო'ჰიგინსმა ჩილეს დამოუკიდებლობას მოაწერა ხელი კონცეპციონთან.\n* 1832 : ეკვადორმა გალაპაგოსის კუნძულები დაიპყრო.\n* 1879 : ნიუ-იორკის მედისონ სქუერ გარდენში აშშ-ის პირველი ყინულის მოედანი გაიხსნა.\n* 1912 : ჩინეთის ბოლო იმპერატორი ხუანტონი, მანჩუ ქინის დინასტიიდან, ტახტიდან გადადგა.\n* 1912 : ჩინეთის რესპუბლიკა გრიგორიანულ კალენდარზე გადავიდა.\n* 1919 : უკრაინის მეცნიერებათა აკადემია დაარსდა.\n* 1924 : კელვინ კულიჯი პირველი აშშ-ის პრეზიდენტი გახდა, რომელიც რადიოთი გამოვიდა სიტყვით.\n* 1934 : ავსტრიის სამოქალაქო ომი დაიწყო.\n* 1961 : საბჭოთა კავშირმა კოსმოსური ზონდი \"ვენერა-1\" გაუშვა ვენერის გამოსაკვლევად.\n* 1990 : დუშანბეში, ტაჯიკეთი, მთავრობისა და ოპოზიციის მომხრეთა შორის უთანხმოების გამო სამოქალაქო ომი დაიწყო.\n* 2002 : ჰააგის სამხედრო ტრიბუნალი დაიწყო იუგოსლავიის ყოფილი პრეზიდენტის, სლობოდან მილოშევიჩის გასასამართლებლად. მილოშევიჩი ოთხ წელიწადში გარდაიცვალა სასამართლოს განაჩენის გამოტანამდე.\n* 2008 : ციურიხის მუზეუმიდან მძარცველებმა გაიტაცეს იმპრესიონისტების ოთხი ფერწერული ტილო, რომელთა ღირებულება $160 მილიონს აღემატება (ნაძარცვს შვეიცარიის პოლიციამ ერთ კვირაში მიაგნო).\n* 2010 : ოლიმპიურ თამაშებზე უბედური შემთხვევის შედეგად დაიღუპა ქართველი სპორტსმენი ნოდარ ქუმარიტაშვილი.\n* 2012 : \n**ზამბიის ფეხბურთელთა ნაკრები აფრიკის 2012 წლის ეროვნებათა თასის მფლობელი გახდა.\n**გერმანიის პრეზიდენტი კრისტიან ვულფი თანამდებობიდან გადადგა.\n* 2017 : ფრანკ-ვალტერ შტაინმაიერი  გერმანიის პრეზიდენტად აირჩიეს.\n* 2019 : პრესპის შეთანხმების თანახმად მაკედონიას ოფიციალურად ჩრდილოეთ მაკედონიის რესპუბლიკა ეწოდა.\n* 2023 : კვიპროსის საპრეზიდენტო არჩევნებში ნიკოს ქრისტოდულიდისმა გაიმარჯვა.\n* 2025 : რუმინეთის პრეზიდენტი კლაუს იოჰანისი გადადგა და  იგი ილიე ბოლოჟანმა შეცვალა.\n\n== ამ დღეს დაბადებულნი ==\n* 41 :  ბრიტანიკუსი   — რომის იმპერატორის, კლავდიუსის ვაჟი\n* 1746 :   ტადეუშ კოსციუშკო   — ლიტველ-პოლონელი  ეროვნული გმირი\n* 1768 : ფრანც II  — საღვთო რომის იმპერიის უკანასკნელი იმპერატორი (1792–1806) და ავსტრიის პირველი იმპერატორი (1804–1835)\n* 1809 : ჩარლზ დარვინი — ინგლისელი ბუნებისმეტყველი.\n* 1809 : აბრაამ ლინკოლნი — აშშ–ს სახელმწიფო მოღვაწე.\n* 1812 : გიორგი ერისთავი  — თავადი, რუსეთის არმიის კავალერიის გენერალი  \n* 1813 : ჯეიმზ დანა  — ამერიკელი გეოლოგი\n*1813 : ოტო ლუდვიგი — გერმანელი მწერალი. \n* 1844 : იოჰან ლაიდონერი   —   ესტონეთის სამხედრო და სახელმწიფო მოღვაწე\n* 1850 : უილიამ მორის დეივისი   — ამერიკელი გეოგრაფი და გეოლოგი.\n*1854 : სტეფან სტამბოლოვი  — ბულგარელი რევოლუციონერი, პოლიტიკური მოღვაწე, პოეტი და მწერალი. \n*1866 :   ეგე  — სლოვაკი მწერალი.\n*1866 : შიო მღვიმელი  — ქართველი საბავშვო პოეტი\n* 1866 : ლევ შესტოვი  —  რუსი   ფილოსოფოსი.\n* 1876 : XIII დალაი ლამა\n* 1879 : ხუან ესტებან მონტერო  — ჩილელი პოლიტიკური მოღვაწე.\n* 1881 : აკაკი ჭანტურია — ქართველი მეცნიერი\n* 1881 :  ანა პავლოვა  —  რუსი ბალერინა. \n* 1885 : იულიუს შტრაიხერი   — გერმანელი პოლიტიკური და პარტიული მოღვაწე\n*1887 : ედელმირო ხულიან ფარელი   — არგენტინელი გენერალი და პოლიტიკოსი.\n* 1906 : ქრისტეფორე არეშიძე —  ქართველი ქიმიკოსი.\n* 1911 : კერბალ ო’დილი — ირლანდიელი პოლიტიკოსი.\n*1920 :  ოთარ ანჯაფარიძე  — ქართველი ვირუსოლოგი\n* 1933 : კოსტა-გავრასი   — ბერძნული წარმოშობის კინორეჟისორი.\n* 1934 : ბილ რასელი — ბოსტონ სელტიქსის და აშშ ნაკრების პროფესეიონალური კალათბურთელი.\n*1935 : ჰრანტ მათევოსიანი   — სომეხი მწერალი\n* 1939 : რეი მანზარეკი — ამერიკელი მუსიკოსი, მომღერალი, პროდიუსერი, პიანისტი, მწერალი.\n*1942 : ეჰუდ ბარაკი   — ისრაელის სამხედრო და პოლიტიკური მოღვაწე\n* 1942 : დონალდ რეიფილდი  —  ბრიტანელი  თანამედროვე  რუსულისა და ქართულის ლიტარატურათმცოდნე\n* 1948 : რეი კურცვაილი   — ამერიკელი  მეცნიერი\n* 1950 : სტივ ჰეკეტი  — ბრიტანელი კომპოზიტორი და გიტარისტი. \n*1955 : პაატა ბურჭულაძე   —  ოპერის მომღერალი \n*1958 : ვიქტორ ხლუსი  — უკრაინელი ყოფილი ფეხბურთელი. \n*1962 : ნანა იოსელიანი   — ქართველი მოჭადრაკე\n*1968 : კრისტოფერ მაკ-კენდლესი  — ამერიკელი მოხეტიალე\n* 1969 : დარენ არონოფსკი  — ამერიკელი კინორეჟისორი\n* 1969 : ლელა წურწუმია   — ქართველი პოპ-მომღერალი. \n*1979 : ჯესი სპენსერი  — ავსტრალიელი მსახიობი და მუსიკოსი. \n*1980 : ხუან კარლოს ფერერო  — ესპანელი ყოფილი პროფესიონალი ჩოგბურთელი, \n*1991 : გიორგი ბეგაშვილი  — ქართველი ფეხბურთელი\n* 1993 : რაფაელ ალკანტარა   — ბრაზილიელი ფეხბურთელი\n* 2001 : ხვიჩა კვარაცხელია — ქართველი ფეხბურთელი\n\n== ამ დღეს გარდაცვლილნი ==\n* 1804 : კანტი, იმანუელ — გერმანელი ფილოსოფოსი.\n* 1916 : დედეკინდი, რიხარდ იულიუს ვილჰელმ — გერმანელი მათემატიკოსი\n* 1942 : ვუდი, გრანტ — ამერიკელი ფერმწერი\n* 1981 : ატამანოვი, ლევ — საბჭოთა კინორეჟისორი\n* 2010 : ნოდარ ქუმარიტაშვილი — ქართველი მოციგავე\n* 2012 : ალექსი ჭინჭარაული — ქართველი ენათმეცნიერი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n** ბასილი დიდი, გრიგოლი ღვთისმეტყველი და იოანე ოქროპირი\n** წმინდა მღვდელმოწამე იპოლიტე რომის ანტიპაპი და მის თანა წამებულნი კენსორინე, საბინე, ქრისია ქალწული და სხვანი ოცნი მოწამენი\n** ღირსი ზენონი\n** თეოფილე ახალი\n** პეტრე ბულგარელი  \n** წმინდა თეოდორე\n\n== იხილეთ აგრეთვე ==\n\n'''სხვა თვეები:''' \n* \n\n0212", "url": "https://ka.wikipedia.org/wiki/12_თებერვალი", "length": 5814}
{"id": "1341", "title": "13 თებერვალი", "text": "'''13 თებერვალი''' — გრიგორიანული კალენდრის 44-ე დღე.  წლის ბოლომდე დარჩენილია 321 დღე (ნაკიან წელში - 322). \n\n\n== დღის მოვლენები ==\n* 1258 : ბაღდადი მონღოლებმა აიღეს, აბასიანთა სახალიფო დაეცა.\n* 1542 : ინგლისის მეფე ჰენრი VIII-ის მეხუთე ცოლი კათრინ ჰოვარდი ქმრის ღალატის ბრალდებით სახალხოდ სიკვდილით დასაჯეს.\n* 1633 : გალილეო გალილეი რომში ჩადის ინკვიზიციის სამსჯავროზე დასასწრებად.\n* 1668 : ესპანეთმა პორტუგალია ცნო როგორც დამოუკიდებელი სახელმწიფო.\n* 1689 : უილიამი და მერი ინგლისის თანამმართველებად გამოაცხადეს.\n* 1866 : ჯესი ჯეიმზი და მისი თანამზრახველები პირველ ბანკს ძარცვავენ მშვიდობიან პერიოდში აშშ-ის ისტორიაში (ქ. ლიბერტი, მისური).\n* 1880 : თომას ედისონი ედისონის ეფექტს აკვირდება.\n* 1894 : ძმები ლუმიერები სინემატოგრაფს აპატენტებენ, რომელიც კინოკამერისა და პროექტორის კომბინაციას წარმოადგენს.\n* 1934 : საბჭოთა თბომავალი „ჩელიუსკინი“ ჩაიძირა არქტიკის ოკეანეში.\n* 1940 : მიხეილ ბულგაკოვმა დაასრულა რომანი „ოსტატი და მარგარიტა“.\n* 1945 : მეორე მსოფლიო ომი — წითელი არმიის ჯარები ბუდაპეშტს, ვერმახტის ძალებისგან ათავისუფლებენ.\n* 1960 : საფრანგეთმა პირველი ბირთვული ბომბის გამოცდა მოაწყო.\n* 1974 : ნობელის პრემიის ლაურეატი ალექსანდრე სოლჟენიცინი საბჭოთა კავშირიდან გააძევეს.\n* 1984 : სკკპ-ის გენერალური მდივნის თანამდებობაზე იური ანდროპოვს კონსტანტინ ჩერნენკო ცვლის.\n* 1990 : გერმანიის გაერთიანება - მხარეები შეთანხმდნენ ორეტაპიან გეგმაზე.\n* 2009 : მაქს პლანკის ევოლუციური ანთროპოლოგიის ინსტიტუტმა ნეანდერტალელის გენომის გაშიფვრის პირველი ეტაპი დაასრულა.\n* 2021 : მარიო დრაგი იტალიის პრემიერ-მინისტრი გახდა.\n* 2022 : ფრანკ-ვალტერ შტაინმაიერი გერმანიის პრეზიდენტად მეორე ვადით აირჩიეს.\n\n== ამ დღეს დაბადებულნი ==\n* 1599 : ალექსანდრე VII — რომის პაპი    1655–1667 წლებში.\n* 1705 : ფრანციშკა ურშულა რაძივილოვა   — მწერალი და სცენარისტი\n* 1768 : ედუარ მორტიე — ფრანგი სამხედრო მოღვაწე\n* 1769 : ივანე კრილოვი — რუსი მწერალი\n*1805 :   პეტერ გუსტავ ლეჟენ დირიხლე  — გერმანელი მათემატიკოსი\n* 1849 : რენდოლფ ჩერჩილი  — ბრიტანელი პოლიტიკოსი\n*1850 : იოსებ ბაქრაძე  ― ქართველი პოეტი \n* 1879 : ოლღა ბახუტაშვილ-შულგინა   — ქართველი მომღერალი (სოპრანო). \n* 1883 : ნიკოლოზ ლეჟავა   — ქართველი ინჟინერ-მშენებელი.\n* 1883 : თედორე შალიაპინი   —  რუსი საოპერო მომღერალი. \n* 1898 : ბარბარე ალექსი-მესხიშვილი  — ქართველი მსახიობი\n* 1899 : მიამოტო იურიკო  — იაპონელი მწერალი ქალი.\n* 1900 : პოლიკარპე მურღულია   — ქართველი თეატრალური მოღვაწე, რეჟისორი.\n* 1900 : როი ჰაროდი  — ინგლისელი ეკონომისტი\n* 1901 : ნიკოლოზ თოხაძე  — ქართველი სამხედრო მოღვაწე\n* 1903 : გიორგი ბერიევი  — ქართველი  ავიაკონსტრუქტორი\n* 1903 : ჟორჟ სიმენონი  — ბელგიელი მწერალი\n*1913 : ხალიდი  — საუდის არაბეთის მეფე 1975–1982 წლებში\n* 1933 :  მურთაზ ბაკურია  — ქართველი ფილოსოფოსი\n* 1934 : ჯორჯ სიგალი  — ამერიკელი   მსახიობი. \n* 1937 : რუპია ბანდა — ზამბიის სახელმწიფო და პოლიტიკური მოღვაწე. \n* 1950 : პიტერ გებრიელი  — ინგლისელი  მუსიკოსი\n* 1953 : ლიუპჩო იორდანოვსკი — მაკედონიის პოლიტიკური მოღვაწე. \n* 1956 :  ალია ბინტ ჰუსეინი — იორდანიის მეფის შვილი.\n* 1961 : დავით გომართელი — ქართველი მომღერალი.\n* 1970 : ტარიელ ხეჩიკაშვილი   — საქართველოს სპორტისა და ახალგაზრდობის საქმეთა მინისტრი (2015–2017)\n* 1972 : ზაქარია ქუცნაშვილი   — ქართველი პოლიტიკოსი\n* 1974 : რობი უილიამსი — ინგლისელი მომღერალი\n* 1980 : სებასტიან   კელი  — გერმანელი ფეხბურთელი\n* 1984 : შოთა ლომია   — ქართველი ფეხბურთელი\n* 1994 : მემფის დეპაი — ნიდერლანდელი ფეხბურთელი.\n\n== ამ დღეს გარდაცვლილნი ==\n* 1883 : რიხარდ ვაგნერი — გერმანელი კომპოზიტორი.\n* 1952 : ალფრედ აინშტაინი — გერმანელი მუსიკის ისტორიკოსი და კრიტიკოსი.\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** წმიდანი საკვირველმოქმედნი, უვეცხლონი, კვიროს და იოანე და მათთანა მოწამე ათანასია და ასულნი მისნი თეოდოტია, თეოქსისტა და ევდოქსია\n** მოწამენი: ვიქტორინა, ვიქტორი, ნიკიფორე, დიოდორე, კლავდიუსი, სერაფიონი და პაპი \n** რიფენე კვიზიკელი\n** ილია არდუნისი\n** ათანასე მეთონელი  \n** ნიკიტა ნოვგოროდელი\n\n== იხილეთ აგრეთვე ==\n\n\n'''სხვა თვეები:''' \n* \n\n0213", "url": "https://ka.wikipedia.org/wiki/13_თებერვალი", "length": 3883}
{"id": "1342", "title": "14 თებერვალი", "text": "'''14 თებერვალი''' — გრიგორიანული კალენდრის 45-ე დღე.  წლის ბოლომდე დარჩენილია 320 დღე (ნაკიან წელში - 321).\n\n== დღის მოვლენები ==\n* 1779 : მოგზაური და მკვლევარი ჯეიმზ კუკი მოკლულ იქნა სენდვიჩის კუნძულების ადგილობრივი აბორიგენების მიერ.\n* 1797 : ადმირალმა ჯეონ ჯერვისმა და ჰორაციო ნელსონმა გაერთიანებული სამეფოს ფლოტს გამარჯვება მოაპოვებინეს ესპანელების წინააღმდეგ წმინდა ვინსენტის კონცხთან ბრძოლაში, გიბრალტართან ახლოს.\n* 1804 : სერბების პირველი აჯანყება ოსმალეთის წინააღმდეგ.\n* 1859 : ორეგონი გახდა აშშ-ის 33-ე შტატი.\n* 1879 : წყნარი ოკეანის ომი დაიწყო მას შემდეგ, რაც  ჩილეს შეიარაღებულმა ძალებმა ბოლივიური საპორტო ქალაქის, ანტოფაგასტას ოკუპაცია მოახდინეს.\n* 1912 : არიზონა გახდა აშშ-ის 48-ე შტატი.\n* 1918 : სსრ კავშირში მიღებულ იქნა გრიგორიანული კალენდარი.\n* 1924 : კორპორაცია აი-ბი-ემი დაფუძნდა.\n* 1943 : მეორე მსოფლიო ომი : დონის როსტოვი გათავისუფლდა.\n* 1944 : მეორე მსოფლიო ომი : იავაში მოხდა ანტი-იაპონური აჯანყება.\n* 1945 : მეორე მსოფლიო ომი : ბრიტანეთისა და ამერიკის საჰაერო ძალები ბომბავენ დრეზდენს.\n* 1945 : ჩილე, ეკვადორი, პარაგვაი და პერუ უერთდებიან გაეროს.\n* 1949 : ისრაელის პარლამენტის კნესეტის პირველი სხდომა.\n* 1961 : აღმოჩენილ იქნა ქიმიური ელემენტი ლორენციუმი (ელემენტი 103) კალიფორნიის უნივერსიტეტში.\n* 1989 : დედამიწის საშუალო ორბიტაზე გლობალური ნავიგაციის სისტემის (GPS) პირველი თანამგზავრი გაუშვეს.\n* 2005 : მოკლულ იქნა ლიბანის ყოფილი პრემიერ-მინისტრი რაფიკ ჰარირი, რაც დასაბამი გახდა „კედრების რევოლუციის“ (დამოუკიდებლობის ინტიფადა).\n* 2009 : იაპონიის ეროვნულმა ასტრონომიულმა ობსერვატორიამ მთვარის პიველი ტოპოგრაფიული რუკა დაასრულა.\n* 2016 : ფოსტენ არშანჟ ტუადერა ცენტრალური აფრიკის რესპუბლიკის პრეზიდენტად აირჩიეს.\n* 2018 : ფლორიდის ქალაქ პარკლენდის სკოლაში მომხდარი შეიარაღებული თავდასხმის შედეგად, 17 ადამიანი დაიღუპა და 15 დაშავდა.\n* კორუფციაში დადანაშაულების შემდეგ სამხრეთ აფრიკის რესპუბლიკის პრეზიდენტი ჯეიკობ ზუმა თანამდებობიდან გადადგა.\n\n== ამ დღეს დაბადებულნი ==\n* 1483 : ბაბური — თემურიდი, ინდოეთის მმართველი, მხედართმთავარი\n* 1545 : ლუკრეცია დე’ მედიჩი   — მედიჩთა დინასტიის წარმომადგენელი\n*1602 : ფრანჩესკო კავალი  — იტალიელი კომპოზიტორი \n*1817 : ანა პეტროვა — რუსი მომღერალი (კონტრალტო).\n* 1855 : ვსევოლოდ გარშინი   — რუსი მწერალი\n*1867 : სოურარინ სორლაუქსონი   — ისლანდიელი მხატვარი.\n* 1868 : ედუარდ აბოლი   —  ქართველი  ფარმაკობოტანიკოსი. \n* 1872 : ლუარსაბ ანდრონიკაშვილი   — ქართველი მეცნიერი \n*1894 : ვაღარშ ვაღარშიანი  — სომეხი მსახიობი\n* 1902 : ალექსანდე აბუში   — გერმანელი პუბლიცისტი\n*1904 : ჰერტა კუუსინენი  — ფინეთის საზოგადო და პოლიტიკური მოღვაწე\n*1906 : ალექსანდრე პენი  — ებრაელი პოეტი\n*1908 : ბორის პიოტროვსკი  — საბჭოთა მეცნიერი, არქეოლოგი, აღმოსავლეთმცოდნე.\n* 1909 : მაყვალა მრევლიშვილი  — ქართველი პოეტი\n* 1928 : სერგეი კაპიცა  — რუსი და საბჭოთა მეცნიერი\n* 1928 : გურამ პატარაია  — ქართველი კინორეჟისორი\n* 1930 : დურსუნ ბალაძე   — ქართველი მათემატიკოსი.\n*1930 : დავით ტვილდიანი   — ქართველი ექიმი.\n* 1935 : გრიგორე ვიერუ  — მოლდოველი მწერალი და პოეტი.\n*1936 : ანა გერმანი   — პოლონელი მომღერალი \n*1939 : იუჯინ ფამა — ამერიკელი ეკონომისტი.\n*1940 : ვახტანგ გოგუაძე   — ქართველი პოლიტიკოსი\n*1941 : თენგიზ კუბლაშვილი   — ქართველი ფსიქოლოგი\n* 1942 : მაიკლ ბლუმბერგი   — ქალაქ ნიუ-იორკის მერი 2002–2013 წლებში\n*1944 : ალან პარკერი —   ინგლისელი რეჟისორი, პროდიუსერი, სცენარისტი და მსახიობი\n*1953 : სერგეი მირონოვი  — რუსი პოლიტიკოსი და სახელმწიფო მოღვაწე\n*1955 : ბილი   მილიგანი  —  ამერიკელი მოქალაქე, როგორც უიშვიათესი ფსიქოლოგიის მქონე.\n*1967 : მარკ რიუტე  — ნიდერლანდელი პოლიტიკოსი.\n*1969 : მეთ ოლმსტიდი  — ამერიკელი მწერალი და პროდიუსერი.\n* 1975 : ნიკოლოზ გილაური  — საქართველოს პრემიერ-მინისტრი 2009–2012 წლებში\n*1983 : ბაკარი სანია — ფრანგი ფეხბურთელი\n*1987 : ედინსონ კავანი  — ურუგვაელი ფეხბურთელი\n*1987 : მაკა საგაიპოვა   — ჩეჩენი მომღერალი და მოცეკვავე. \n*1992 : კრისტიან ერიქსენი   —  დანიელი  ფეხბურთელი.\n*1992 : ფრედი ჰაიმორი  —  ინგლისელი მსახიობი\n*1993 : საბა თავაძე   — ქართველი ფეხბურთელი\n*1993 : ლაშა პარუნაშვილი   — ქართველი ფეხბურთელი\n\n== ამ დღეს გარდაცვლილნი ==\n* 1779 : კაპიტანი კუკი — ინგლისელი მოგზაური და მკვლევარი.\n* 1943 : ჰილბერტი, დავიდ — გერმანელი მათემატიკოსი\n* 1961 : ბელიაშვილი, აკაკი — ქართველი მწერალი\n* 1970 : ალექსიძე, ნიკოლოზ —  ქართველი ენტომოლოგი\n* 1975 : ჰაქსლი, ჯულიან სორელ — ინგლისელი ბიოლოგი, ფილოსოფოსი\n* 2021 : კარლოს მენემი — არგენტინის ყოფილი პრეზიდენტი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგ წმინდანთა ხსენების დღეს:\n** წმინდა მოწამე ტრიფონი\n** წმიდა მოწამეების პერპეტუას, სატირის, რევოკატის, სატორნილეს, სეკუნდისა და ფილაციტატა \n** პეტრე გალატელი\n** ღირსი ვენდიმიანი\n\n* კათოლიკური ეკლესია:\n** წმინდა კირილესა და მეთოდეს ხსენების დღეს.\n\n*ანგლიკანური და ლუთერანული ეკლესიები:\n** წმინდა ვალენტინის დღე\n\n== იხილეთ აგრეთვე ==\n\n'''სხვა თვეები:'''\n* \n\n0214", "url": "https://ka.wikipedia.org/wiki/14_თებერვალი", "length": 4675}
{"id": "1343", "title": "15 თებერვალი", "text": "'''15 თებერვალი''' — გრიგორიანული კალენდრის 46-ე დღე.  წლის ბოლომდე დარჩენილია 319 დღე (ნაკიან წელში - 320).\n\n== დღის მოვლენები ==\nright|100px\n* ძვ. წ. 399 : ფილოსოფოს სოკრატეს ''(სურათზე)'' ურწმუნოების გამო სიკვდილის განაჩენი გამოუტანეს.\n* 590 : ხოსრო II სპარსეთის მეფედ აკურთხეს.\n* 1637 : ფერდინანდ III ხდება საღვთო რომის იმპერატორი.\n* 1835 : სერბეთში პირველი კონსტიტუციური კანონი მიიღეს. \n* 1862 : ამერიკის სამოქალაქო ომი — გენერალი ულისე გრანტი ფორტ-დონელსონს უტევს ტენესიში.\n* 1906 : ბრიტანეთის ლეიბორისტული პარტია ჩამოყალიბდა.\n* 1942 : მეორე მსოფლიო ომი — სინგაპურის დაცემა: ბრიტანეთის გენერალი არტურ პერსივალი იაპონელებს ჩაბარდა. დაახლოებით 80.000 ინდოელი, ბრიტანელი და ავსტრალიელი  ჯარისკაცი სამხედრო ტყვე გახდა. სუკ ჩინის ხოცვა იწყება.\n* 1946 : ENIAC - პირველი ზოგადი დანიშნულების ელექტრონული კომპიუტერი წარმოადგინა პენსილვანიის უნივერსიტეტმა.\n* 1950 : სსრკ და ჩინეთი ხელს აწერენ ურთიერთ თავდაცვის პაქტს.\n* 1965 : კანადამ მიიღო დროშა ნეკერჩხლის ფოთლის გამოსახულებით.\n* 1971 : ბრიტანული ფუნტი სტერლინგისა და ირლანდიური ფუნტის '''დეციმალიზაცია''' მოახდინეს.\n* 1976 : ეროვნული რეფერენდუმით კუბის კონსტიტუცია დამტკიცდა.\n* 1989 : სსრ კავშირმა გამოიყვანა ჯარები ავღანეთიდან.\n* 1994 : რუსეთმა თათრეთის ანექსია მოახდინა მის ე.წ. ფედერაციაში.\n* 2003 : ერაყის ომის საწინააღმდეგო აქცია ჩატარდა მსოფლიოს 600 ქალაქში. დაახლოებით 300 მილიონამდე ადამიანმა მიიღო მონაწილეობა, რის გამოც ეს აქცია ისტორიაში უდიდესი სამშვიდობო დემონსტრაცია გახდა.\n* 2005 : ინტერნეტ საიტი YouTube იწყებს ფუნქციონირებას.\n* 2009 : კოლუმბიაში ვულკანი გალერასის ამოფრქვევამ 8 000 ადამიანის ევაკუაცია გამოიწვია.\n* 2021 : ნიგერიის ყოფილი ფინანსთა მინისტრი ნგოზი ოკონჯო-ივეალა მსოფლიო სავაჭრო ორგანიზაციის პირველი აფრიკელი და პირველი ქალი გენერალური დირექტორი გახდა.\n\n== ამ დღეს დაბადებულნი ==\n*1368 : სიგიზმუნდ I  — საღვთო რომის იმპერიის იმპერატორი (1410–1437)\n* 1564 : გალილეო გალილეი — იტალიელი ფიზიკოსი, ასტრონომი და ფილოსოფოსი\n* 1710 : ლუი XV (საფრანგეთი) —  საფრანგეთის და ნავარის მეფე (1715–1774)\n*1748 : იერემია ბენტამი  — ინგლისელი სამართლისმცოდნე\n*1811 : დომინგო ფაუსტინო სარმიენტო — არგენტინელი  სახელმწიფო მოღვაწე \n*1820 : სიუზენ ენტონი — ამერიკელი   ქალთა უფლებებისათვის მებრძოლი აქტივისტი.\n*1828 : ნოდარ  ჩხეიძე   — ქართველი ლიტერატურათმცოდნე, კრიტიკოსი.\n*1841 : მანუელ კამპუს სალისი —  ბრაზილიის მეოთხე პრეზიდენტი\n*1861 : ლეონიდე — ქართველი სასულიერო და საზოგადო მოღვაწე\n* 1861 : ჰელფორდ ჯონ მაკინდერი  —   ინგლისელი გეოგრაფი და გეოპოლიტიკოსი\n* 1868 : ანასტასია ერისთავი-ხოშტარია — ქართველი პროზაიკოსი.\n*1870 : ბესარიონ ქებურია  —  საქართველოს სამოქალაქო ავიაციის ფუძემდებელი.\n*1874 : ერნესტ შეკლტონი  — ირლანდიელი პოლარეთის მკვლევარი.\n* 1883 : ვუკოლ ბერიძე — ქართველი ენათმეცნიერი\n* 1887 :  აკაკი ფაღავა   — ქართველი რეჟისორი.\n*1890 : რობერტ ლაი — გერმანელი სახელმწიფო მოღვაწე,\n*1893 : გიორგი დავითაშვილი   — ქართველი მსახიობი\n*1894 : სუხბაატარინ იანჟმაა  — მონღოლეთის სახალხო რესპუბლიკის სახელმწიფო და პარტიული მოღვაწე\n* 1900 : იან ლარი —    საბავშვო მწერალი\n*1902 : ავლიპი ზურაბაშვილი   — ქართველი ფსიქიატრი\n* 1902 : ნიკოლოზ მარშაკი   — რუსი რეჟისორი\n* 1906 : მუსა ჯალილი — თათარი პოეტი.\n*1908 : იოსებ გაბაშვილი  — ქართველი გრაფიკოსი, ფერმწერი\n*1910 : ირენა სენდლერი  — წინააღმდეგობის მოძრაობის პოლონელი აქტივისტი. \n*1915 : დავით გვრიტიშვილი   — ქართველი ისტორიკოსი\n* 1923 : ელენა ბონერი  — ადამიანის უფლებათა აქტივისტი ყოფილ საბჭოთა კავშირში.\n* 1927 : არჩილ სულაკაური   — ქართველი პოეტი და პროზაიკოსი.\n* 1934 : პოლ ეკმანი  — ამერიკელი ფსიქოლოგი.\n*1938 : დემურ დვალიშვილი   — ქართველი პოლიტიკოსი.\n* 1944 : ჯოხარ დუდაევი   — ჩეჩნეთის პირველი პრეზიდენტი\n* 1951 : შაბთაი ცური — ქართველი ებრაელი პოლიტიკოსი, დიპლომატი\n*1951 : ჯეიმ სეიმური   — ბრიტანელ-ამერიკელი მსახიობი\n* 1955 : ჯენის დიკინსონი  —  ამერიკელი მოდელი, მსახიობი და ფოტოგრაფი.  \n*1962 : მილო ჯუკანოვიჩი   — მონტენეგროს სახელმწიფო და პოლიტიკური მოღვაწე.\n*1967 : ჯეინ ჩაილდი   — კანადელი პოპ-მომღერალი\n* 1971 : ალექს ბორშტეინი  — ამერიკელი მსახიობი\n*1973 : ანა დოღონაძე   —   გერმანელი ათლეტი  \n*1978 : დავით  სალდაძე  — უზბეკეთში მოღვაწე ქართველი მოჭიდავე\n*1986 : გაბრიელ პალეტა — იტალიელი ფეხბურთელი.\n*1991 : სტეფან ბუკორაცი  — სერბი ფეხბურთელი\n*1993 : ჟოფრე კონდოგბია   — ფრანგი ფეხბურთელი\n== ამ დღეს გარდაცვლილნი ==\n* 1781 : გოტჰოლდ ეფრაიმ ლესინგი — გერმანელი მწერალი და განმანათლებელი.\n* 1830 : იოანე ბატონიშვილი — ქართველი სახელმწიფო მოღვაწე\n* 1857 : მიხეილ გლინკა — რუსი კომპოზიტორი\n* 1939 : კუზმა პეტროვ-ვოდკინი — რუსი მხატვარი\n* 1942 : არდევან ახვლედიანი — ქართველი მეან-გინეკოლოგი\n* 1958 : ტოკუნაგა სუნაო — იაპონელი მწერალი.\n* 1988 : რიჩარდ ფეინმანი — ამერიკელი ფიზიკოსი\n* 1992 : ვლადიმერ ანთაძე — ქართველი მიკრობიოლოგი\n== დღესასწაულები ==\n* მართლმადიდებელი ეკლესია აღნიშნავს:\n** მირქმა (მიგებება) უფლისა ღვთისა და მაცხოვრისა ჩვენისა იესო ქრისტესი\n* აგრეთვე:\n** დროშის დღე — კანადა\n** ეროვნული დღე — სერბეთი\n\n== იხილეთ აგრეთვე ==\n\n'''სხვა თვეები:'''\n* \n\n0215", "url": "https://ka.wikipedia.org/wiki/15_თებერვალი", "length": 4809}
{"id": "1344", "title": "16 თებერვალი", "text": "'''16 თებერვალი''' — გრიგორიანული კალენდრის 47-ე დღე.  წლის ბოლომდე დარჩენილია 318 დღე (ნაკიან წელში - 319).\n \n== დღის მოვლენები ==\n* 1918 : ლიეტუვა თავს დამოუკიდებლად აცხადებს რუსეთისა და გერმანიისგან.\n* 1923 : ჰოვარდ კარტერმა გახსნა ტუტანხამონის აკლდამა.\n* 1937 : უოლას კაროთერსი აპატენტებს ნეილონს.\n* 1943 : მეორე მსოფლიო ომი - რუსეთი იბრუნებს ხარკოვს.\n* 1948 : ამერიკელმა ასტრონომმა ჯერარდ კოიპერმა აღმოაჩინა ურანის თანამგზავრი მირანდა.\n* 1959 : ფიდელ კასტრო კუბის პრემიერი ხდება პრეზიდენტ ფულხენსიო ბატისტას 1 იანვარს მთავრობიდან გადაგდების შემდეგ.\n* 1999 : უზბეკეთში მთავრობის სასახლეში პრეზიდენტ ისლამ კარიმოვზე თავდასხმა ხორციელდება.\n* 2005 : კიოტოს პროტოკოლი ძალაში შედის, რუსეთის მიერ რატიფიცირების შემდეგ.\n\n== ამ დღეს დაბადებულნი ==\n* 1304 : ჯაიათუ-ყაენი — იუანის დინასტიის მე-8 იმპერატორი (1328–1332) \n* 1497 : ფილიპ მელანხტონი  — გერმანელი ჰუმანისტი, თეოლოგი და პედაგოგი, ევანგელისტი რეფორმატორი, ლუთერანული თეოლოგიის სისტემატიზატორი.\n* 1761 : შარლ პიშეგრიუ   — ფრანგი სამხედრო და პოლიტიკური მოღვაწე\n* 1790 :  ვან დონ ჟან ჰალენი — ესპანეთის გენერალი\n* 1812 : ჰენრი უილსონი  — ამერიკელი პოლიტიკოსი\n* 1838 : ოკუმა სიგენობუ — იაპონიის სახელმწიფო მოღვაწე\n*1845 : ჯორჯ კენანი  — ამერიკელი მოგზაური. \n* 1848 : ოქტავ მირბო — ფრანგი მწერალი\n* 1872 : ნიკოლოზ  გოცირიძე   — ქართველი მსახიობი\n*1877 : ისიდორა სეკულიჩი  — სერბი პროზაიკოსი, მწერალი\n* 1891 : ნიკოლოზ მუსხელიშვილი — ქართველი მათემატიკოსი\n* 1893 : მიხეილ ტუხაჩევსკი — საბჭოთა კავშირის მარშალი\n* 1906 : ვერა მენჩიკი  — მსოფლიოს პირველი ჩემპიონი (1927–1944). \n*1921 : ვერა-ელენი — ამერიკელი მსახიობი\n* 1926 : ჯონ შლეზინგერი — კინორეჟისორი\n*1927 :  ბოთო ცუ ზაინ-ვიტგენშტაინ-ჰოენშტაინი  — გერმანელი პოლიტიკური მოღვაწე.\n* 1934 : აგი აბაშიძე  — ქართველი ლიტერატურათმცოდნე\n* 1938 : იზა გიგოშვილი — ქართველი მსახიობი\n* 1940 : ტეკირეე ტამუერა   — კირიბატის სახელმწიფო და პოლიტიკური მოღვაწე\n* 1941 : კიმ ჩენ ირი — ჩრდილოეთ კორეის ყოფილი ლიდერი\n* 1944 : ანტონიუ მონტეირო — კაბო-ვერდეს სახელმწიფო და პოლიტიკური მოღვაწე\n* 1956 : იოსებ არჩვაძე   — ქართველი ეკონომისტი.\n*1956 : ემინე ერდოღანი   — თურქი საზოგადო მოღვაწე\n*1958 : Ice-T — ამერიკელი რეპერი, მსახიობი, სცენარების ავტორი, პროდიუსერი და აქტივისტი. \n* 1961 :   დიმიტრი (შიოლაშვილი)   — ბათუმისა და ლაზეთის მიტროპოლიტი\n*1964 : ზურაბ თოთიბაძე   — ქართველი მხატვარი-ანიმალისტი, გრაფიკოსი და ხატმწერი.\n* 1965 : ადამა ბაროუ  — გამბიის პოლიტიკური მოღვაწე\n* 1970 : ანჯელო პერუცი — იტალიელი ვეტერანი ფეხბურთელი\n* 1976 : მალხაზ ჟვანია — ქართველი მწვრთნელი\n*1977 : ალექსანდრე გოგობერიშვილი  — ქართველი ფეხბურთელი \n* 1982 : რიკი ლამბერტი  — ინგლისელი ფეხბურთელი\n* 1983 : უსტარიც ალდეკოაოტალორა   — ესპანელი ფეხბურთელი\n* 1986 : დიეგო გოდინი  — ურუგვაელი ფეხბურთელი\n* 1987 : უილი ობამეიანგი   — გაბონელი ფეხბურთელი. \n* 1991 : სერხიო კანალესი — ესპანელი ფეხბურთელი\n* 1991 : ზებედა რეხვიაშვილი   — ქართველი ძიუდოისტი\n*1993 : გიორგი პაპავა   — ქართველი ფეხბურთელი\n\n== ამ დღეს გარდაცვლილნი ==\n* 1279 : აფონსუ III — პორტუგალიის მეფე.\n* 1893 : ხოლოდნაია, ვერა  — უკრაინელი მსახიობი\n* 1907 : კარდუჩი, ჯოზუე — იტალიელი პოეტი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** სვიმეონ ღვთისმიმრქმელი და ანა წინასწარმეტყველი (I)\n** აზარია წინასწარმეტყველი\n** კლავდიანე, პაპი და დიოდორე\n** ადრიანე და ევბული\n** ვლასი კესარიელი  \n** მოციქულთასწორი ნიკოლოზი\n** სვიმეონ ტვერელი\n\n* აგრეთვე:\n** ლიეტუვა — დამოუკიდებლობის დღე\n** ჩრდილოეთი კორეა — კიმ ჩენ ირის დაბადების დღე\n\n== იხილეთ აგრეთვე ==\n\n'''სხვა თვეები:'''\n* \n\n0216", "url": "https://ka.wikipedia.org/wiki/16_თებერვალი", "length": 3448}
{"id": "1345", "title": "17 თებერვალი", "text": "'''17 თებერვალი''' — გრიგორიანული კალენდრის 48-ე დღე.  წლის ბოლომდე დარჩენილია 317 დღე (ნაკიან წელში - 318). \n\n\n== დღის მოვლენები ==\n* 1600 : იტალიელი ფილოსოფოსი ჯორდანო ბრუნო ერეტიკოსობის ბრალდებით კოცონზე დაწვეს.\n* 1933 : აშშ-ში გამოიცა ჟურნალ „ნიუსუიკის“ (Newsweek) პირველი ნომერი.\n* 1947 : რადიოსადგურმა „ამერიკის ხმამ“ სსრკ-ის ტერიტორიაზე გადაცემა დაიწყო.\n* 1979 : ჩინეთის არმია ვიეტნამში შეიჭრა. დაიწყო ჩინეთ-ვიეტნამის ომი.\n* 1996 : ფილადელფიაში, პენსილვანია, მსოფლიო ჩემპიონი გარი კასპაროვი ამარცხებს სუპერკომპიუტერს \"დიპ-ბლუ\" (Deep Blue) საჭადრაკო მატჩში.\n* 2008 : კოსოვოს პარლამენტმა ქალაქ პრიშტინაში სერბეთისგან ცალხმრივი დამოუკიდებლობა გამოაცხადა.\n* 2009 : აშშ-ის პრეზიდენტი ბარაკ ობამა ამტკიცებს  $787 მილიარდიანი ეკონომიკის სტიმულირების გეგმის კანონს.\n* 2016 : თურქეთი დედაქალაქ ანკარაში მოხდა ტერაქტი, რომელმაც 29 ადამიანი იმსხვერპლა.\n\n== ამ დღეს დაბადებულნი ==\n* 624 : ვუ ზეტიანი  — ჩინეთის იმპერატორი ქალი.\n* 1519 : ფრანსუა დე გიზი  — ფრანგი სამხედრო და სახელმწიფო მოღვაწე\n* 1653 :  არქანჯელო კორელი — იტალიელი მევიოლინე და კომპოზიტორი\n* 1739 : დოსიტეი ობრადოვიჩი   — სერბი მწერალი\n* 1740 : ორას ბენედიქტ დე სოსიური  — შვეიცარიელი გეოლოგი, ბოტანიკოსი და ალპინისტი.\n* 1798 : იოსებ ნავრატილი  — ჩეხი ფერმწერი\n* 1817 :  ჯორჯ ჯულიან ჰარნი  — ინგლისის მუშათა მოძრაობის მოღვაწე \n* 1838 : თედორე ბაილშტაინი   — გერმანელი ქიმიკოსი\n* 1859 :  ეგნატე ნინოშვილი  — ქართველი მწერალი\n* 1906 : აგნია ბარტო — რუსი და საბჭოთა საბავშვო პოეტი, მწერალი\n* 1912 : ანდრე ნორტონი   — ამერიკელი მწერალი\n* 1919 : ალექსანდრე როიტბაკი   — ქართველი ფიზიოლოგი. \n* 1925 : ჰელ ჰოლბრუკი — ამერიკელი მსახიობი. \n*1934 : ალან ბეიტსი  — ინგლისელი მსახიობი.\n* 1954 : რენე რუსო  — ამერიკელი მსახიობი\n* 1955 : მო იენი   —   ჩინელი მწერალი\n* 1958 : შალვა ნათელაშვილი  — ქართველი პოლიტიკოსი\n* 1963 : მაიკლ ჯორდანი  — ლეგენდარული ამერიკელი კალათბურთელი\n* 1966 : კრისტიინა ოიულანდი   — ესტონეთის საგარეო საქმეთა მინისტრი (2002–2005)\n* 1968 : ჯუზეპე სინიორი  —   იტალიელი  ფეხბურთელი\n* 1969 : ჩიმედიინ საიხანბილეგი  — მონღოლეთის   პრემიერ-მინისტრი \n* 1970 : დომინიკ პარსელი  —   ავსტრალიელი მსახიობი. \n* 1972 : ბილი ჯო არმსტრონგი  — ამერიკელი მუსიკოსი\n* 1979 : ანდერს ბერინგ ბრეივიკი — ნორვეგიელი ტერორისტი\n* 1981 : ჯოზეფ გორდონ-ლევიტი  — ამერიკელი მსახიობი\n* 1981 : პერის ჰილტონი  — ამერიკელი მსახიობი\n*1984 : ოთარ ბარკალაია — ქართველი მორაგბე. \n* 1988 : გიორგი მიქაბერიძე  — ქართველი ფეხბურთელი\n* 1991 : ედ შირანი —  ინგლისელი მომღერალი\n* 1992 : მეგან ჯეტ მარტინი  — ამერიკელი მომღერალი და მსახიობი.\n* 1993 : ელჰაიდა დანი  — ალბანელი მომღერალი.\n* 1993 : ნიკოლა ლეალი — იტალიელი ფეხბურთელი\n* 1996 : ლუკა ზარანდია   — ქართველი ფეხბურთელი\n== ამ დღეს გარდაცვლილნი ==\n* 197 : კლოდიუს ალბინუსი —  რომაელი უზურპატორი\n* 364 : იოვიანე — რომის იმპერატორი\n* 440 : მაშტოცი, მესროპ — სომხული დამწერლობის შემქმნელი\n* 1600 : ბრუნო, ჯორდანო — იტალიელი ფილოსოფოსი და პოეტი\n* 1673 : მოლიერი — ფრანგი დრამატურგი და მსახიობი\n* 1827 : პესტალოცი, იოჰან ჰაინრიხ — შვეიცარიელი პედაგოგი\n* 1856 : ჰაინე, ჰაინრიხ — გერმანელი პოეტი და კრიტიკოსი\n* 1934 : ალბერტ I — ბელგიის მეფე\n* 1970 : აგნონი, შმუელ — ებრაელი მწერალი\n* 2014 : მერი დავითაშვილი — ქართველი კომპოზიტორი.\n* 2020 : გიორგი შენგელაია —ქართველი რეჟისორი და მსახიობი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** '''ევაგრე''' \n** ისიდორე პელუსიოტელი\n** წმინდა იადორა\n** აბრაამ არვილელი\n** ნიკოლოზ აღმსარებელი\n\n== იხილეთ აგრეთვე ==\n\n\n'''სხვა თვეები:''' \n* \n\n0217", "url": "https://ka.wikipedia.org/wiki/17_თებერვალი", "length": 3416}
{"id": "1346", "title": "18 თებერვალი", "text": "'''18 თებერვალი''' — გრიგორიანული კალენდრის 49-ე დღე.  წლის ბოლომდე დარჩენილია 316 დღე (ნაკიან წელში - 317). \n\n== დღის მოვლენები ==\n\n* 1598 : ბორის გოდუნოვი არჩეულ იქნა რუსეთის ტახტზე.\n* 1861 : ჯეფერსონ დეივისი იყო არჩეული ამერიკის კონფედერაციული შტატები პრეზიდენტად\n* 1885 : გამოიცა მარკ ტვენის „ჰეკლბერი ფინის თავგადასავალი“.\n* 1930 : ამერიკელმა კლაიდ ტომბომ აღმოაჩინა პლუტონი.\n* 1932 : იაპონიამ გამოაცხადა მანჯურიის დამოუკიდებლობა ჩინეთისაგან.\n* 1952 : საბერძნეთი და თურქეთი ნატოს წევრები გახდნენ.\n* 1960 : გაიხსნა VIII ზამთრის ოლიმპიური თამაშები სკო-ვალიში, აშშ.\n* 1965 : გამბია დამოუკიდებელი გახდა დიდი ბრიტანეთისაგან.\n* 2003 : მეტროში გაჩინილმა ხანძარმა 200-მდე ადამიანი იმსხვერპლა ქ. ტეგუში, სამხრეთი კორეა.\n* 2008 : კოსოვოს პარლამენტმა ქალაქ პრიშტინაში სერბეთისგან ცალხმრივი დამოუკიდებლობა  გამოაცხადა. მეორე დღესვე ის აშშ-მა და ევროპის რამდენიმე მსხვილმა სახელმწიფომ ცნო.\n* 2010 : ნიგერში სამხედრო გადატრიალების შედეგად დაამხეს პრეზიდენტ ტანჯა მამადუს ხელისუფლება.\n* 2012 : ლატვიაში ჩატარდა რეფერენდუმი, რომელშიც მოსახლეობამ მხარი არ დაუჭირა რუსული ენისთვის მეორე სახელმწიფო ენის სტატუსის მინიჭებას.\n* 2013 : სომხეთის საპრეზიდენტო არჩევნებში მოქმედი პრეზიდენტი სერჟ სარქისიანი მეორე ვადით აირჩიეს.\n* 2015 : პროკოპის პავლოპულოსი საბერძნეთის პრეზიდენტად აირჩიეს.\n* 2021 : \n**NASA-ს ახალი მავალი Perseverance-ი მარსზე წარმატებით დაჯდა.\n**სერბეთის პატრიარქად პორფირე აირჩიეს. \n**საქართველოს პრემიერ-მინისტრმა გიორგი გახარიამ თანამდებობა დატოვა.\n\n== ამ დღეს დაბადებულნი ==\n* 1201 :  ნასირ ალ-დინ ტუსი  — სპარსელი მეცნიერ-ენციკლოპედისტი\n* 1374 :  იადვიგა  — პოლონეთის მონარქი\n* 1516 : მერი I ტიუდორი — ინგლისისა და ირლანდიის დედოფალი.\n*1543 : შარლ III ლოთარინგიელი  — ლოთარინგიის ჰერცოგი  \n* 1626 : ფრანჩესკო რედი  — იტალიელი ფიზიკოსი\n* 1745 :  ალესანდრო ვოლტა  — იტალიელი ფიზიკოსი.\n* 1848 : ლუის კომფორტ ტიფანი — ამერიკელი მხატვარი და დიზაინერი\n* 1860 : მაკო საფაროვა-აბაშიძე  — ქართველი მსახიობი. \n* 1877 : დერენიკ დემირჭიანი  — სომეხი მწერალი\n* 1891 : ტიგრან ავეტისიანი  — სომეხი პოლიტიკოსი\n* 1895 : სემიონ ტიმოშენკო  — საბჭოთა კავშირის მარშალი, ორგზის საბჭოთა კავშირის გმირი\n* 1896 : ანდრე ბრეტონი   — ფრანგი მწერალი და პოეტი\n* 1903 :  ნიკოლოზ პოდგორნი — სსრ კავშირის სახელმწიფო მოღვაწე.\n* 1905 : სოკრატ არშბა — აფხაზი ქირურგ-უროლოგი\n* 1906 : ამაზასპ ბაბაჯანიანი  —  საბჭოთა კავშირის გმირი \n* 1931 : ტონი მორისონი  — ამერიკელი მწერალი\n* 1932 :  მილოშ ფორმანი  — ჩეხი-ამერიკელი რეჟისორი, სცენარისტი, მსახიობი და პროფესორი. \n* 1933 : იოკო ონო  — იაპონელი მხატვარი და მუსიკოსი. \n* 1933 : ბობი რობსონი  — ინგლისელი ფეხბურთელი \n* 1934 : რეზო ესაძე — ქართველი კინორეჟისორი\n* 1940 : გურამ ფირცხალავა  — ქართველი მსახიობი.\n* 1947 : გიორგი გავაშელი   — ქართველი ფეხბურთელი\n* 1950 : რამაზ საყვარელიძე  — ქართველი პოლიტოლოგი და ფსიქოლოგი.\n* 1954 : ჯონ ტრავოლტა  — ამერიკელი მსახიობი. \n* 1956 : ბიძინა ივანიშვილი  — ქართველი პოლიტიკოსი, ბიზნესმენი და მეცენატი.\n* 1967 : რობერტო ბაჯო  — იტალიელი ფეხბურთელი\n*1973 : კლოდ მაკელელე  — ფრანგი ვეტერანი ფეხბურთელი\n*1975 : იგორ დოდონი — მოლდოველი პოლიტიკოსი\n* 1975 : გარი ნევილი  —  ინგლისელი ფეხბურთელი\n* 1984 : მიჰრან აკობიანი  — სომეხი მოქანდაკე \n* 1985 : ანტონ ფერდინანდი  — ინგლისელი ფეხბურთელი. \n* 1986 : ანდერსონ აკინო   — ბრაზილიელი ფეხბურთელი\n* 1989 : დავით მაისაშვილი — ქართველი ფეხბურთელი\n* 1994 : ჯონ ჰო-სოკი   — სამხრეთ კორეელი რეპერი და მოცეკვავე.\n\n== ამ დღეს გარდაცვლილნი ==\n* 1546 : ლუთერი, მარტინ — პროტესტანტიზმის ფუძემდებელი, გერმანელი.\n* 1564 : მიქელანჯელო — იტალიელი მოქანდაკე და ფერმწერი.\n* 1851 : იაკობი, კარლ გუსტავ იაკობ — გერმანელი მათემატიკოსი\n* 1937 : ორჯონიკიძე, სერგო — სსრ კავშირის სახელმწიფო მოღვაწე.\n* 1967 : ოპენჰაიმერი, რობერტ — ამერიკელი ფიზიკოსი.\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** წმინდა აღათია\n** წმინდა თეოდულია, წმინდა ელადი, წმინდა მაკარი და წმინდა ევაგრე\n\n\n* აგრეთვე:\n** გამბია : დამოუკიდებლობის დღე (1965).\n\n== იხილეთ აგრეთვე ==\n\n'''სხვა თვეები:'''\n* \n\n0218", "url": "https://ka.wikipedia.org/wiki/18_თებერვალი", "length": 3901}
{"id": "1347", "title": "19 თებერვალი", "text": "'''19 თებერვალი''' — გრიგორიანული კალენდრის 50-ე დღე.  წლის ბოლომდე დარჩენილია 315 დღე (ნაკიან წელში - 316). \n\n\n== დღის მოვლენები ==\n* 197 : რომის იმპერატორმა სეპტიმუს სევერუსმა დაამარცხა კლოდიუს ალბინუსი ლუგდუნუმის ბრძოლაში, ეს იყო ყველაზე სისხლიანი ბრძოლა რომაელ არმიებს შორის.\n*1600 : პერუს სტრატოვულკან '''უაინაპუტინას''' ამოფრქვევა ყველაზე მასშტაბური გახდა სამხრეთ ამერიკის ისტორიაში.\n* 1810 : ქუთაისში ცხადდება რუსული მმართველობა.\n* 1878 : ტომას ედისონმა ფონოგრაფის გამოგონებაზე პატენტი მიიღო.\n* 1915 : პირველი მსოფლიო ომი : გალიპოლის ბრძოლა დაიწყო.\n* 1942 : მეორე მსოფლიო ომი : დაახლოებით 250-მა იაპონურმა გამანადგურებელმა შეუტია დარვინს, ავსტრალია. \n* 1943 : მეორე მსოფლიო ომი : ერვინ რომელის ბრძანებით გერმანელბმა მოწინააღმდეგეებზე იერიში მიიტანეს, რითაც დაიწყო კასერინეს ხეობის ბრძოლა, ტუნისი.\n* 1945 : მეორე მსოფლიო ომი : ივო ჯიმას ბრძოლა დაიწყო მას შემდეგ, რაც დაახლოებით 30,000 ამერიკელი საზღვაო ქვეითი გადასხდა კუნძულზე.\n* 1959 : ბრიტანეთ-თურქეთ-საბერძნეთის სამმხრივი შეთანხმებით შეიქმნა კვიპროსის რესპუბლიკა.\n* 1986 : კოსმოსში გაშვებულ იქნა სსრკ-ის ორბიტული სადგური მირი.\n* 2008 :\n** სომხეთის პრეზიდენტად მიმდინარე პრემიერ-მინისტრი '''სერჟ სარქისიანი''' აირჩიეს.\n** '''ფიდელ კასტრო''' კუბის პრეზიდენტის პოსტიდან გადადგა.\n* 2010 :  მაროკოს ქალაქ '''მეკნესში''' პარასკევის ლოცვების დროს მინარეთი ჩამოინგრა.\n* 2011 : ხელისუფლებამ ცეცხლი გაუხსნა ლიბიასა და ბაჰრეინში მიმდინარე საპროტესტო აქციებს.\n\n== ამ დღეს დაბადებულნი ==\n* 1473 : ნიკოლოზ კოპერნიკი — პოლონელი ასტრონომი.\n* 1630 : შივაჯი   — ინდოელთა ეროვნული გმირი. \n* 1812 :  ზიგმუნტ კრასინსკი  — პოლონელი პოეტი. \n*1821 : ავგუსტ შლაიხერი  — გერმანელი ენათმეცნიერი. \n* 1841 : ფელიპე პედრელი   — ესპანელი კომპოზიტორი\n* 1852 : ნიკო ლომოური — ქართველი მწერალი.\n* 1859 : სვანტე არენიუსი — შვედი ფიზიკოსი და ქიმიკოსი.\n* 1863 : აუგუსტო ლეგია  — პერუელი პოლიტიკური და სამხედრო მოღვაწე. \n* 1869 : ჰოვანეს თუმანიანი — სომეხი მწერალი და საზოგადო მოღვაწე.\n* 1878 : ნიკოლოზ დადიანი   — ქართველი პოეტი, მწერალი და პუბლიცისტი.\n* 1884 : ლეო ქიაჩელი — ქართველი მწერალი.\n* 1884 : მაცეი რატაი  — პოლონელი პოლიტიკური მოღვაწე.\n* 1912 : ანტონ ბუტიჯიჩი   — მალტის პოლიტიკური და სახელმწიფო მოღვაწე \n* 1917 : კარსონ მაკ-კალერსი — ამერიკელი მწერალი.\n* 1925 : კონსტანტინე (მელიქიძე)   — ქართველი საეკლესიო მოღვაწე.\n* 1928 : პაველ კაზაკოვი — რუსი საბჭოთა მსაჯი ფეხბურთში. \n* 1940 : საფარმურატ ნიაზოვი — თურქმენეთის პრეზიდენტი (1991–2006)\n* 1948 :  ტონი  აიომი  — ინგლისური ჯგუფ Black Sabbath-ის თანადამაარსებელი და მისი ერთადერთი მუდმივი წევრი  \n* 1949 : ჟუჟა ვერეცი   — უნგრელი მოჭადრაკე \n*1951 : ჰორეს ენდი  — რეგის მომღერალი და სიმღერების ავტორი. \n*1952 : რიუ მურაკამი  — იაპონელი ნოველისტი და კინორეჟისორი.\n* 1952 : დანილო ტიურკი —   სლოვენიის პრეზიდენტი\n* 1953 : კრისტინა ფერნანდესი   — არგენტინის პრეზიდენტი (2007–2015)\n* 1954 : ფრანსის ბუხჰოლცი   — გერმანელი ბას-გიტარისტი\n* 1954 : სოკრატესი — ბრაზილიელი ფეხბურთელი და მწვრთნელი.\n* 1955 : ჯეფ დენიელსი  — ამერიკელი მსახიობი. \n* 1960 : ენდრიუ   — იორკის ჰერცოგი\n* 1963 : სოლვიტა აბოლტინია   — ლატვიის სეიმის თავმჯდომარე. \n* 1963 : სილი  — გრემის ჯილდოს მფლობელი ბრიტანელი სოულ მომღერალი და სიმღერების ავტორი. \n* 1977 : ელოი აზორინი  — ესპანელი კინოს, თეატრისა და ტელემსახიობი.\n* 1977 : ჯანლუკა ძამბროტა   — იტალიელი ვეტერანი ფეხბურთელი\n* 1979 : იგორ მიტრესკი   — ყოფილი მაკედონელი ფეხბურთელი\n* 1987 :  ბენიატ ეჩებერია   — ესპანელი ფეხბურთელი\n* 1989 : არსენ გალსტიანი   —  რუსი ძიუდოისტი.\n* 1991 : კრისტოფ კრამერი — გერმანელი ფეხბურთელი\n \n== ამ დღეს გარდაცვლილნი ==\n* 1887 : მულტატული — ნიდერლანდელი მწერალი.\n* 1916 : ერნსტ მახი — ავსტრიელი ფილოსოფოსი და ფიზიკოსი.\n* 1951 : ანდრე ჟიდი — ფრანგი მწერალი.\n* 1952 : კნუტ ჰამსუნი — ნორვეგიელი მწერალი.\n* 1968 : შალვა აფხაიძე — ქართველი პოეტი და ლიტერატურათმცოდნე.\n* 2019 : კარლ ლაგერფელდი — გერმანელი დიზაინერი.\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** '''არსენ იყალთოელი'''\n** ვუკოლი ზმირნელი \n** ბარსანოფი დიდი და იოანე წინასწარმეტყველი \n** ფოტი I \n** წმინდა მოწამენი: დოროთეა, ქრისტინა, კალისტა და თეოფილე\n** წმინდა იულიანე  \n** ფავსტა ქალწული, ევილასი და მაქსიმე\n** წმინდა მოწამენი: მართა, მარიამი და ძმა მათი ლიკარიონ ყრმა\n\n== იხილეთ აგრეთვე ==\n\n\n'''სხვა თვეები:''' \n* \n\n0219", "url": "https://ka.wikipedia.org/wiki/19_თებერვალი", "length": 4172}
{"id": "1348", "title": "20 თებერვალი", "text": "'''20 თებერვალი''' — გრიგორიანული კალენდრის 51-ე დღე.  წლის ბოლომდე დარჩენილია 314 დღე (ნაკიან წელში - 315). \n\n== დღის მოვლენები ==\n* 395 : ბეთლემში პირველი დედათა მონასტერი დაარსდა\n* 1547 : ედუარდ VI ინგლისის მეფე გახდა.\n* 1864 : ამერიკის სამოქალაქო ომი : ოლუსტეს ბრძოლაში (''სურათზე'') კონფედერატებმა დაამარცხეს შეერთებული შტატები.\n* 1872 : ნიუ-იორკში გაიხსნა მეტროპოლიტენის ხელოვნების მუზეუმი\n* 1902 : '''ფუტურიზმის''' დაბადება: იტალიელმა პოეტმა ფილიპო მარინეტიმ  „ფუტურისტის მანიფესტი“ გამოაქვეყნა ფრანგულ ჟურნალში ფიგარო.\n* 1920 : მიწისძვრა გორის მაზრაში: დაინგრა გორის შენობების უმეტესობა, დაიღუპა 114 ადამიანი.\n* 1942 : ლეიტენანტი ედვარდ ო'ჰარი გახდა მეორე მსოფლიო ომში პირველი ამერიკელი მფრინავი-ასი.\n* 1944 : მეორე მსოფლიო ომი : აშშ-მა აიღო კუნძული ენიტოკი.\n* 1962 : ჯონ გლენმა შეასრულა პირველი ამერიკული კოსმოსური გაფრენა.\n* 1986 : ორბიტაზე გაყვანილ იქნა საბჭოთა კოსმოსური სადგური „მირი“.\n* 1988 : მთიანი ყარაბაღის ავტონომიური ოლქის საბჭოს რიგგარეშე სხდომაზე მიიღეს გადაწყვეტილება „მიმართვაზე აზერბაიჯანისა და სომხეთის სსრ-ის  უმაღლეს საბჭოებს ოლქის სომხეთის სსრ-ის შემადგენლობაში გადასაყვანად“, რაც '''ყარაბაღის ომის''' დაწყების საბაბი გახდა.\n* 2009 : ლატვიის პრემიერ-მინისტრი '''ივარს გოდმანისი''' გადადგა მთავრობასთან ერთად, ქვეყანაში ეკონომიკურ კრიზისთან გაუმკლავებლობით გამოწვეული კრიტიკის გამო.\n\n== ამ დღეს დაბადებულნი ==\n* 1866 : კარლ ვესტმანი  — შვედი არქიტექტორი\n* 1881 : იანის ბალოდისი  — ლატვიელი გენერალი და პოლიტიკოსი, \n* 1882 :  ნიკოლაი ჰარტმანი  —გერმანელი ფილოსოფოსი\n* 1885 : ტაკუბოკუ ისიკავა — იაპონელი პოეტი\n* 1899 : ალექსანდრე ჯაფარიძე   — ქართველი მთამსვლელობის ორგანიზატორი და საქართველოს ალპური კლუბის ერთ-ერთი დამაარსებელი\n* 1901 : მუჰამედ ნაგიბი   — ეგვიპტის პირველი პრეზიდენტი\n* 1902 : ანსელ ადამსი — ამერიკელი ფოტოგრაფი\n*1912 : პიერ ბული  — ფრანგი ნოველისტი.\n* 1913 : აბდელ რაჰმან ალ-ბაზაზი  — ერაყის სახელმწიფო და პოლიტიკური მოღვაწე.\n* 1914 :  კონსტანტინე ბარამიძე  — ქართველი მეცნიერი\n* 1915 : ილია მელია  — ქართველი მღვდელი, ეკლესიის ისტორიკოსი და თეოლოგი.\n* 1920 : კარლ ალბრეხტი  — გერმანელი მრეწველი\n* 1923 : მედეა ჯაფარიძე  — ქართველი მსახიობი\n* 1925  : რობერტ ოლტმენი  — ამერიკელი კინორეჟისორი და სცენარისტი.\n* 1926 : რიჩარდ მეთისონი   — ამერიკელი მწერალი და სცენარისტი\n* 1927 : სიდნი პუატიე  —  ბაჰამელ-ამერიკელი მსახიობი, კინორეჟისორი და მწერალი. \n* 1930 : მიოდრაგ ბულატოვიჩი   — სერბი მწერალი\n* 1934 : ბორის გაპონოვი — ებრაელი ლექსიკოგრაფი\n* 1937 : ნენსი უილსონი   —  ამერიკელი მომღერალი. \n* 1943 : მაიკ ლი  — ბრიტანელი მწერალი\n* 1946 : ბრენდა ბლეთინი  — ინგლისელი  მსახიობი.\n* 1948 : კრისტოფერ პისარიდესი  — კვიპროსელ-ბრიტანელი ეკონომისტი.\n* 1951 : ჯეიმზ  ბრაუნი   — დიდი ბრიტანეთისა და ჩრდილოეთ ირლანდიის გაერთიანებული სამეფოს 52-ე პრემიერ-მინისტრი  \n* 1963 : ჩარლზ ბარკლი  — ამერიკელი ვეტერანი პროფესიონალი კალათბურთელი \n* 1964 : უილი გარსონი   — ამერიკელი მსახიობი.\n* 1964 : პიტერ გორდენო   — ინგლისელი სიმღერების ავტორი.  \n* 1966 : სინდი კროუფორდი  — ამერიკელი სუპერმოდელი\n* 1967 :  კურტ კობეინი — ამერიკელი როკ მუსიკოსი და მომღერალი\n* 1967 : პაველ მონცივოდა   — პოლონელი როკ მუსიკოსი\n* 1969 : სინიშა მიხაილოვიჩი   — სერბი მწვრთნელი და ყოფილი ფეხბურთელი.\n* 1971 :    იარი ლიტმანენი  — ვეტერანი ფინელი ფეხბურთელი.\n* 1974 : ოფელია ვინტერი   — ფრანგი მომღერალი\n* 1974 : გიორგი ლობჟანიძე  — ქართველი პოეტი\n* 1974 : ამირან მუჯირი  — ქართველი ფეხბურთელი\n*1980 : რომან ახალკაცი — ქართველი ფეხბურთელი\n* 1988 : რიანა — ბარბადოსელი მომღერალი, მსახიობი, კომპოზიტორი და დიზაინერი. \n* 1992 : გიორგი ილურიძე — ქართველი ფეხბურთელი\n*1993 : მალხაზ გაგოშიძე   — ქართველი ფეხბურთელი\n* 1994 : ნიკა სანდოხაძე  — ქართველი ფეხბურთელი\n* 1995 : არტემ სიმონიანი  — სომეხი ფეხბურთელი\n\n== ამ დღეს გარდაცვლილნი ==\n* 1054 : იაროსლავ ბრძენი — კიევის  დიდი მთავარი\n* 1431 : მარტინ V — რომის პაპი\n* 1821 : გაიოზ რექტორი — ქართველი მეცნიერი, ლიტერატორი\n* 1919 : ჰაბიბულა — ავღანეთის ამირა 1901-იდან\n* 1960 : ვული, ლეონარდ — ინგლისელი არქეოლოგი\n* 1969 : ანსერმე, ერნესტ — შვეიცარიელი დირიჟორი\n* 1972 : გიოპერტ-მაიერი, მარია — გერმანელი ფიზიკოსი\n* 1993 : ლამბორგინი, ფერუჩიო — იტალიელი მრეწველი\n* 2000 : სობჩაკი, ანატოლი — რუსეთის პოლიტიკური მოღვაწე\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** '''სოლომონ II'''\n** პართენ ლამპსაკელი \n** ლუკა ელადელი \n** 1003 ნიკომიდიელი მოწამე\n\n== იხილეთ აგრეთვე ==\n\n'''სხვა თვეები:'''\n* \n\n0220", "url": "https://ka.wikipedia.org/wiki/20_თებერვალი", "length": 4295}
{"id": "1349", "title": "21 თებერვალი", "text": "'''21 თებერვალი''' — გრიგორიანული კალენდრის 52-ე დღე.  წლის ბოლომდე დარჩენილია 313 დღე (ნაკიან წელში - 314).\n\n== დღის მოვლენები ==\n* 1431 : ჟანა დ'არკის სასამართლო პროცესი დაიწყო.\n* 1440 : პრუსიის კონფედერაცია შეიქმნა.\n* 1613 : ზემსკი სობორმა მიხაილ I რომანოვი ერთხმად აირჩია რუსეთის მეფედ, რამაც რომანოვების დინასტიას დაუდო დასაბამი.\n* 1842 : ჯონ გრინოგი აპატენტებს საკერავ მანქანას.\n* 1848 : კარლ მარქსი აქვეყნებს კომუნისტურ მანიფესტს.\n* 1916 : პირველი მსოფლიო ომი — საფრანგეთში ვერდანის ბრძოლა იწყება.\n* 1921 : საქართველოს დამფუძნებელი კრება ამტკიცებს ქვეყნის პირველ თანამედროვე კონსტიტუციას.\n* 1925 : ნიუ-იორკერის პირველი გამოცემა გამოდის.\n* 1947 : ნიუ-იორკში ედვინ ლენდი ახდენს პირველი მყისიერი კამერის „პოლაროიდ ლენდ კამერის“ დემონსტრაციას, ამერიკის ოპტიკური საზოგადოების შეხვედრაზე.\n* 1948 : ნასკარი ჩამოყალიბდა.\n* 1952 : : ბრიტანეთში უინსტონ ჩერჩილის მთავრობა „ხალხის გასათავისუფლებლად“ პირადობის მოწმობებს აუქმებს.\n* 1953 : ფრენსის კრიკმა და ჯეიმზ ვატსონმა აღმოაჩინეს დნმ-ს მოლეკულის სტრუქტურა.\n* 1953 : კუბის ლიდერი ფიდელ კასტრო კუბაზე ყველა სახის ბიზნესის ნაციონალიზაციას ახდენს.\n* 1972 : საბჭოთა უმართავი კოსმოსური ხომალდი „ლუნა“ მთვარეზე ეშვება.\n* 1974 : ისრაელის ბოლო ჯარისკაცი ტოვებს სუეცის არხის დასავლეთ სანაპიროს ეგვიპტესთან შეთანხმების თანახმად.\n* 1986 : მეტალიკა უშვებს რიგით მე-3 ალბომს \"Master of Puppets\".\n* 2008 :\n** მთვარის სრული დაბნელების დაკვირვება გახდა შესაძლებელი ამერიკის, ევროპისა და აფრიკის კონტინენტებიდან.\n** რუსეთი და საქართველო საჰაერო მიმოსვლის აღდგენაზე შეთანხმდნენ.\n** არაბთა გაერთიანებული საამიროების კომპანია რაკიინი თბილისში ახალი უბნების მშენებლობას იწყებს.\n** სერბმა მომიტინგეებმა ბელგრადში აშშ-ისა და ევროპის რამდენიმე ქვეყნის საელჩოები დაარბიეს  კოსოვოს აღიარების გამო.\n* 2010 : მე-60 „ბერლინალეზე“  მთავარი ჯილდო — „ოქროს დათვი“ თურქი რეჟისორის სემიხა კარპანოღლუს ფილმმა — „თაფლი“''' მიიღო.\n* 2021 : მოჰამედ ბაზუმი ნიგერის პრეზიდენტად აირჩიეს.\n* 2022 : რუსეთმა უკრაინის ორი სეპარატისტული რეგიონის, დონეცკისა და ლუგანსკის  „სახალხო რესპუბლიკების“ დამოუკიდებლობა აღიარა.\n\n== ამ დღეს დაბადებულნი ==\n* 1728 : პეტრე III — რუსეთის იმპერატორი\n* 1779 :  ფრიდრიხ კარლ ფონ სავინი — გერმანელი იურისტი\n* 1791 : კარლ ჩერნი — ავსტრიელი კომპოზიტორი\n*1820 : ზურაბ ანტონოვი  — ქართველი დრამატურგი.\n* 1856 : ჰენდრიკ პეტრუს ბერლაგე   — ჰოლანდიელი არქიტექტორი\n* 1857 : ლუსიენ გალუა  — ფრანგი გეოგრაფი.\n* 1857 : ავქსენტი ცაგარელი — ქართველი დრამატურგი და მსახიობი.\n* 1861 : ალფრედო საიას ი ალფონსო — კუბელი იურისტი, პოეტი და პოლიტიკური მოღვაწე. \n* 1874 : დიმიტრი გულია — აფხაზი მწერალი.\n* 1876 : კონსტანტინ ბრინკუში  — რუმინელი სკულპტორი. \n*1881 : ვასილ არაბიძე  — ქართველი მსახიობი\n* 1887 : ანამი კორეჩიკა   — იაპონელი გენერალი.\n* 1893 :  ანდრეს სეგოვია  — ესპანელი გიტარისტი\n* 1904 : ალექსი კოსიგინი —  სსრ კავშირის სახელმწიფო მოღვაწე\n* 1905 : ლევ ატამანოვი  — საბჭოთა კინორეჟისორი\n* 1912 : ირაკლი ანთელავა  —  ქართველი ისტორიკოსი\n* 1923 : გოგი გეგეჭკორი — ქართველი მსახიობი\n* 1924 : რობერტ მუგაბე  — ზიმბაბვეს სახელმწიფო და პოლიტიკური მოღვაწე.\n* 1933 : ნინა სიმონე  — ამერიკელი მომღერალი\n* 1933 : გივი ყანდარელი  — ქართველი მხატვარი\n* 1937 : ჰარალდ V  — ნორვეგიის მეფე \n*1946 : ენტონი დენიელზი  — ინგლისელი მსახიობი. \n*1946 : ალან რიკმანი  — ინგლისელი კინოსა და თეტრის მსახიობი.\n* 1947 : მურმან ჯინორია  — ქართველი თეატრისა და კინოს მსახიობი.\n* 1952 : აქინ იოზთურქი   — თურქეთის საჰაერო ძალების ყოფილი გენერალი\n* 1959 : გიორგი თავამაიშვილი   — აჭარის ავტონომიური რესპუბლიკის განათლების, კულტურისა და სპორტის ყოფილი მინისტრი  \n* 1962 :  ჩაკ  პალანიკი   — ამერიკელი, უკრაინული წარმოშობის ნოველისტი და თავისუფალი ჟურნალისტი. \n* 1965 : ეფქან ალა — თურქი პოლიტიკოსი\n* 1972 : ხათუნა მილორავა   — ქართველი რეჟისორი.\n* 1980 : ჯიგმე ხესარ ნამგიელ ვანგჩუკი   — ვანგჩუკების დინასტიის მეხუთე მეფეა ბჰუტანში.\n* 1980 : ტიციანო ფერო  — იტალიელი პოპ–მომღერალი \n* 1985 : გეორგიოს სამარასი  — ბერძენი ფეხბურთელი\n* 1986: გიგა კვერენჩხილაძე  — ქართველი ფეხბურთელი\n* 1987 : ეშლი გრინი  — ამერიკელი მსახიობი და მოდელი.\n* 1987 : ელენ პეიჯი  — კანადელი მსახიობი. \n* 1988 : გიორგი განუგრავა  — ქართველი ფეხბურთელი\n* 1989 : კორბინ ბლიუ  — ამერიკელი მუსიკოსი, მსახიობი.\n* 1989 : ჯან ჯუნ იანგი  — სამხრეთ კორეელი მომღერალი\n* 1992 : ფილ ჯონსი  — ინგლისელი ფეხბურთელი\n* 1996 : დავით მარიამიძე   — ქართველი ფეხბურთელი\n* 1996 : სოფი ტერნერი   — ინგლისელი მსახიობი.\n\n== ამ დღეს გარდაცვლილნი ==\n* 1677 : სპინოზა, ბარუხ — ნიდერლანდელი ფილოსოფოსი.\n* 1941 : ბანტინგი, ფრედერიკ გრანტ —  კანადელი ფიზიოლოგი\n* 1953 : თაყაიშვილი, ექვთიმე — ქართველი ისტორიკოსი და საზოგადო მოღვაწე\n* 1968 : ფლორი, ჰაუარდ  — ინგლისელი პათოლოგი\n* 1984 : შოლოხოვი, მიხაილ — საბჭოთა ეპოქის რუსი მწერალი.\n* 1985 : ბაირონი, დევიდ — ინგლისელი მუსიკოსი, ჯგუფ Uriah Heep-ის წევრი.\n* 1989 : თაქთაქიშვილი, ოთარ —ქართველი კომპოზიტორი\n* 2013 : გოდფრი, ბობ — ბრიტანელი ანიმატორი.\n\n== დღესასწაულები ==\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** თეოდორე სტრატილატი\n** ზაქარია მანგლისმხილველი \n** საბა II\n\n* აგრეთვე:\n** იუნესკო : მშობლიური ენის საერთაშორისო დღე, 2000 წლიდან.\n\n== იხილეთ აგრეთვე ==\n\n'''სხვა თვეები:'''\n* \n\n0221", "url": "https://ka.wikipedia.org/wiki/21_თებერვალი", "length": 5013}
{"id": "1350", "title": "22 თებერვალი", "text": "'''22 თებერვალი''' — გრიგორიანული კალენდრის 53-ე დღე.  წლის ბოლომდე დარჩენილია 312 დღე (ნაკიან წელში - 313).\n\n== დღის მოვლენები ==\nright|120px|რამზეს II\n* ძვ. წ. 1295 : რამზეს II ფარაონი გახდა.\n* 1651 : რუსეთში პატრიარქი ნიკონის საეკლესიო რეფორმა დაიწყო.\n* 1744 : ომი ავსტრიული მემკვიდრეობისათვის : ბრიტანეთის ხომალდები ესპანეთ-საფრანგეთის გაერთიანებულ ფლოტს ეხსმიან თავს ხმელთაშუა ზღვაში ქალაქ ტულონთან (საფრანგეთი).\n* 1819 : 1819 : ადამს-ონისის ხელშეკრულებით ესპანეთმა ფლორიდა აშშს $5 მილიონად მიჰყიდა.\n* 1848 : პარიზში ბურჟუაზიულ-დემოკრატიული რევოლუცია დაიწყო.\n* 1855 : პენსილვანიის სახელმწიფო უნივერსიტეტი დაარსდა.\n* 1856 : რესპუბლიკური პარტია პირველ ეროვნულ შეხვედრას მართავს პიტსბურგში, პენსილვანია.\n* 1865 : ტენესი იღებს კანონს რომელიც აუქმებს მონობას.\n* 1876 : ჯონს ჰოპკინზის უნივერსიტეტი დაარსდა ბალტიმორში, მერილენდი.\n* 1921 : შეიქმნა საბჭოთა კავშირის გოსპლანი — სახელმწიფო დაგეგმვის კომიტეტი.\n* 1943 : ადოლფ ჰიტლერის რეჟიმის უსისხლო წინააღმდეგობის მოძრაობის თეთრი ვარდი წევრები ჩამოახრჩვეს ნაცისტებმა.\n* 1948 : ჩეხოსლოვაკიის რევოლუციის დასაწყისი.\n* 1958 : ეგვიპტე და სირია ქმნიან გაერთიანებულ არაბულ რესპუბლიკას.\n* 1979 : სენტ-ლუსია ბრიტანეთისგან დამოუკიდებლობას აცხადებს.\n* 2002 : ანგოლის ანტიკომუნისტი მეამბოხე და პარტია უნიტა-ს ლიდერი ჟონას სავიმბი მოკლეს სამთავრობო ჯარებმა.\n* 2008 : თურქეთი ქურთისტანის მშრომელთა პარტიის ლიდერთა გასანადგურებლად ერაყში შეიჭრა.\n* 2009 : კინოფილმი „ღარიბი მილიონერი“  ამერიკის კინოაკადემიის რვა ოსკარით დაჯილდოვდა, მათ შორის საუკეთესო ფილმისთვის.\n* 2011 :\n** 6.3 <math>M_\\mathrm{w}</math> მიწისძვრამ ნგრევა გამოიწვია კრაისტჩერჩში, ახალი ზელანდია. დაღუპულთა რაოდენობამ 145-ს გადააჭარბა.\n**საქართველოს პირველი პრეზიდენტის, ზვიად გამსახურდიას თვითმკვლელობის ვერსია ანულირებულია.\n* 2014 : \n** მატეო რენცი იტალიის პრემიერ-მინისტრი გახდა.\n** უკრაინაში გამართული დემონსტრაციების შემდეგ უმაღლესმა რადამ აღადგინა 2004 წლის კონსტიტუცია, პატიმრობიდან გაათავისუფლა იულია ტიმოშენკო, თანამდებობიდან გადააყენა პრეზიდენტი ვიქტორ იანუკოვიჩი და პრეზიდენტის მოვალეობის შესრულება ალექსანდრე ტურჩინოვს დაავალა.\n* 2021 : ირაკლი ღარიბაშვილი საქართველოს პრემიერ-მინისტრი გახდა.\n\n== ამ დღეს დაბადებულნი ==\nright|100px\nright|100px\n* 1302  : გეგენ-ყაენი   — იუანის დინასტიის მე-5 იმპერატორი (1320–1323)\n* 1403 : შარლ VII — საფრანგეთის მეფე\n* 1732 : ჯორჯ ვაშინგტონი  — აშშ-ის პირველი პრეზიდენტი.\n* 1788 : არტურ შოპენჰაუერი  — გერმანელი ფილოსოფოსი\n* 1824 :   პიერ   ჟანსენი — ფრანგი ასტრონომი \n* 1829 : ედუარდ ფონ ლევინსკი  — გერმანელი სამხედრო მოღვაწე, პრუსიის არმიის არტილერიის გენერალი.\n* 1840 : ავგუსტ ბებელი — გერმანელი პოლიტიკოსი\n* 1857 :   ჰაინრიხ რუდოლფ ჰერცი — გერმანელი ფიზიკოსი  \n* 1861 : კირილე ქუთათელაძე  — ქართველი სამხედრო პირი.\n* 1869 :   ანდრე ჟიდი — ფრანგი მწერალი\n* 1889 : რობინ კოლინგვუდი   — ინგლისელი ისტორიკოსი, ფილოსოფოსი და არქეოლოგი. \n* 1897 :  ლეონიდ გოვოროვი  — რუსი სამხედრო მოღვაწე  \n* 1900 : ლუის ბუნიუელი  — ესპანელი რეჟისორი\n* 1902 :  თამარ ღვალაძე  — ქართველი მკვლევარი-ბიბლიოგრაფი და პედაგოგი  \n* 1902 : ფრიც შტრასმანი   — გერმანელი ფიზიკოსი, ქიმიკოსი.\n* 1908 : რომულო ბეტანკური  — ვენესუელელი პოლიტიკოსი.\n* 1918 : რობერტ უოდლოუ   — გინესის მსოფლიო რეკორდების წიგნის მიხედვით, მსოფლიო ისტორიაში ყველაზე მაღალი ადამიანი\n* 1921 :   ჯულიეტა მაზინა — იტალიელი მსახიობი\n* 1921 : ჟან ბედელ ბოკასა   — ცენტრალური აფრიკის რესპუბლიკის პოლიტიკური მოღვაწე. \n* 1923 : ნორმან სმითი  — ბრიტანელი მუსიკოსი და პროდიუსერი.\n* 1925 : მიხეილ ქვლივიძე   — ქართველი პოეტი \n* 1930 : ნოდარ ცინცაძე — ქართველი მეცნიერი, ფიზიკოსი. \n* 1943 : ჰორსტ კელერი  — გერმანელი ეკონომისტი და პოლიტიკური მოღვაწე\n* 1944 : გიორგი (ხორხე) ბაგრატიონ-მუხრანელი   — ბაგრატიონთა მუხრანის შტოს წარმომადგენელი \n* 1944 : ჯონათან დემი  — ამერიკელი კინორეჟისორი. \n* 1948 : რომან პოკორა   — უკრაინელი ფეხბურთელი\n* 1949 :   ნიკი  ლაუდა   —   ფორმულა 1-ის სამგზის მსოფლიო ჩემპიონი, \n* 1950 :  ჯენესის პი-ორიჯი   — ინგლისელი მომღერალი\n* 1952 :  ელგუჯა გვაზავა   — ქართველი პოლიტიკოსი. \n* 1953 : შმავონ შმავონიანი  — სომეხი მხატვარი.\n* 1959 : კაილ მაკლაქლენი  — ოქროს გლობუსის მფლობელი ამერიკელი მსახიობი.\n* 1962 : სტივ ირვინი — პოპულარული ავსტრალიელი ნატურალისტი, ტელეჟურნალისტი და მრავალი ფილმის ავტორი ბუნებაზე\n* 1964 : მერაბ ჩუხუა — ქართველი ფილოლოგი.\n* 1969 : მარკ ვილმოტსი   — ბელგიელი ვეტერანი ფეხბურთელი\n* 1969 : ბრაიან ლაუდრუპი   — დანიელი ფეხბურთელი\n* 1969 : კობა ნაყოფია   — ქართველი პოლიტიკოსი\n* 1973 : არჩილ არველაძე   — ქართველი ფეხბურთელი\n*1973 : შოთა არველაძე   — ქართველი ფეხბურთელი\n* 1982 : ბუღრა გიულსოი  — თურქი მსახიობი, არქიტექტორი, გრაფიკული დიზაინერი, რეჟისორი და ფოტოგრაფი. \n*1984 : ბრანისლავ ივანოვიჩი   — სერბი ფეხბურთელი\n* 1988 : გიორგი რეხვიაშვილი   — ქართველი ფეხბურთელი\n* 1992 : ალექსანდრ მერკელი  — გერმანული წარმოშობის ყაზახი ფეხბურთელი\n* 1992 : ჰარის სეფეროვიჩი  —   შვეიცარიელი ფეხბურთელი\n* 1993 : ტარონ ვოსკანიანი — სომეხი ფეხბურთელი\n* 1995 : ისლამ მაშუკოვი   — რუსი ფეხბურთელი.\n== ამ დღეს გარდაცვლილნი ==\nright|100px\n* 1371 : დავიდ II — შოტლანდიის მეფე\n* 1512 : ვესპუჩი, ამერიგო  — ფლორენტიელი მეზღვაური\n* 1797 : მიუნჰაუზენი, კარლ ფრიდრიხ იერონიმ ფონ —  გერმენელი ბარონი, არაჩოულებრივი ისტორიების მომყოლი\n* 1875 : კორო, ჟან ბატისტ კამილ —  ფრანგი მხატვარი\n* 1890 : ბაქრაძე, დიმიტრი —  ქართველი ისტორიკოსი, არქეოლოგი და ეთნოგრაფი\n* 1919 : ყიფშიძე, იოსებ —  ქართველი ენათმეცნიერი, ფილოლოგი.\n* 1942 : ცვაიგი, შტეფან —  ავსტრიელი მწერალი.\n* 1989 : თაქთაქიშვილი, ოთარ —  ქართველი კომპოზიტორი\n* 2002 : ჟონას სავიმბი — ანგოლის პოლიტიკური მოღვაწე  (დ. 1934)\n* 2005 : სინომ, სინომა —  ფრანგი მსახიობი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** წმინდა ნიკიფორე\n** მარკელ სიცილიელი, ფილაგრე კვიპრელი და პანკრატი ტავრომენელი \n** პეტრე დამასკელი\n\n* აგრეთვე:\n** სენტ-ლუსია : დამოუკიდებლობის დღე (1979).\n\n== იხილეთ აგრეთვე ==\n\n'''''სხვა თვეები:''''' \n* \n\n0222", "url": "https://ka.wikipedia.org/wiki/22_თებერვალი", "length": 5734}
{"id": "1351", "title": "23 თებერვალი", "text": "'''23 თებერვალი''' — გრიგორიანული კალენდრის 54-ე დღე.  წლის ბოლომდე დარჩენილია 311 დღე (ნაკიან წელში - 312).\n \n== დღის მოვლენები ==\n* 1455 : გამოიცა გუტენბერგის ბიბლია — პირველი წიგნი დასავლეთში დაბეჭდილი მოძრავი ტიპოგრაფიით.\n* 1574 : მე-5 წმინდა ომი ჰუგენოტების წინააღმდეგ დაიწყო საფრანგეთში.\n* 1820 : არსებობა შეწყვიტა სამხრეთ ამერიკაში მდებარე სახელმწიფო თავისუფალ ხალხთა ლიგამ.\n**გაიხსნა კატოს ქუჩის შეთქმულება, რომლის წევრებს ბრიტანეთის პრემიერ-მინისტრი ლორდი ლივერპულისა და მისი კაბინეტის წევრების მოკვლა ჰქონდათ განზრახული.\n* 1874 : ინგლისელმა მაიორმა უოლტერ უინფილდმა დააპატენტა თამაში რომელიც დღეს ჩოგბურთის სახელითაა ცნობილი.\n* 1893 : რუდოლფ დიზელმა პატენტი მიიღო დიზელის ძრავის გამოგონებაზე.\n* 1903 : კუბამ აშშ-ს გადასცა გუანტანამო განუსაზღვრელი ვადით.\n* 1917 : თებერვლის რევოლუცია: სანქტ-პეტერბურგში პირველი მასობრივი დემონსტრაციები დაიწყო.\n* 1919 : ბენიტო მუსოლინიმ დააარსა იტალიის ფაშისტური პარტია.\n* 1944 : ოპერაცია ოსპი: საბჭოთა კავშირი იწყებს ჩეჩნებისა და ინგუშების იძულებით გადასახლებას ჩრდილოეთ კავკასიიდან ცენტრალურ აზიაში.\n* 1947 : დაარსდა სტანდარტიზაციის საერთაშორისო ორგანიზაცია (ISO).\n* 1987 : ზეახალი ვარსკვლავის SN 1987A აფეთქების დანახვა გახდა შესაძლებელი დედამიწიდან.\n* 2009 : ირაკლი ალასანია, ახალი მემარჯვენეები და რესპუბლიკელები აყალიბებენ პოლიტიკურ გაერთიანებას „ალიანსი საქართველოსთვის“.\n* 2019 : ნიგერიის პრეზიდენტი მუჰამადუ ბუჰარი მეორე ვადით აირჩიეს.\n* 2021 : დილით განხორციელდა სპეციალური დანიშნულების რაზმებისა და პოლიციის შტურმი „ერთიანი ნაციონალური მოძრაობის“ ოფისზე, სადაც შეკრებილი იყვნენ ოპოზიციური პარტიების ლიდერები და მხარდამჭერები. დაკავებული იქნა ნიკა მელია\n\n== ამ დღეს დაბადებულნი ==\n*1417 : პავლე II   — რომის პაპი (1464– 1471)\n* 1685 :  გეორგ ფრიდრიხ ჰენდელი — გრემანელ-ინგლისელი  კომპოზიტორი\n* 1792 : ხოსე ხოაკინ დე ერერა  — მექსიკელი პოლიტიკური მოღვაწე. \n* 1842 :   ედუარდ ჰარტმანი — გერმანელი ფილოსოფოს-იდეალისტი \n* 1866 :  პლატონ როჟდესტვენსკი (ეგზარქოსი)   — რუსეთის მართლმადიდებელი ეკლესიის მღვდელთმთავარი.\n* 1873 : დიმიტრი არაყიშვილი  — ქართველი კომპოზიტორი\n*1874 : კონსტანტინ პიატსი  — ესტონეთის პირველი პრეზიდენტი.\n* 1875 : ედგარ რაის ბეროუზი   — ამერიკელი მწერალი.\n*1879 : კაზიმირ მალევიჩი  — რუსი მხატვარი და ხელოვნებათმცოდნე\n* 1883 : კარლ იასპერსი   — გერმანელ-შვეიცარიელი ფსიქიატრი და ფილოსოფოსი.\n* 1889 : ვიქტორ ფლემინგი  — ამერიკელი კინორეჟისორი\n* 1895 : ვლადიმერ ერქომაიშვილი   — ქართველი მომღერალი\n* 1897 : შალვა გედევანიშვილი  — ქართველი კინორეჟისორი და მსახიობი\n* 1910 : გიორგი ძოწენიძე  — ქართველი გეოლოგი\n* 1916 : დავით   ჯაბიძე  — საბჭოთა კავშირის გმირი. \n*1920 : ანტონ  ანტონოვ-ოვსეენკო   — რუსი ისტორიკოსი და მწერალი.\n* 1921 : სერგი  ოგანოვი  — საბჭოთა კავშირის გმირი  \n* 1921 : დავით ჩხიკვიშვილი  — ქართველი ისტორიკოსი. \n* 1928 : ბუდაგ ბუდაგოვი  — აზერბაიჯანელი გეოგრაფი. \n* 1929  : ალექსი II — მოსკოვისა და სრულიად რუსეთის პატრიარქი  (1990–2008) \n* 1929 : იან ეინასტო — ესტონელი ასტროფიზიკოსი\n* 1935 : როსტომ აბაშიძე —  ქართველი სპორტსმენი\n* 1940 : პიტერ ფონდა  — ამერიკელი მსახიობი. \n* 1942 : დიონკუნდა ტრაორე — მალის პოლიტიკური მოღვაწე\n*1944 : ჯონი ვინტერი     — ამერიკელი მუსიკოსი\n*1944 : ბერნარდ კორნუელი  — ინგლისელი მწერალი\n* 1944 : ოლეგ   იანკოვსკი  —  რუსი მსახიობი\n* 1952 : მარშალ ჰერსკოვიცი   — ამერიკელი სცენარისტი\n* 1954 : ვიქტორ იუშჩენკო — უკრაინის პრეზიდენტი  (2005–2010)\n* 1956 : ჯუდით ბატლერი — ამერიკელი ფილოსოფოსი \n* 1960 :  ნარუჰიტო  — იაპონიის იმპერატორ აკიჰიტოს უფროსი ვაჟი \n* 1964 : გიგი  წერეთელი  — ქართველი პოლიტიკოსი\n* 1965 :  კრისტინ დეივისი   — ამერიკელი მსახიობი. \n* 1971 : როდი სკოტი  — ბრიტანელი ფოტოჟურნალისტი\n*1983 : ემილი ბლანტი  —   ინგლისელი მსახიობი\n* 1986 : ულა სვენსონი  — შვედი პოპ-მომღერალი და სიმღერების ავტორი.\n* 1986 : სკაილარ გრეი   — ამერიკელი მულტი-ინსტრუმენტალისტი\n* 1987 : უჩა ლობჟანიძე  — ქართველი ფეხბურთელი\n* 1992 : ნიკოლოზ ბასილაშვილი   — ქართველი პროფესიონალი ჩოგბურთელი\n* 1994 :  დაკოტა ფენინგი   — ამერიკელი მსახიობი \n* 1999 : გიორგი ცხოვრებაძე — ქართველი გამომგონებელი და მეწარმე.\n\n== ამ დღეს გარდაცვლილნი ==\n* 1821 : ჯონ კიტსი — ინგლისელი პოეტი\n* 1848 : ადამსი, ჯონ კუინსი —  აშშ-ის სახელმწიფო მოღვაწე\n* 1855 : გაუსი, კარლ ფრიდრიხ —გერმანელი მათემატიკოსი\n* 1934 : ელგარი, ედუარდ უილიამ — ინგლისელი კომპოზიტორი და დირიჟორი\n* 1945 : ტოლსტოი, ნიკოლაი — რუსი მწერალი\n* 2000 : ჰაზა, ოფრა — ისრაელელი მომღერალი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** '''იოანე ჭიმჭიმელი'''\n** წმინდა ხარლამპი და მის თანა მოწამენი: პორფირი, ბაფტოსი და სხვანი \n** ქალწულმოწამენი: ენაფა, ვალენტინა და პავლა\n** წმინდა კარპოსი \n\n* აგრეთვე:\n** ბრუნეი : დამოუკიდებლობის დღე (1984)\n** გაიანა : რესპუბლიკის დღე (1970)\n\n== იხილეთ აგრეთვე ==\n\n'''სხვა თვეები:'''\n* \n\n0223", "url": "https://ka.wikipedia.org/wiki/23_თებერვალი", "length": 4628}
{"id": "1352", "title": "24 თებერვალი", "text": "'''24 თებერვალი''' — გრიგორიანული კალენდრის 55-ე დღე.  წლის ბოლომდე დარჩენილია 310 დღე (ნაკიან წელში - 311).\n\n\n== დღის მოვლენები ==\n* 303 : გალერიუსი, რომის იმპერატორი, აქვეყნებს ედიქტს, რომლითაც ქრისტიანების დევნა იწყება.\n* 1466 : ბელგიაში ჩატარდა პირველი ცნობილი ლატარეა, რომლის ორგანიზატორიც იყო მხატვრის იან ვან ეიკის ქვრივი.\n* 1582 : რომის პაპმა გრიგოლ XIII-მ გამოაქვეყნა გრიგორიანული კალენდარი.\n* 1848 : საფრანგეთის მეფე ლუი-ფილიპი ტახტიდან გადადგა.\n* 1918 : გამოცხადდა ესტონეთის რესპუბლიკის დამოუკიდებლობა.\n* 1920 : დაარსდა ნაციონალ-სოციალისტური გერმანული მუშათა პარტია.\n* 1942 : რადიოსადგურის ამერიკის ხმის ეთერში პირველად გასვლა.\n* 1946 : არგენტინის პრეზიდენტად არჩეულ იქნა ხუან პერონი.\n* 1997 : ირანში და თურქმენეთში მოხდა ძლიერი მიწისძვრა.\n* 2008 : სახალხო ძალაუფლების ეროვნული ასამბლეა კუბის პრეზიდენტის პოსტზე ფიდელ კასტროს შემცვლელად ერთხმად უჭერს მხარს მის ძმას — '''რაულ კასტროს'''.\n* 2013 :  ბულგარეთის მართლმადიდებელი ეკლესიის პატრიარქად  მიტროპოლიტი ნეოფიტი აირჩიეს.\n* 2022 : რუსეთი უკრაინაში შეიჭრა.\n\n== ამ დღეს დაბადებულნი ==\n* 1304 : იბნ ბატუტა —   არაბი მოგზაური და ვაჭარი.\n* 1500 :  კარლ V  — საღვთო რომის იმპერიის იმპერატორი  (1519–1556)\n* 1536 : კლემენტ VIII  —  რომის პაპი (1592–1605)\n* 1645 : ფერენც I რაკოცი  — უნგრელი არისტოკრატი\n* 1831 : ლეო ფონ კაპრივი  — გერმანელი სამხედრო და სახელმწიფო მოღვაწე\n* 1836 : უინზლოუ ჰომერი  — ამერიკელი ფერმწერი და გრაფიკოსი.\n* 1837 : როსალია დე კასტრო  — გალისიელი მწერალი და პოეტი.\n* 1843 : თეოფილუ ბრაგა — პორტუგალიელი მწერალი\n* 1845 : პავლე კოსტიჩევი  — რუსი მეცნიერი\n* 1852 : ჯორჯ მური — ირლანდიელი მწერალი. \n* 1873 : მიხეილ სუმგინი  — საბჭოთა მეცნიერი.\n* 1874 : ანა თულაშვილი  —  ქართული საფორტეპიანო სკოლის ერთ-ერთი ფუძემდებელი. \n* 1881 : აბდულა თალიბზადე  — აზერბაიჯანელი მწერალი. \n* 1912 : ირჟი ტრნკა  — ჩეხი მხატვარი\n* 1927 : ემანუელ რივა  — ფრანგი მსახიობი.\n* 1934 : ბინგუ ვა მუთარიკა — მალავის პოლიტიკური მოღვაწე.\n* 1943 : ლუიჯი  მერონი — იტალიელი ფეხბურთელი\n* 1945 : გაიოზი (კერატიშვილი)  — ქართველი საეკლესიო მოღვაწე\n* 1948 : ლუის   გალვანი — არგენტინელი ფეხბურთელი. \n* 1951 : ლაიმდოტა სტრაუიუმა   — ლატვიის პოლიტიკური მოღვაწე. \n* 1952 : თათული დოლიძე   — ქართველი მსახიობი.\n* 1955 : ალენ პროსტი — ფრანგი ფორმულა 1-ის მრბოლელი\n* 1955 : სტივ ჯობსი — ამერიკელი მრეწველი, ეპლ კომპიუტერის ერთ-ერთი დამაარსებელი\n* 1961 : ზურაბ ვადაჭკორია — ქართველი ილუზიონისტი\n* 1961 : ერნა სულბერგი   — ნორვეგიელი პოლიტიკოსი და საზოგადო მოღვაწე\n* 1966 : მილენა სლავოვა — ბულგარელი როკ მომღერალი \n* 1975 : გიორგი სანაია  — ქართველი ტელეჟურნალისტი.\n* 1976 : იუვალ ნოე ჰარარი  —  ებრაელი ისტორიკოსი.\n* 1981 : ლეიტონ ჰიუიტი  — ავსტრალიელი ყოფილი პროფესიონალი ჩოგბურთელი\n* 1985 : უილიამ კვისტი — დანიელი ფეხბურთელი\n* 1991 : ემილი დიდონატო   — ამერიკელი მოდელი. \n* 1992 : ლევან კუხალეიშვილი  — ქართველი ფეხბურთელი\n* 1997 : რეი მანაი — ალბანელი ფეხბურთელი\n\n== ამ დღეს გარდაცვლილნი ==\n* 1810 : კავენდიში, ჰენრი — ინგლისელი ფიზიკოსი და ქიმიკოსი\n* 1815 : ფულტონი, რობერტ — ამერიკელი ინჟინერი და გამომგონებელი\n* 1856 : ლობაჩევსკი, ნიკოლოზ — რუსი მათემატიკოსი\n* 1975 : ბულგანინი, ნიკოლოზ — სსრკ-ის პრემიერ-მინისტრი\n* 2001 : შანონი, კლოდ — ფრანგი მათემატიკოსი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n** ვლასი სებასტიელი\n** დედოფალი თეოდორა – ხატთა თაყვანისცემის აღმდგენელი\n\n\n* აგრეთვე:\n** ესტონეთი : დამოუკიდებლობის დღე\n** მექსიკა : დროშის დღე\n\n== იხილეთ აგრეთვე ==\n\n'''სხვა თვეები:'''\n* \n\n0224", "url": "https://ka.wikipedia.org/wiki/24_თებერვალი", "length": 3391}
{"id": "1353", "title": "25 თებერვალი", "text": "'''25 თებერვალი''' — გრიგორიანული კალენდრის 56-ე დღე.  წლის ბოლომდე დარჩენილია 309 დღე (ნაკიან წელში - 310). \n\n== დღის მოვლენები ==\nthumb|90px|ანტონინუს პიუსი\nthumb|90px|ელისაბედ I\n* 138 : რომის იმპერატორმა ჰადრიანემ იშვილა ანტონინუს პიუსი, რითაც იგი თავისი მემკვიდრე გახადა.\n* 1570 : რომის პაპმა პიუს V-მ ეკლესიისგან მოკვეთა ინგლისის დედოფალი ელისაბედ I\n* 1836 : სამუელ კოლტმა დააპატენტა კოლტის რევოლვერი.\n* 1921 : საქართველოს დემოკრატიული რესპუბლიკა ოკუპირებულ იქნა რუსეთის არმიის მიერ. გამოცხადდა საბჭოთა ხელისუფლება.\n* 1932 : ადოლფ ჰიტლერმა მიიღო გერმანიის მოქალაქეობა.\n* 1943 : ჰოლოკოსტი - 158 ნორვეგიელი ებრაელი ნორვეგიიდან აუშვიცში გადაასახლეს.\n* 1945 : თურქეთმა გერმანიას ომი გამოუცხადა.\n* 1954 : გამალ აბდელ ნასერი ეგვიპტის პრემიერ-მინისტრი ხდება.\n* 1956 : სკკპ-ის XX ყრილობაზე ნ. ხრუშჩოვმა გაკიცხა სტალინის პიროვნების კულტი.\n* 1986 : კორასონ აკინო ფილიპინების პრეზიდენტი გახდა.\n* 2009 : \n**ტელეკომპანია „იმედის“ საკონტროლო პაკეტი საინვესტიციო ფონდი რაკიინის მფლობელობაში გადავიდა. \n** მეცნიერთა საერთაშორისო ჯგუფმა ანტარქტიკის ყინულის ქვეშ დაფარული გამბურცევის მთათა სისტემის ტოპოგრაფიული რუკა დაასრულა.\n* 2012 : \n**საქართველოს მორაგბეთა ნაკრებმა 32:7 პორტუგალიის გუნდი დაამარცხა.\n**  საქართველოში დაჯავშნული საბრძოლო მანქანა „ლაზიკის“  პრეზენტაცია გაიმართა.\n* 2020 : 2020 წლის 25 თებერვლის მონაცემებით, კორონავირუსით ინფიცირების 80 289 შემთხვევა დაფიქსირდა, გარდაიცვალა 2 704, ხოლო გამოჯამრთელდა 27 789 ადამიანი.\n* 2023 : ბოლა ტინუბუ ნიგერიის პრეზიდენტად აირჩიეს.\n\n== ამ დღეს დაბადებულნი ==\nthumb|90px|ლესია უკრაინკა\n* 1643 : აჰმედ II  — ოსმალეთის იმპერიის სულთანი (1691–1695)\n* 1841 : პიერ ოგიუსტ რენუარი — ფრანგი მხატვარი და მოქანდაკე\n* 1863 : ბრონცია კოლერ-პინელი  — ავსტრიელი ექსპრესიონისტი მხატვარი\n* 1871 : ლესია უკრაინკა  — უკრაინელი პოეტი\n* 1873 : ენრიკო კარუზო — იტალიელი ტენორი   \n* 1881 : ალექსეი  რიკოვი   — საბჭოთა პოლიტიკოსი \n* 1890 : ვიაჩესლავ მოლოტოვი —საბჭოთა პოლიტიკოსი \n* 1910 : პავლე კლუშანცევი  —  რუსი კინორეჟისორი, მწერალი.\n*1921 : ვახტანგ გორგანელი   — ქართველი პოეტი.\n* 1927 : ელგუჯა ბერძენიშვილი   — ქართველი ფერმწერი და გრაფიკოსი\n* 1930 : ვაჟა   ოკუჯავა   — ქართველი ნეიროფიზიოლოგი.\n* 1935 : ოქთაი სინანოღლუ  —   თურქი   ფიზიკური ქიმიკოსი და მოლეკულური ბიოფიზიკოსი.\n* 1940 : გიორგი — ტყიბულისა და თერჯოლის ეპარქიის მიტროპოლიტი.\n* 1941 : ზურაბ  კანდელაკი   — ქართველი რეჟისორი, მწერალი, დრამატურგი.\n* 1943 :   ჯორჯ ჰარისონი  — ინგლისელი გიტარისტი, The Beatles-ის წევრი\n* 1950 : ნესტორ კირხნერი  — არგენტინის პრეზიდენტი    (2003–2007)\n* 1959 : ალექსეი ბალაბანოვი— რუსი რეჟისორი, მსახიობი, სცენარისტი და პროდიუსერი.\n*1966 : გიორგი ბარამია   — ქართველი დიპლომატი\n* 1966 : ტეა ლეონი  — ამერიკელი მსახიობი.\n*1971: დენიელ პაუტერი  — კანადელი მუსიკოსი.\n* 1981 : შაჰიდ კაპური  — ინდოელი მსახიობი.\n* 1982 : ფლავია პენეტა   — იტალიელი ყოფილი პროფესიონალი ჩოგბურთელი\n*1984 : ჟუან პედრუ და სილვა პერეირა  — პორტუგალიელი ფეხბურთელი\n*1988 :  ალექსანდრე ელოშვილი  — ქართველი რეჟისორი.\n* 1993 : ირაკლი ქათამაძე  — ქართველი ფეხბურთელი\n*1999: ჯანლუიჯი დონარუმა  — იტალიელი ფეხბურთელი\n== ამ დღეს გარდაცვლილნი ==\nthumb|right|90px|ფრიდრიხ I\n* 1682 : სტრადელა, ალესანდრო — იტალიელი კომპოზიტორი, მომღერალი\n* 1713 : ფრიდრიხ I — პრუსიის პირველი მეფე (1701-1703 წლებში)\n* 1906 : არენსკი, ანტონი — რუსი კომპოზიტორი\n* 1932 : ჯულიეტა ლანტერი —  იტალიელი-არგენტინელი ფიზიკოსი, მოაზროვნე, არგენტინაში ქალთა უფლებების დამცველი და სოციალური მოძრაობის მხარდამჭერი.\n* 1947 : პაშენი, ფრიდრიხ —  გერმანელი ფიზიკოსი\n* 1960 : ანდრონიკაშვილი, კირა — ქართველი კინომსახიობი და რეჟისორი\n* 1968 : იოსელიანი, დავით — ქართველი ქირურგი\n* 1971 : სვედბერგი, თეოდორ — შვედი ფიზიკოსი და ქიმიკოსი\n* 1983 : უილიამსი, ტენესი — ამერიკელი დრამატურგი\n* 1999 : სიბორგი, გლენ — ამერიკელი ფიზიკოსი და ქიმიკოსი\n* 2020 : ჰოსნი მუბარაქი — ეგვიპტის ყოფილი პრეზიდენტი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** დღესასწაული ივერიის ყოვლადწმიდა ღვთისმშობლის ხატისა\n** '''პროხორე ქართველი''', '''ლუკა იერუსალიმელი''', '''ნიკოლოზ დვალი''' და ყოველნი მოწამენი და ღირსნი მამანი ქართველნი - იერუსალიმის ქართველთა მონასტერში ცხოვრებულნი\n** მელეთი I\n** ანტონი II\n** ღირსი მარინი და მამა მისი ევგენი\n** ალექსი საკვირველთმოქმედი\n* აგრეთვე:\n** ქუვეითი : ეროვნული დღე (1961).\n** სურინამი : განთავისუფლების და განახლების დღე (1980).\n\n== იხილეთ აგრეთვე ==\n\n;სხვა თვეები:\n* \n\n0225", "url": "https://ka.wikipedia.org/wiki/25_თებერვალი", "length": 4290}
{"id": "1355", "title": "26 თებერვალი", "text": "'''26 თებერვალი''' — გრიგორიანული კალენდრის 57-ე დღე.  წლის ბოლომდე დარჩენილია 308 დღე (ნაკიან წელში - 309). \n\n== დღის მოვლენები ==\nthumb|90px|ვალენტინიანუს I\nthumb|90px|ნაპოლეონ ბონაპარტი\n* 364 : ვალენტინიანუს I გამოცხადდა რომის იმპერატორად.\n* 1513 : მიწისძვრამ დაანგრია პორტუგალიის დედაქალაქი ლისაბონი.\n* 1794 : საფრანგეთში კონვენტმა გამოსცა ბრძანება რომლითაც რევოლუციის მტრების ქონების კონფისკაცია დაკანონდა.\n* 1815 : ნაპოლეონ ბონაპარტი გაიქცა კუნძულ ელბადან.\n* 1832 : პოლონეთი რუსეთის იმპერიის შემადგენელი ნაწილი გახდა. \n* 1848 : საფრანგეთში გაუქმდა თავად-აზნაურობა\n* 1848 : პირველად გამოიცა მარქსის და ენგელსის კომუნისტური მანიფესტი.\n* 1924 : ჰიტლერი დააპატიმრეს მიუნხენში ლუდის პუტჩისთვის.\n* 1935 : რობერტ უოტსონ-უატმა პირველად მოახდინა რადარის დემონსტრირება.\n* 1936 : გამოშვებულ იქნა პირველი „ფოლკსვაგენი“.\n* 1986 : მიხეილ გორბაჩოვმა გამოაცხადა „დაჩქარების“ კურსი.\n* 1990 : იწყება საბჭოთა ჯარების გაყვანა ჩეხოსლოვაკიიდან.\n* 2006 : XX ზამთრის ოლიმპიური თამაშების დასრულება.\n* 2016 :  ჯანი ინფანტინო ფიფა-ს პრეზიდენტად აირჩიეს.\n\n== ამ დღეს დაბადებულნი ==\n* 1361 : ვენცელი — საღვთო რომის იმპერატორი და ჩეხეთის მეფე\n* 1802 : ვიქტორ ჰიუგო  — ფრანგი მწერალი\n* 1829 : ლევი სტრაუსი  — გერმანელ-ამერიკელი დიზაინერი, მრეწველი\n* 1846 : ბუფალო ბილი   — ამერიკის შეერთებული შტატების არმიის პოლკოვნიკი \n* 1868 : ვენსესლაუ ბრასი  —  ბრაზილიის პრეზიდენტი (1914–1916)  \n* 1869 : ნადეჟდა კრუპსკაია  — რუსი რევოლუციონერი\n* 1872 : ლუარსაბ ანდრონიკაშვილი  — ქართველი იურისტი და საზოგადო მოღვაწე\n* 1876 : აგუსტინ პედრო ხუსტო —  არგენტინის პრეზიდენტი (1932–1938) \n* 1885 : ალექსანდრას შტულგინსკისი   —  ლიტვის რესპუბლიკის პრეზიდენტი(1922–1926)\n* 1887 : აკაკი შანიძე  — ქართველი ენათმეცნიერი\n* 1900 : სოლომონ ცაიშვილი  — ქართველი პუბლიცისტი.\n* 1901 :  პანტელეიმონ ბერაძე  — ქართველი ფილოლოგი\n* 1902 : ვერკორი  — ფრანგი მწერალი და ილუსტრატორი.\n* 1909 : გიორგი აბაშიძე  — ქართველი ქირურგი\n* 1914  : ვიქტორ ხაინი —  რუსი გეოლოგი.\n* 1915 : ალდო ბოფი   — იტალიელი ფეხბურთელი \n* 1825 : ლუდვიგ რიუტიმაიერი   — შვეიცარიელი ზოოლოგი\n* 1928 :  ფეტს დომინო — ამერიკელი პიანისტი და სიმღერების ავტორი ლუიზიანადან.  \n* 1928 : არიელ შარონი  — ისრაელის ყოფილი პრემიერ-მინისტრი (2001–2006)\n* 1932 : ჯონი კეში  —    ამერიკელი ქანთრი და როკ-მუსიკის შემსრულებელი\n* 1935 : არტურ რასიზადე  — აზერბაიჯანელი პოლიტიკოსი და სახელმწიფო მოღვაწე \n* 1936 : გუგული ტოგონიძე — ქართველი მწერალი და ფსიქოლოგი.\n* 1940 : უიტნი სმითი — ამერიკელი ვექსილოლოგი.\n* 1943 : კაზიმირა პრუნსკენე   — ლიტველი ეკონომისტი და პოლიტიკოსი. \n* 1954 : რეჯეფ თაიფ ერდოღანი   —  თურქეთის პრეზიდენტი\n* 1958 : მიშელ უელბეკი  — ფრანგი მწერალი\n* 1959 : აჰმეთ დავუთოღლუ — თურქი პოლიტიკოსი\n* 1968 : ანა კორძაია-სამადაშვილი — ქართველი პოსტმოდერნისტი მწერალი და ჟურნალისტი.\n* 1972 : ოლივერ უეიკმენი — ინგლისელი კლავიშისტი და კომპოზიტორი. \n* 1973 : ATB — გერმანელი ტრანს და საცეკვაო მუსიკის დიჯეი \n* 1973 : ულე გუნარ სულშერი  — ნორვეგიელი ფეხბურთელი. \n* 1974 : ირინა ვლახი   — მოლდოვის სახელმწიფო და პოლიტიკური მოღვაწე. \n* 1974 : სებასტიან ლოები   — ფრანგი   მრბოლელი. \n* 1976 : შალვა ფიფია   — საქართველოს სოფლის მეურნეობის მინისტრი (2013–2014)\n* 1982 : ლი ნა — ჩინელი ყოფილი პროფესიონალი ჩოგბურთელი\n* 1983 :  პეპე   — პორტუგალიელი ფეხბურთელი\n* 1984 :    ემანუელ ადებაიორი — ტოგოელი ფეხბურთელი\n* 1986 :  ნაჩო მონრეალი     — ესპანელი ფეხბურთელი. \n* 1987 :იურაი კუცკა   — სლოვაკი ფეხბურთელი\n* 1988 : ნინო მაყაშვილი  — ქართველი მსახიობი.\n* 1993 : ხესე როდრიგესი   — ესპანელი ფეხბურთელი\n\n== ამ დღეს გარდაცვლილნი ==\n* 1577 : ერიკ XIV — შვედეთის მეფე\n* 1770 : ტარტინი, ჯუზეპე — იტალიელი კომპოზიტორი\n* 1969 : იასპერსი, კარლ — გერმანელი ფსიქიატრისტი\n* 1999 : ანგლიცკისი, სტასის —  ლიტველი პოეტი\n* 2004 : ტრაიკოვსკი, ბორის — მაკედონიის პრეზიდენტი\n* 2014: პაკო დე ლუსია  — ესპანელი კომპოზიტორი და ვირტუოზი გიტარისტი.  (დ. 1947)\n\n== დღესასწაულები ==\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** ღირსი მარტინიანე და  ზოია და ფოტინე\n** ევლოგი I\n** სვიმეონ მირონმდინარე\n** მარტინე მოწყალე\n\n* აგრეთვე:\n** ქუვეითი : განთავისუფლების დღე\n\n== იხილეთ აგრეთვე ==\n\n;სხვა თვეები:\n* \n\n0226", "url": "https://ka.wikipedia.org/wiki/26_თებერვალი", "length": 4013}
{"id": "1356", "title": "27 თებერვალი", "text": "'''27 თებერვალი''' — გრიგორიანული კალენდრის 58-ე დღე.  წლის ბოლომდე დარჩენილია 307 დღე (ნაკიან წელში - 308).\n\n== დღის მოვლენები ==\nthumb|90px|ანრი IV\n* 1594 : ანრი IV გახდა საფრანგეთის მეფე.\n* 1617 : რუსეთ-შვედეთის ომი დასრულდა სტოლბოვოს სამშვიდობო ხელმშეკრულებით.\n* 1626 : იუან ჩონგჰუანი დაინიშნა ლიაოდონგის მმართველად, მანჯურელების დამარცხების შემდეგ.\n* 1700 : კუნძული ახალი ბრიტანეთი იქნა აღმოჩენილი.\n* 1825 : გამოქვეყნდა ალექსანდრე პუშკინის ევგენი ონეგინის პირველი თავი.\n* 1844 : დომინიკელთა რესპუბლიკა ჰაიტისგან დამოუკიდებელი გახდა.\n* 1861 : ვარშავაში დაიწყო რუსეთის მმართველობის წინააღმდეგ საპროტესტო გამოსვლები. რუსმა ჯარისკაცებმა  ხუთი პროტესტანტი მოკლეს. \n* 1900 : დაარსდა საფეხბურთო კლუბი „ბაიერნი მიუნხენი“.\n* 1917 : ბურჟუაზიულ–დემოკრატიული რევოლუცია რუსეთში.\n* 1919 : ვილნიუსში გამოცხადდა ლიტვურ-ბელორუსული საბჭოთა სოციალისტური რესპუბლიკა.\n* 2008 : ევროკავშირმა კომპანია '''Microsoft''' €899 მილიონით დააჯარიმა, რაც უმსხვილესი ანტიმონოპოლიური ჯარიმაა ევროპის ისტორიაში ერთ კომპანიაზე.\n* 2010 : 8.8 <math>M_\\mathrm{w}</math> მიწისძვრამ ნგრევა გამოიწვია '''კონსეფსიონში''', ჩილე. დაღუპულთა რაოდენობამ 50-ს გადააჭარბა.\n* 2012 : ჩინელი არქიტექტორი ვანგ შუ პრიცკერის პრემიის გამარჯვებული გახდა.\n* 2019 : ინდოეთ-პაკისტანის სამხედრო კონფრონტაციას ორივე ქვეყნის მიერ საჰაერო დარტყმები მოჰყვა.\n\n== ამ დღეს დაბადებულნი ==\nმინი|90პქ|კონსტანტინე I\n* 272 : კონსტანტინე I დიდი  —  რომის იმპერატორი\n* 1807 : ჰენრი უოდსუორთ ლონგფელო  — ამერიკელი პედაგოგი და პოეტი\n* 1877 : პეტრე მამრაძე   — ქართველი ინჟინერი, ჰიდროტექნიკოსი, არქიტექტორი.\n* 1890 : ლეონარდ ესაკია  — ქართველი მსახიობი და კინორეჟისორი\n* 1897 : ბერნარ ლიო — ფრანგი ასტროფიზიკოსი\n* 1902 : ჯონ სტეინბეკი — ამერიკელი მწერალი\n* 1910 : სერგი დურმიშიძე   — ქართველი ბიოქიმიკოსი\n* 1917 : გულნარა ჯაფარიძე — ქართველი ხელოვნებათმცოდნე\n* 1923 : ფარნაოზ ერთელიშვილი — ქართველი ენათმეცნიერი\n* 1925 : ნაფი ჯუსოითი — ოსი მწერალი და ლიტერატურათმცოდნე\n* 1927 : ალექსანდრე ბანძელაძე — ქართველი მხატვარი \n* 1930 : ჯოან ვუდუორდი  — ამერიკელი მსახიობი და პროდიუსერი.\n* 1932 : ელიზაბეთ ტეილორი — ინგლისელ-ამერიკელი მსახიობი\n* 1940 : დიმიტრი ბათიაშვილი — ქართველი კინორეჟისორი\n* 1953 : იან კჰამა  — ბოტსვანის  პრეზიდენტი \n* 1958 : შარლოტე ბრიცი  — ზაარბრიუკენის ობერბურგომისტრი\n* 1958 : ნენსი სპანჯენი   — 1970-იანი წლების პანკ-როკის ფიგურა. \n* 1967 : სერგეი სტროენკო   — მოლდოველი ფეხბურთელი\n* 1974 : პეტრე ცისკარიშვილი — ქართველი პოლიტიკოსი\n* 1978 : კახა კალაძე — თბილისის მერი\n* 1981 : ფლორ იანსენი  — ნიდერლანდელი სოპრანო და კომპოზიტორი.\n* 1989 : ვარლამ ლიპარტელიანი  — ქართველი ძიუდოისტი. \n* 1994 : ხოუ იფანი   — ჩინელი ჭადრაკის დიდოსტატი.\n== ამ დღეს გარდაცვლილნი ==\n* 1919 : ოცხელი, იოსებ — პედაგოგი\n* 1934 : ბუაძე, სევერიან — ფიზიოლოგი\n* 1936 : პავლოვი, ივანე — რუსი ფიზიოლოგი\n* 2012 : ერლანდ იოსეფსონი — შვედი მსახიობი\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n** '''ილარიონ ქართველი (ყანჩაველი)'''\n** ღირსი ავქსენტი\n** მირონი სირიელი\n** აბრაამ კარიელი\n** კირილე სლოვენი\n** ღირსი ისააკი\n* აგრეთვე:\n** დომინიკელთა რესპუბლიკა : დამოუკიდებლობის დღე (1844).\n\n== იხილეთ აგრეთვე ==\n\n;სხვა თვეები:\n* \n\n0227", "url": "https://ka.wikipedia.org/wiki/27_თებერვალი", "length": 3096}
{"id": "1357", "title": "28 თებერვალი", "text": "'''28 თებერვალი''' — გრიგორიანული კალენდრის 59-ე დღე.  წლის ბოლომდე დარჩენილია 306 დღე (ნაკიან წელში - 307). \n\n== დღის მოვლენები ==\nthumb|90px|ვესტმინსტერის სააბატო\n* 1066 : გაიხსნა ვესტმინსტერის სააბატო.\n* 1732 : პეტერბურგში გაიხსნა კადეტთა კორპუსი.\n* 1854 : დაარსდა აშშ-ის რესპუბლიკური პარტია.\n* 1922 : ეგვიპტე განთავისუფლდა ბრიტანეთისაგან.\n* 1935 : ამერიკელმა ქიმიკოსმა უ. ჰ. კარათერზმა გამოიგონა ნეილონი.\n* 1947 : ტაივანში დაიწყო ჩინეთის რესპუბლიკის ხელისუფლების მიმართ საპროტესტო მოძრაობა (28 თებერვლის ინციდენტი).\n* 1991 : ერაყმა ოფიციალურად აღიარა ქუვეითთან ომის დასრულება.\n* 1997 : სომხეთსა და აზერბაიჯანში მომხდარ ძლიერ მიწისძვრას დაახლოებით 1 100 ადამიანი ემსხვერპლა.\n* 2013 : გადადგა რომის პაპი ბენედიქტე XVI.\n* 2015 : მოსკოვში რუსეთის ოპოზიციის ლიდერი ბორის ნემცოვი მოკლეს.\n* 2022 : უკრაინამ ევროკავშირში გაწევრიანებაზე განაცხადი წარადგინა.\n\n== ამ დღეს დაბადებულნი ==\n* 1533 : მიშელ დე მონტენი  — ფრანგი ფილოსოფოსი\n* 1663 : ტომას ნიუკომენი  —ინგლისელი გამომგონებელი, პროფესიით მჭედელი.\n* 1792 : კარლ ბერი — პრუსიელ-ესტონელი ბუნებისმეტყველი.\n* 1823:  ერნესტ რენანი — ფრანგი მწერალი\n* 1829 : ანტონიო გუსმან ბლანკო — სამხრეთ ამერიკელი პოლიტიკოსი, დიპლომატი და პუბლიცისტი \n* 1833:  ალფრედ ფონ შლიფენი   — გერმანელი სამხედრო მოღვაწე\n* 1846 : ჯამბულ ჯაბაევი — ყაზახი აკინი\n* 1857 : ვლადიმერ (ლადო) ალექსი-მესხიშვილი  — ქართველი მსახიობი და რეჟისორი\n* 1880 : მარტიროს სარიანი — სომეხი მხატვარი\n* 1903 : ვინსენტ მინელი  — ამერიკელი კინოსა და თეატრის რეჟისორი.\n* 1910 : მიხეილ   ჩუბინიძე   — ქართველი საბჭოთა თეატრისა და კინოს მსახიობი,\n* 1923 : თეიმურაზ ნათაძე  — ქართველი პათოფიზიოლოგი, \n* 1926 : სვეტლანა ალილუევა  — იოსებ სტალინის ერთადერთი ქალიშვილი \n* 1926 : გივი ციმინტია — ქართველი ინჟინერი. \n* 1928 : რამაზ ჩხიკვაძე  — ქართველი მსახიობი\n* 1928 : ლამარა ბოკერია — ქართველი სცენარისტი.\n* 1929 : ფრენკ გერი  — ამერიკელი არქიტექტორი\n* 1929 : შოთა ლაფერაძე  — ქართველი კინოპროდიუსერი. \n* 1934 : ჯორჯიო გომელსკი   — კინემატოგრაფისტი, იმპრესარიო, მუსიკალური პროდიუსერი და მენეჯერი. \n* 1942 : დინო ძოფი  — ლეგენდარული იტალიელი ფეხბურთელი\n* 1953 : პოლ კრუგმანი  — ამერიკელი ეკონომისტი, მწერალი,\n* 1966 : პაულუ ფუტრე  — ყოფილი პორტუგალიელი ფეხბურთელი. \n* 1971 : დავით ხახალეიშვილი — ქართველი ძიუდოისტი\n*1971 : ნაიჯელ გოდრიჩი  — ინგლისელი მუსიკალური პროდიუსერი\n* 1980 : კრისტიან პოულსენი  — დანიელი ფეხბურთელი\n* 1985 : დიეგო რიბას და კუნია  — ბრაზილიელი ფეხბურთელი. \n*1987 : ანტონიო კანდრევა  — იტალიელი ფეხბურთელი\n* 1993 : ემილი დე ფორესტი  — დანიელი მომღერალი. \n* 1994 : არკადიუშ მილიკი   — პოლონელი ფეხბურთელი\n* 2000 : მოიზ კინი —   იტალიელი ფეხბურთელი\n== ამ დღეს გარდაცვლილნი ==\n* 1648 : კრისტიან IV — დანიის მეფე\n* 1941 : ალფონსო XIII — ესპანეთის მეფე\n* 1974 : ცაგარეიშვილი, ვალერიან — ქართველი კომპოზიტორი\n* 1986 : პალმე, ულოფ — შვედეთის პრემიერ-მინისტრი\n* 2006 : ჩემბერლეინი, ოუენ — ამერიკელი ფიზიკოსი\n* 2006 : ფრანგიშვილი, ივერი — ქართველი მეცნიერი\n* 2011 : ჟირარდო, ანი — ფრანგი მსახიობი\n* 2015 : ნემცოვი, ბორის — რუსი პოლიტიკოსი.\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** ონისიმე მოციქული\n** ღირსი პაფნუტი და ასული მისი ეფროსინე \n** ევსები სირიელი\n\n== იხილეთ აგრეთვე ==\n\n;სხვა თვეები:\n* \n\n0228", "url": "https://ka.wikipedia.org/wiki/28_თებერვალი", "length": 3159}
{"id": "1358", "title": "29 თებერვალი", "text": "'''29 თებერვალი''' — გრიგორიანული კალენდრის მე-60 დღე ნაკიან წლებში.  წლის ბოლომდე დარჩენილია 306 დღე. \n\nეს დღე ემატება ყოველ მეოთხე წელს (ნაკიანი წელი), გარდა იმ წლებისა, რომლებიც იყოფა 100-ზე, მაგრამ არ იყოფა 400-ზე. ამგვარად 2000 და 1600 ნაკიან წლებად ითვლება, ხოლო 1900, 1800 და 1700 – არა.\n\n== დღის მოვლენები ==\n* 1288 : შოტლანდიაში დააწესეს რომ ამ დღეს ქალს შეუძლია კაცს ცოლად მოყვანა სთხოვოს. თუ კაცი უარს იტყვის, მან ჯარიმა უნდა გადაიხადოს.\n* 1504 : კოლუმბმა მთვარის დაბნელებით ისარგებლა იამაელი ინდიელების დასაფრთხობად.\n* 1712 : შვედეთში 29 თებერვალს 30 თებერვალი მოყვა, რათა დაესრულებინათ შვედური კალენდრიდან იულიუსის კალენდარზე გადასვლა.\n* 1952 : კუნძული ჰელგოლანდი გერმანიის მფლობელობაში ბრუნდება.\n* 1940 : ფინეთმა ზამთრის ომის დასასრულებლად სამშვიდობო მოლაპარაკება დაიწყო.\n* 1960 : მაროკოში მიწისძვრას 3000-მდე ადამიანი ემსხვერპლა.\n* 1964 : სიდნეიში, ავსტრალიელი მოცურავე დაუნ ფრეიზერი ახალ მსოფლიო რეკორდს ამყარებს 100 მეტრზე თავისუფალი სტილით ცურვაში (58.9 წმ.)\n* 1996 : ანდებში კატასტროფა განიცადა პერუს ბოინგ 737-მა დაიღუპა 123 ადამიანი.\n* 2000 : ჩეჩნეთში 776-ე სიმაღლეზე მოხდა შეტაკება, რუსული მხარის განცხადებით 90 ფსკოველმა მედესანტემ შესძლო 2000 ბოევიკის შეჩერება. 90-დან მხოლოდ 6 კაცი გადარჩა.\n* 2004 : აჯანყების ტალღს აგორების შედეგად, ჯან-ბერტრანდ არისტიდე ჰაიტის პრეზიდენტის პოსტიდან გადადგა.\n\n== ამ დღეს დაბადებულნი ==\n* 1468 :  პავლე III — რომის პაპი    (1534–1549)\n* 1792 : ჯოაკინო როსინი — იტალიელი კომპოზიტორი\n* 1908 : ბალთუსი    — ფრანგი ფერმწერი\n* 1924 : ალექსანდრე ჩხაიძე  — ქართველი დრამატურგი\n* 1928 : სეიმორ პაპერტი —  ამერიკელი მათემატიკოსი. \n* 1944 : ენე ერგმა — ესტონეთის პარლამენტის თავმჯდომარე (2003–2006)\n* 1948 : ჟერარ დარმონი  — ფრანგი თეატრისა და კინოს მსახიობი და მომღერალი.\n* 1948 : რიჩი კოული   — ამერიკელი ჯაზ-ალტო საქსოფონისტი, კომპოზიტორი და არანჟირების ავტორი.\n* 1956 : თამაზ კოსტავა  — ქართველი ფეხბურთელი\n* 1956 : ეილინ უორნოსი  — ამერიკელი სერიული მკვლელი.\n* 1992 : ილია ბუზალაძე  — ქართველი ფეხბურთელი\n\n== ამ დღეს გარდაცვლილნი ==\n* 1528 : პატრიკ ჰამილტონი — შოტლანდიელი რელიგიის რეფორმატორი\n* 1604 : ჯონ ვითგიფტი — კენტერბერის არქიეპისკოპოსი\n* 1868 : ლუდვიგ I — ბავარიის მეფე\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n\n** პამფილე ხუცესი, ვალენტი დიაკონი, პავლე, პორფირე, სელევკი, თეოდულე, იულიანე, სამოელი, ილია, ისაია და დანიელი \n** მარუფი მესოპოტამიელი\n** ფლავიანე I\n\n== იხილეთ აგრეთვე ==\n\n\n'''''სხვა თვეები:''''' \n* \n\n0229", "url": "https://ka.wikipedia.org/wiki/29_თებერვალი", "length": 2432}
{"id": "1359", "title": "30 თებერვალი", "text": "გრიგორიანული კალენდრით თებერვალში 28 ან 29 დღეა, მაგრამ ისტორიულად ცნობილია სამი შემთხვევა, როდესაც ცალკეულ ქვეყნებში დადგა თარიღი – '''30 თებერვალი'''. ასეთი თარიღი ერთხელ დაფიქსირდა შვედეთში და ორჯერ — სსრ კავშირში.\n\n* შვედეთის სამეფო გეგმავდა 40 წლის განმავლობაში იულიუსის კალენდრიდან გრიგორიანულ კალენდარზე გადასვლას, რისთვისაც 1700 წლიდან დაიწყო ნაკიანი წლის ზედმეტი დღეების გამოტოვება. ამგვარად 1700 არ იყო ნაკიანი, მაგრამ 1704 და 1708 – ნაკიანი იყო. ამით შვედური კალენდარი ერთი დღით ჩამორჩა იულიუსისას. ეს პრობლემა გადაწყვიტეს იმით, რომ 1712 წელს ორი ზედმეტი დღე დაუმატეს კალენდარს და ასე მოგვევლინა 30 თებერვალი. გრიგორიანული კალენდრის შვედური ცვლილებები დასრულდა 1753 წელს.\n\n* 1929 წელს სსრ კავშირში შემოიღეს ახალი კალენდარი, რომელშიც ყველა თვე 30-დღიანი იყო და დარჩენილი 5 ან 6 დღე წლის ბოლოს სადღესასწაულოდ გამოცხადდა. ამგვარად, 1930 და 1931 წლებში თებერვალი 30 დღიანი იყო, შემდეგ წლებში კი ყველაფერი დაუბრუნდა ტრადიციულ სისტემას.<ref>Откуда у «Нашей Эры» ноги растут: о попытках упразднить Бога за ненадобностью</ref>\n\n== იხილეთ აგრეთვე ==\n\n'''''სხვა დღეები:''''' \n* 1 - 2 - 3 - 4 - 5 - 6 - 7 - 8 - 9 - 10 - 11 - 12 - 13 - 14 - 15 - 16 - 17 - 18 - 19 - 20 - 21 - 22 - 23 - 24 - 25 - 26 - 27 - 28 - 29 – (30)\n\n'''''სხვა თვეები:''''' \n* \n\n==სქოლიო==\n\n\n0230", "url": "https://ka.wikipedia.org/wiki/30_თებერვალი", "length": 1266}
{"id": "1360", "title": "აკაკი წერეთელი", "text": "'''აკაკი წერეთელი''' (დ. 21 ივნისი <small>[ძვ. სტ. 9 ივნისი]</small>, 1840, სხვიტორი, იმერეთის ოლქი, რუსეთის იმპერია — გ.   8 თებერვალი <small>[ძვ. სტ. 26 იანვარი]</small>, 1915, სხვიტორი, ქუთაისის გუბერნია, რუსეთის იმპერია) — ქართველი პოეტი, მწერალი, პუბლიცისტი და საზოგადო მოღვაწე, თერგდალეულების ერთ-ერთი ლიდერი. სტრიქონები აკაკის ლექსიდან „ხატის წინ“ გამოყენებულია საქართველოს სახელმწიფო ჰიმნში „თავისუფლება“.\n\n== ბიოგრაფია ==\n=== წარმომავლობა===\nმინი|აკაკი ბავშვობაში.\nაკაკი წერეთელი დაიბადა 1840 წლის 9 (21) ივნისს ზემო იმერეთის შეძლებული თავადის როსტომ წერეთლის ოჯახში. დედის მხრიდან აკაკი წერეთელი იყო იმერეთის მეფის  პირდაპირი შთამომავალი. იმერეთის მეფე სოლომონ I-ის შვილიშვილის შვილი იყო აკაკის დედა - ეკატერინე აბაშიძე. ეკატერინეს ბაბუა ქაიხოსრო აბაშიძე იყო 1810 წლის იმერეთის აჯანყების ერთ-ერთი ლიდერი, ხოლო ეკატერინეს მამა ივანე აბაშიძე იყო 1819-1820 წლების იმერეთის აჯანყების ერთ-ერთი ლიდერი. ამ აჯანყებების გამო ეკატერინეს ოჯახს რუსეთის იმპერიის ხელისუფლება დევნიდა. 12 წლიდან ეკატერინე მამია V გურიელის კარზე იზრდებოდა, 20 წლისა კი როსტომ წერეთელს მიათხოვეს.\n\nაკაკი წერეთელი დაიბადა 1840 წლის 9 ივნისს, სოფელ სხვიტორში. ამ დროს ჯერ კიდევ შემორჩენილი იყო ბავშვის გაძიძების ძველი ქართული ტრადიცია. აკაკი სოფელ სავანეში, გლეხების, ფარსადან ყანჩაველის და მანო სადუნიშვილის ოჯახში გაგზავნეს აღსაზრდელად. მოგვიანებით ავტობიოგრაფიულ ნაწარმოებში „ჩემი თავგადასავალი“, აკაკი დიდი პატივისცემით იხსენიებს ძიძობის ინსტიტუტს. \n\n===განათლება===\n1852 წელს აკაკი შინ დააბრუნეს სკოლაში სწავლის დასაწყებად. ის ქუთაისის კლასიკურ გიმნაზიაში მიაბარეს. სკოლაში გავრცელებული ხელისგულზე სახაზავით ცემის პრაქტიკის გამო, აკაკის არ უვარგოდა კალიგრაფია. მასწავლებლების, ფრანგი ტურესის და პოლონელი როდზიევიჩის საუბრის მოსმენამ აკაკის გადააწყვეტინა სწავლის გაგრძელება სანქტ-პეტერბურგში სამხედრო სასწავლებელში. 1859 წელს მან შეწყვიტა სწავლა ქუთაისის გიმნაზიაში და ოთხი თვე ემზადებოდა როდზიევიჩთან. იმავე წელს გაემგზავრა სანქტ-პეტერბურგში, სადაც უკვე ცხოვრობდა მისი ძმა იასონი. იასონი მსახურობდა კონვოიში. აკაკი თვალს ადევნებდა ქართველების კონვოის ქართველი მოსამსახურეების ცხოვრებას სანქტ-პეტერბურგსა და ცარსკოე სელოში და გადაიფიქრა სამხედრო განათლების მიღება. სანაცვლოდ, გადაწყვიტა, ჩაებარებინა უნივერსიტეტში. ამასვე ურჩევდნენ სანქტ-პეტერბურგელი ქართველი სტუდენტები, რომელთა შორისაც ბევრი ქუთაისელიც იყო. 1859 წელს აკაკი გახდა სანქტ-პეტერბურგის სახელმწიფო უნივერსიტეტის აღმოსავლეთმცოდნეობის ფაკულტეტის სტუდენტი. სტუდენტების ნაწილთან აკაკის არ ჰქონდა კარგი ურთიერთობა. მას ჯაშუშობაც კი დააბრალეს. ამ ვითარების და მატერიალური გაჭირვების გამო აკაკიმ უნივერსიტეტის ნაადრევად დასრულება გადაწყვიტა. მან 1862 წლის მარტში ჩააბარა უკანასკნელი გამოცდა და წარადგინა საკანდიდატო ნაშრომი, რომელიც კომისიამ მოიწონა. მაგრამ აკაკიმ დიპლომი ვერ მიიღო, რადგან არც გიმნაზიის დიპლომი ჰქონდა მიღებული, მისი მიტოვების გამო.\n\n===ოჯახი===\nაკაკი წერეთელი დაოჯახებას არ აპირებდა, მაგრამ 1864 წელს მოსკოვში ყოფნის დროს მოულოდნელად და დაუფიქრებლად ცოლად მოიყვანა ნატალია ბაზილევსკაია. მასთან ჰყავდა შვილი ალექსი. აკაკის ოჯახი იშვიათად ჩადიოდა საქართველოში, შვილს ქართული ენაც არ უსწავლია, ის საბალეტო თეატრის ანტერპრენორი გახდა და ბევრს მოგზაურობდა. მეუღლე აკაკის ხშირად სთხოვდა ფულს და აკაკიც ვალებს იღებდა და უგზავნიდა მას ფულს სხვადასხვა ქალაქებში. 1909 წელს პარიზში სამკურნალოდ მყოფ აკაკის ოჯახის წევრები არ დაეხმარნენ.\n\n=== სალიტერატურო მოღვაწეობა ===\nმინი|მარცხნივ|200პქ|აკაკი წერეთლის სახლ-მუზეუმი სხვიტორში\nსაქართველოში დაბრუნებულ წერეთელს სამსახური არ უძებნია, გადაწყვიტა, რომ არსად ემუშავა. შემოსავალს მხოლოდ ლიტერატურული საქმიანობით იღებდა.  აკაკი მალე ჩაერთო მამებისა და შვილების ბრძოლაში, აკრიტიკებდა ძველი თაობის წარმომადგენლებს. 1875-1876 წლების სვანეთის აჯანყების შემდეგ აკაკი წერეთელი გამოდიოდა სასამართლოზე აჯანყებულების ერთ-ერთ ადვოკატად. საჩხერეში მოიწვია გეოლოგი სვიმონოვიჩი ჭიათურის მანგანუმის საბადოს შესასწავლად. 1889 წლის მაისში შესთავაზეს ქუთაისის საადგილმამულო ბანკის დირექტორობა, თუმცა უარი თქვა. გარდა იმისა, რომ არ უნდოდა სამსახურში ჩადგომა, მას უარყოფითი დამოკიდებულება ჰქონდა ბანკების მიმართ. \nმინი|ნაწყვეტი ფილმიდან „[[აკაკი წერეთლის მოგზაურობა რაჭა-ლეჩხუმში]]“\nმას უდიდესი დამსახურება მიუძღვის „ქართველთა შორის წერა-კითხვის გამავრცელებელი საზოგადოების“ დაარსებასა და მის მრავალმხრივ კულტურულ-საგანმანათლებლო საქმიანობაში, ქართული დრამატული საზოგადოების შექმნასა და მუშაობაში, ქართული ჟურნალისტიკის განვითარებაში, როგორც უაღრესად ნაყოფიერი და მნიშვნელოვანი პუბლიცისტური მოღვაწეობით, ისე ყოველთვიური ჟურნალის „აკაკის თვიური კრებული“ (1897-1900) დაარსებით. იგი რედაქტორობდა აგრეთვე სატირულ-იუმორისტულ ჟურნალს „ხუმარა“, რომლის ანტიცარისტული და ეროვნული მიმართულების გამო 1907 წელს დაპატიმრებულიც კი იყო. 1905 წელს აღტაცებით შეხვდა რუსეთის რევოლუციას, რომელსაც მიუძღვნა ლექსები „თქვენი ჭირიმე“ და „ნატვრა“. რუსეთ-იაპონიის ომში რუსეთის დამარცხებას მიუძღვნა ლექსი „გურული ნანინა“\n\nthumb|left| [[ჭავჭავაძე, ილია|ილია ჭავჭავაძის]] და აკაკი წერეთლის ძეგლი [[თბილისი|თბილისში]].\n\nწერეთლის შემოქმედებამ წარუშლელი კვალი დატოვა ქართველი ხალხის სულიერი კულტურის ისტორიაში. მან ახალი ეტაპი შექმნა ქართული მხატვრული სიტყვის განვითარებაში, რამაც პოეტს, ილია ჭავჭავაძესთან ერთად, კანონიერად დაუმკვიდრა ახალი ქართული ლიტერატურის ერთ-ერთი ფუძემდებლისა და თანამედროვე ქართული სალიტერატურო ენის რეფორმატორის სახელი. ქართველმა ხალხმა სიცოცხლეშივე შერაცხა წერეთელი ჭეშმარიტად სახალხო პოეტად. საყოველთაო აღიარების ნათელი დადასტურება იყო მისი შემოქმედებითი და საზოგადოებრივი მოღვაწეობის 50-ე წლისთავისადმი მიძღვნილი საიუბილეო საღამო 1908 წელს, რომელიც, ისევე როგორც 1912 წლის მოგზაურობა რაჭა-ლეჩხუმში|მოგზაურობა რაჭა-ლეჩხუმში, გრანდიოზულ დღესასწაულად გადაიქცა. ვასილ ამაშუკელმა გადაიღო პირველი ქართული ფილმი, აკაკი წერეთლის მოგზაურობა რაჭა-ლეჩხუმში, რომელიც სწორედ ამ ამბავს მიეძღვნა. \n\n1912 წელს აკაკი წერეთელი მონაწილეობდა არჩევნებში, თუმცა დამარცხდა. \n\n1912 წლის ნოემბერში დაწერა ანდერძი, რომლითაც ქონების ძირითად ნაწილს უტოვებდა ოჯახს, სხვიტორის მამულს — წერა-კითხვის საზოგადოებას, ვენახს კი — საისტორიო და საეთნოგრაფიო საზოგადოებას. \n\nაკაკი წერეთელი გარდაიცვალა 74 წლის ასაკში, ტვინში სისხლის ჩაქცევისგან. დაკრძალულია თბილისში, საზოგადო მოღვაწეთა მთაწმინდის პანთეონში. თბილისში არსებობს მისი სახელობის გამზირი.\n\n==შემოქმედება==\nლექსების წერა აკაკი წერეთელმა ჯერ კიდევ ყრმობის ასაკში დაიწყო, 1859 წელს იგი უკვე რამდენიმე დაბეჭდილი ლექსის ავტორი იყო, ხოლო 1860 წელს გამოქვეყნებულმა ლირიკულმა ლექსმა ― „საიდუმლო ბარათი“, რომელიც იმთავითვე სიმღერადაც გავრცელდა, ახალგაზრდა პოეტს ფართო პოპულარობა მოუტანა.\n\nაკაკი წერეთლის მსოფლმხედველობის საუკეთესო ნიმუშად მიიჩნევა პოემა „გამზრდელი“ (1898), რომლითაც თავადაც ამაყობდა. ლექსებიდან ცნობილია ლექსი „სულიკო“, რომელიც პოპულარულ სიმღერად იქცა. ლიტერატურაში დავაა იმის შესახებ, თუ ვის ან რას გულისხმობს აკაკი ლექსში ნახსენებ საყვარელში. ყველაზე გავრცელებული ვერსიებია სამშობლო (ვასილ ბარნოვი), სატრფო (გრიგოლ რობაქიძე) და ღმერთი (აკაკი ბაქრაძე). „ჩემი თავგადასავალი“ ავტობიოგრაფიული ჟანრის ნაწარმოებია, რომელშიც საკუთარი ბავშვობა და განათლება აქვს აღწერილი. ორი პოემა მიუძღვნა აკაკიმ საქართველოს გაქრისტიანებას: „ანდრია პირველწოდებული“ და „წმინდა ნინო, ანუ ქრისტიანობის შემოღება საქართველოში“. ეს უკანასკნელი კვალდაკვალ მიჰყვება „წმინდა ნინოს ცხოვრების“ ტექსტს. ლექსში „ჩემი ჭმუნვა“ უპირისპირდებოდა მარქსიზმს. ლექსში „ძმობა, ერთობა და სიყვარული“ მხარს უჭერდა ხალხთა მეგობრობას.\n\n== ლიტერატურა ==\nმარჯვნივ|მინი|220პქ|აკაკი სასიკვდილო სარეცელზე ([[დავით აბაშიძე (მხატვარი)|დავით აბაშიძის]] ფოტო)\n\n*\n* ''ინგოროყვა, პ.'': ახალი ქართული ლიტერატურის ფუძემდებელნი: ნიკოლოზ ბარათაშვილი, ილია ჭავჭავაძე, აკაკი წერეთელი - თბილისი: მერანი, 1983 \n* ''ასათიანი გ.,'' სათავეებთან, თბილისი, 1982;\n* ქართული ლიტერატურის ისტორია, ტ. 4, თბილისი, 1974;\n* ''ზანდუკელი მ.,'' თხზულებანი, ტ. 2 - ახალი ქართული ლიტერატურა, თბილისი, 1972;\n* ''მახარაძე ა.,'' ნარკვევები ქართული ლიტერატურის ისტორიიდან, გამოც. მე-3, ტ. 1, თბილისი, 1972;\n* ''ხინთიბიძე ა.,'' აკაკის ლექსი, თბილისი, 1972;\n* ''აბაშიძე კ.,'' ეტიუდები XIX საუკუნის ქართლი ლიტერატურის შესახებ, თბილისი, 1970;\n* ''გაჩეჩილაძე ა.,'' აკაკი წერეთელი, თბილისი, 1966;\n* ''ასათიანი ლ.,'' ცხოვრება აკაკი წერეთლისა, გამოც., მე-2, თბილისი, 1965;\n* ''ჯიბლაძე გ.,'' კრიტიკული ეტიუდები, ტ. 1, 4, თბილისი, 1958, 1963\n* ''კოტეტიშვილი ვ.,'' ქართული ლიტერატურის ისტორია (XIX ს.), თბილისი, 1959;\n\n== რესურსები ინტერნეტში ==\n\n\n* \n* \n* აკაკი წერეთლის ცხოვრება, შემოქმედება\n* აკაკი წერეთლის შემოქმედება Allgeo.org-ზე\n\n\nკატეგორია:ქართველი მწერლები\nკატეგორია:დაბადებული 1840\nკატეგორია:გარდაცვლილი 1915\nკატეგორია:საჩხერის მუნიციპალიტეტში დაბადებულები\nკატეგორია:მთაწმინდის პანთეონში დაკრძალულები\nა\nკატეგორია:ქართველი პოეტები\nკატეგორია:სანქტ-პეტერბურგის სახელმწიფო უნივერსიტეტის კურსდამთავრებულები\nკატეგორია:საქართველოს საისტორიო და საეთნოგრაფიო საზოგადოების წევრები\nკატეგორია:ქართველთა შორის წერა-კითხვის გამავრცელებელი საზოგადოების წევრები", "url": "https://ka.wikipedia.org/wiki/აკაკი_წერეთელი", "length": 8654}
{"id": "1361", "title": "სოლომონ I", "text": "'''სოლომონ I''' (დ. 1735 — გ. 23 აპრილი, 1784, ქუთაისი) — იმერეთის მეფე 1752-1784, ალექსანდრე V-ისა და ლევან აბაშიძის ასულის, თამარ აბაშიძის, ძე.\n\nსოლომონ I-ის იმერეთის ტახტზე ასვლას წინ უძღოდა თითქმის საუკუნოვანი არეულობა იმერეთის სამეფოში. იმერეთის ციხეებში ჩამდგარი ოსმალური გარნიზონები, ოსმალური ხარკი, მეფისა და მთავრების ურთიერთდაპირისპირება, ტყვეებით ვაჭრობა, ტახტისმაძიებელთა ინტრიგები, დასუსტებული ეკლესია ქვეყანას ანარქიაში ძირავდა. სოლომონის გამეფებას ეწინააღმდეგებოდნენ რაჭის ერისთავი, გურიელი, აბაშიძეების ძლიერი საგვარეულო. ტახტისათვის მებრძოლ პრეტენდენტთა ცხარე ბრძოლაში სოლომონმა გაიმარჯვა.\n\n==ბიოგრაფია==\n====გამეფება და ბრძოლა სამეფო ხელისუფლების განმტკიცებისათვის====\nსოლომონი ტახტზე ასვლისას 17 წლის იყო. 1752 წელს შეთქმულთა ძლიერმა ჯგუფმა, რომელთა შორისაც იყვნენ დედამისი თამარი, ბაბუა — ლევან აბაშიძე და მეფის ბიძები — მამუკა და გიორგი ბაგრატიონები, შეძლო მისი დამარცხება. მაგრამ სოლომონმა ახალციხის ფაშას დახმარებით ტახტი დაიბრუნა, დედა სამეფოდან გააძევა, აბაშიძეთა მამული კი თავის საკუთრებად გამოაცხადა.\n\nსოლომონმა მემკვიდრეობად დაუძლურებული, სათავადოებად დაყოფილი სამეფო მიიღო. მან მიზნად დაისახა მტკიცე სამეფო ხელისუფლების შექმნა და დასავლეთ საქართველოს გაერთიანება, ტყვეებით ვაჭრობის აღკვეთა და ოსმალთა ბატონობისგან ქვეყნის გათავისუფლება. მეფემ ჯერ დადიანი შემოირიგა: ცოლად შეირთო ოდიშის მთავრის კაცია დადიანის და მარიამი და ამით ძლიერი მოკავშირე გაიჩინა. ამის შემდეგ მამია გურიელი იძულებული გახდა, მეფის ერთგული გამხდარიყო. სოლომონმა შემოიკრიბა დიდი თავადებისგან შევიწროებული წერეთლები, წულუკიძეები, ჯაფარიძეები, იაშვილები და აგიაშვილები; ეკლესიას დაუბრუნა ფეოდალთაგან მიტაცებული ყმა-მამულები და საეკლესიო გლეხები გადასახადებისგან გაათავისუფლა, რითაც ეკლესიის ნდობაც დაიმსახურა. მეფემ გადაწყვიტა, ხელში ჩაეგდო სტრატეგიული მნიშვნელობის ციხეები, რომლებიც ფეოდალების ძლიერების საფუძველს წარმოადგენდნენ. მანვე შექმნა სრულიად ახალი, მეფის ხელისუფლების განმამტკიცებელი ინსტიტუტი, ე. წ. „ფიცის კაცნი“. ისინი ყოველი წლის 15 მაისს განსაზღვრულ ადგილას იკრიბებოდნენ და ფიცს დებდნენ მეფის ერთგულებაზე. შეფიცულები პოლიტიკური პრივილეგიებითაც სარგებლობდნენ. მათ შორის იყვნენ ლორთქიფანიძეები, მესხები, ავალიანები, იოსელიანები, ღოღობერიძეები, მიქაბერიძეები, ყიფიანები, ქოქრაშვილები, უგრეხელიძეები, გრიგალაშვილები, ჭაბუკიანები და სხვა.\n\n====ოსმალებთან კონფლიქტის დასაწყისი და მისი მიზეზები, ხრესილის ბრძოლა====\nთავდაპირველად, სოლომონი ერიდებოდა ოსმალთა წინააღმდეგ აშკარა გამოსვლას, მაგრამ, როგორც კი ქვეყანაში შედარებითი წესრიგი აღადგინა, სასტიკი ბრძოლა გამოუცხადა ტყვეებით ვაჭრობას. ეს უკვე ოსმალებმა სერიოზულ გამოწვევად მიიჩნიეს. ოსმალეთი დიდად უწყობდა ხელს ტყვეებით ვაჭრობას – შექმნილი იყო მთელი ქსელი ტყვეებით მოვაჭრეებისა, რომელშიც ერთნაირად მონაწილეობდნენ იმერელი თავადაზნაურობა და თურქი მეციხოვნეები. იმერეთის საგარეო ვაჭრობის დიდი წილი სწორედ ტყვეებით ვაჭრობაზე მოდიოდა. ამიტომ იყო, რომ ტყვეებით ვაჭრობის აკრძალვას, ოსმალებთან ერთად, მათთან დაკავშირებული თავადებიც ეწინააღმდეგებოდნენ. სოლომონმა შესანიშნავად იცოდა, რომ შინაურ წინააღმდეგობას ვერ დაძლევდა ოსმალების განდევნის გარეშე, ამიტომ იგი ფარულად შეუდგა საომარ მზადებას. პირველად, ხანგრძლივი წყვეტილის შემდეგ, იმერეთის მეფის გვერდით დაირაზმნენ: ოდიშის მთავარი, გურიის მთავარი, სამურზაყანოს მთავარი, იმერეთის თავადაზნაურობა და გლეხობა. ოსმალთა მხარეზე აღმოჩნდნენ როსტომ რაჭის ერისთავი და ლევან აბაშიძე. 1757 წლის დეკემბრის დასაწყისში სოლომონმა საომრად ხრესილის მინდორი შეარჩია, სადაც ოსმალთა მთავარი ძალები იყვნენ თავმოყრილნი.\n\nსაბრძოლო მოქმედებების დაწყების წინ სოლომონმა საიმედოდ ჩაკეტა ფოთიდან, გურიიდან და ახალციხიდან მომავალი გზები, საიდანაც ხრესილზე მდგარი თურქების დამხმარე ჯარის შემოსვლა იყო მოსალოდნელი. მეფეს დადიან-გურიელის ჯარებიც შეუერთდნენ, მათთან ერთად იყო აგრეთვე აფხაზეთის მთავარი ხუტუნია შარვაშიძე. 1757 წლის 14 დეკემბერს, გამთენიისას, ხრესილის მინდორზე მეფის ლაშქარი თავს დაესხა ახალციხისა და აჭარის სანჯაყთა მრავალრიცხოვან ჯარს. ხრესილის ბრძოლაში მეფემ ბრწყინვალე გამარჯვება მოიპოვა. დავით ბატონიშვილის გადმოცემით, სოლომონი “ესრეთ მხნე იყო, ვითარცა ლომი”. ამავე ბრძოლაში მოკლეს სამშობლოს გამყიდველი ლევან აბაშიძე, რომელიც თურქთა მხარეზე იბრძოდა, მისი მამულები კი სამეფო საკუთრებად გამოცხადდა.\n\nსოლომონმა იცოდა, რომ ოსმალეთი მის ამ ქმედებას უპასუხოდ არ დატოვებდა და საჭირო ზომები მიიღო: 1758 წელს სოლომონ I-მა, ერეკლე II-მ და თეიმურაზ II-მ გორში მეგობრობისა და ურთიერთდახმარების ხელშეკრულება დადეს, რითაც სოლომონ I-ის ხელისუფლება უფრო მეტად გაძლიერდა. ამავე წელს სოლომონ I ქართლ-კახეთის მეფეებს ეხმარება ატოცთან გამართულ ბრძოლაში თურქთა წინააღმდეგ. ეს ხელშეკრულება 1770 წლამდე არ დარღვეულა (1773 წელს ერეკლემ და სოლომონმა აღადგინეს იგი). ხრესილზე განცდილი მარცხი ოსმალებმა არ აპატიეს სოლომონს. მომდევნო, 1758 წელს ახალციხის ფაშამ ორჯერ შემოუსია ლეკები იმერეთს. პირველად, სოლომონმა ჯარების შეკრება ვერ მოასწრო და დამარცხდა, ლეკებმა გაძარცვეს გელათი, დაარბიეს სოფლები და დიდი ნადავლით დაბრუნდნენ უკან; მეორედ კი სოლომონმა სძლია მტერს.\n\nარსებობს ერთი უცხოური ცნობა, რომელიც არაჩვეულებრივად ახასიათებს სოლომონის ხერხიანობას და პირად სიმამაცეს: სოლომონი პირადად ჩასულა ახალციხის ფაშასთან და შეუჩივლია თურქ მეციხოვნეთაგან იმერეთის რბევის ამბავი. სოლომონს ფაშასათვის ერთგულება აღუთქვამს იმ შემთხვევაში, თუ ფაშა შეაჩერებდა თურქ მეციხოვნეებს. ფაშამ დაიჯერა სოლომონის ნათქვამი და მას მეციხოვნეთა დასასჯელად 3 ათას კაციანი ჯარი გაატანა. სოლომონმა ეს ამბავი შეფარულად აცნობა თავის სარდლებს, მათ გზებზე ჩასაფრებები მოაწყვეს და სულ ერთიანად გაჟლიტეს თურქები. ეს ცნობა სინამდვილეს რომც არ შეეფერებოდეს, მაინც მნიშვნელოვანია სოლომონის მაღალი ავტორიტეტის და ხალხზე მისი მორალური ზეგავლენის შესაფასებლად.\n\n====საეკლესიო კრება, ტყვეებით ვაჭრობის აკრძალვა და რეფორმები====\n1759 წლის 4-5 დეკემბერს  სოლომონმა საეკლესიო და საერო ფეოდალების საგანგებო კრება მოიწვია. ერთი თვის განმავლობაში მსჯელობა დასავლეთ საქართველოს საერთო საკითხებზე მიმდინარეობდა. კრებაზე იმერეთის, ოდიშისა და გურიის სასულიერო და საერო ხელისუფლებმა იმერეთის მეფის მორჩილებისა და ტყვეებით ვაჭრობის აკრძალვის პირობა დადეს. კრების გადაწყვეტილებით, რომელიც ფაქტობრივად სახელმწიფო დარბაზის სხდომა იყო, დაკანონდა ეკლესიის მიერ მათი შეჩვენება, ვინც ამ საქმეს გააგრძელებდა, ხოლო საერო კანონმდებლობით ტყვეებით მოვაჭრეთათვის სიკვდილით დასჯა დადგინდა. გარდა ამისა, კრებამ სხვა დადგენილებებიც მიიღო: აღადგინა გაუქმებული ქუთაისის ეპარქია და დაუბრუნა მას მიტაცებული ყმა-მამული. ქუთაისის კათედრის მწყემსმთავრად კრებამ მაქსიმე აბაშიძე აირჩია; ეკლესიის  მამულები მთლიანად გაათავისუფლა გადასახადებისაგან. კრებამ ასევე დაადგინა დასავლეთ საქართველოს კათალიკოსის უფლებები მის ძველადვე კუთვნილ ქონებაზე; უკანონოდ მიტაცებული ყმა-მამულები სახელმწიფოს დაუბრუნდა, საეკლესიო ყმები გათავისუფლდნენ ზედმეტი გადასახადებისაგან; დადგინდა ეკლესიის საქმეებში სახელმწიფოს ჩაურევლობა, უღირსთა გადაყენება და ღირსეულთა დანიშვნა, ეკლესია-მონასტრების აშენება და სხვა.\n\nსოლომონ მეფემ ქვეყნის თავდაცვისუნარიანობის გასაძლიერებლად თავდაცვითი ნაგებობები მეფის იურისდიქციაში მოაქცია. ზოგი ციხე მან შეიძინა თავადებისაგან (ხორაგაული, ჩხერი), ზოგი ჩამოართვა ურჩ თავადებს (კაცხი), ზოგიც ნებაყოფლობით გადასცეს (მოდინახე). ამასთანავე სოლომონი ზრუნავდა ყმა-გლეხების მდგომარეობის გაუმჯობესებისათვის. სახელმწიფო მიწებს სოლომონი თურქთაგან დახსნილ ტყვეებს, ომში დატყვევებულ მაჰმადიან ქართველებს, ახალციხიდან გადმოსულ ქართველ კათოლიკეებს ურიგებდა.\n\n====თურქების წარუმატებელი მცდელობა ხელისუფლების შესაცვლელად და ოსმალეთ–იმერეთის ზავი====\n1760 წელს ახალციხის ფაშამ სოლომონს ოფიციალურად მოსთხოვა ტყვეებით ვაჭრობის დაშვება. სოლომონმა უარი შეუთვალა. პასუხად იმერეთში ოსმალთა 20-ათასკაციანი დამსჯელი რაზმი შემოიჭრა, რომელიც ქართველებმა დაამარცხეს. სულ მალე, 1763 წელს, სოლომონმა ოსმალთა 13-ათასიანი ჯარის შემოტევა მოიგერია და იმავე წელს სებეკასა და ასკანას ციხეებიც აიღო. ამ დამარცხებათა გამო ოსმალეთი უკვე საგანგებოდ მოემზადა ახალი ლაშქრობისათვის. 1765 წელს ოსმალთა ჯარი გურიასა და ოდიშში ჩადგა, იქ გამოიზამთრეს და 1766 წლის სექტემბერში იმერეთს შეესივნენ. თურქბმა ქვემო იმერეთი დაიკავეს, სვერის ციხეც აიღეს და ქუთაისში სოლომონის ბიძაშვილი, თეიმურაზ მამუკას ძე დასვეს მეფედ. სოლომონი წერეთლებმა მოდინახეს ციხეში შეაფარეს. იგი ჩრდილო კავკასიაში განლაგებულ რუსეთის ჯარების სარდლობას სთხოვდა დახმარებას, მაგრამ ამაოდ. თურქების ძირითადმა ჯარმა ქვეყანა დაარბია და იმერეთს გაეცალა, ადგილზე კი 4 ათასი თურქი ჯარისკაცი იქნა დატოვებული. სოლომონი გამოვიდა საფარიდან, თავისი მომხრეები შეკრიბა და სულ მალე მთელი იმერეთი დაიკავა. მოღალატე თეიმურაზმა თურქეთს შეაფარა თავი.\n\nოსმალეთის მთავრობას თავად აღარ უღირდა იმერეთისათვის სამხედრო კამპანების მოწყობა – ეს აუნაზღაურებელ ფინანსურ დანახარჯებთან იყო დაკავშირებული. ამიტომ, ოსმალეთი ადვილად დათანხმდა ზავზე, რომლის პირობების შემუშავებაში ერეკლე II-ის დიპლომატიც მონაწილეობდა. 1767 წელს ოსმალეთმა იმერეთის სამეფოსთან საზავო ხელშეკრულება გააფორმა, რომლის თანახმად, იმერეთის სამეფო ცხადდებოდა ოსმალეთის არა ვასალურ, არამედ მფარველობაში მყოფ ქვეყნად. ხელშეკრულებაში აღარ იყო წამოყენებული ტყვეებით ვაჭრობის მოთხოვნა, იმერეთს ყოველწლიური ხარკის სახით უნდა გაეგზავნა 60 ქალი, მხოლოდ, ამჯერად, ოსმალეთი არ მოითხოვდა, რომ ეს ქალები აუცილებლად ქართველები ყოფილიყვნენ. როგორც ირკვევა, სოლომონი ამ პირობასაც აღარ უსრულებდა ოსმალეთის მთავრობას.\n\nთეიმურაზ მამუკას ძე არ თმობდა პოზიციებს, ბრძოლას განაგრძობდა, მაგრამ ჩხერთან გადამწყვეტ ბრძოლაში სოლომონმა თეიმურაზი დაამარცხა (1768). იგი მუხურის ციხეში გამოკეტეს და იქვე გარდაიცვალა.\n\n====რაჭის საერისთავოს გაუქმება, ოდიშზე სუვერენიტეტის აღდგენა====\n1769 წელს მეფემ მუდამ განდგომილი და ოსმალების მომხრე როსტომ რაჭის ერისთავი ოჯახიანად ვარციხეში ისტუმრა. იაშვილების მამულში სანადიროდ მიიტყუა და თვალები დასთხარა. ცალი თვალი მის ძეს – გიორგისაც ამოუღო. როსტომს ყმა-მამული ჩამოერთვა, რაჭის საერისთავო გაუქმდა. მეფემ როსტომის ძმა, ბესარიონი კათოლიკოსობიდან გადააყენა და თავისი ძმა, იოსებ გენათელი აკურთხა. ბესარიონი კაცია II დადიანმა სამეგრელოს პატრიარქად აკურთხებინა და ეკლესიის დამოუკიდებლობა მოითხოვა, მაგრამ ახალციხის ფაშამ იოსების მხარე დაიჭირა და მალე სამეგრელოში კათალიკოსობა გაუქმდა, ხოლო დადიანმა იმერეთის მეფის სუვერენიტეტი აღიარა.\n\n==== რუსეთთან დიპლომატიური ურთიერთობის გააქტიურება====\nტახტის დაბრუნების შემდეგ, საჭირო იყო ძლიერი მოკავშირის მოძებნა. ამ მიზნით, სოლომონმა 1768 წლის 23 ივნისს რუსეთში საგანგებო ელჩი – მაქსიმე ქუთათელი (აბაშიძე) გააგზავნა. მეფე რუსეთისგან მფარველობას ითხოვდა, სამაგიეროდ რუსეთ-ოსმალეთის ომში თანადგომას აღუთქვამდა. ამავე პერიოდში, მეფე სპარსეთშიც აგზავნის ელჩობას ბესარიონ გაბაშვილის (ბესიკი) მეთაურობით და დახმარებას ითხოვს.\n\nოსმალეთთან დაწყებული ომის (1768-1774) პირობებში, რუსეთის მთავრობამ ქუთაისის მიტროპოლიტის ჩამოსვლა დროულად მიიჩნია, რადგან შესაძლებლობა ეძლეოდათ, გამოეყენებინათ იმერეთის მეფე ოსმალეთის წინააღმდეგ. სწორედ ამიტომ, მაქსიმე ყიზლარიდან სასწრაფოდ მიიწვიეს პეტერბურგში. ამავე დროს პეტრბურგიდან აცნობეს ყიზლარის კომენდატს, რომ უკან გაებრუნებინათ მაქსიმეს თანმხლები არქიმანდრიტი, რათა მას ეცნობებინა სოლომონ მეფისათვის რუსეთის მთავრობის მზადყოფნა დახმარებისათვის; ამასთანვე გაეტანებინათ არქიმანდრიტისათვის საიდუმლო მრჩევლის, გრაფ პანინის წერილი, რომელშიც ის გამოხატავდა რუსეთის მთავრობის სურვილს, სოლომონს ახლავე დაეწყო დივერსიული მოქმედებები თურქების წინააღმდეგ. წერილში ნათქვამი იყო ისიც, რომ სასურველი იქნებოდა, რომ სოლომონი ერეკლესთან ჩასულიყო თბილისში და ცდილიყო მის დაყოლიებას თურქთა წინააღმდეგ ერთობლივ მოქმედებაზე. ასეთი იყო რუსეთის გეგმა მიმდინარე მომენტისათვის. თავად სოლომონს კი თავისი ქვეყნის საამომავლო პერსპექტივა აწუხებდა და ამიტომ იმედის თვალით შეჰყურებდა ერთმორწმუნე ძლიერ სახელმწიფოს.\n\nრუსეთ-ოსმალეთის 1768-1774 წლების ომის დროს ერეკლეც და სოლომონიც მზად იყვნენ ოსმალეთის წინააღმდეგ ომი დაეწყოთ. მაგრამ ამისათვის რუსეთისგან ჯარითა და ფულით დახმარებას ითხოვდნენ. სოლომონი ამ ჯარით ოსმალთა მიერ მიტაცებული მიწების დაბრუნებას და ურჩ თავადთა დამორჩილებას აპირებდა. თავის მხრივ, რუსეთი ვარაუდობდა ამიერკავკასიის ქრისტიანთა ჩაბმას ე. წ. კავკასიის ფრონტზე, რაც რუსეთს შეუმსუბუქებდა სამხედრო ოპერაციებს ბალკანეთში.\n\nრუსულ გეგმაზე თანხმობის ნიშნად, სოლომონი 1769 წლის 21 მაისს თბილისს ეწვია, სადაც ერეკლეს ეთათბირა. მათ ერთად შეიმუშავეს კონკრეტული მოთხოვნები და რუსეთში ელჩების გაგზავნა გადაწყვიტეს. სოლომონმა რუსეთში დავით კვინიხაძე გააგაზვნა.\n\n====რუსეთის სამხედრო ქმედებები დასავლეთ საქართველოში====\nელჩობის შედეგად, ეკატერინე II–მ იმერეთში ოთხასკაციანი სამხედრო შენაერთი გამოაგზავნა გენერალ ტოტლებენის მეთაურობით. 1769 წლის სექტემბერში ტოტლებენი იმერეთში შევიდა. ოქტომბრის თვეში ქართველები და რუსები შორაპნის ციხეს გარს შემოეტყნენ. ამ დროს სოლომონს ცნობა მოუვიდა, რომ თურქები, დადიანთან ერთად, იმერეთში შემოიჭრნენ. სოლომონი იძულებული გახდა თავისი ხალხი მოეხსნა და წასულიყო, შორაპანთან კი ტოტლებენი დატოვა. ტოტლებენმაც თვითნებურად მოხსსნა ალყა და ქართლში გადავიდა.\n\n1770 წელს საქართველოში მყოფ რუსეთის ჯარს ახალი ნაწილები დაემატა. სულ საქართველოში 4 ათასამდე რუსმა ჯარისკაცმა მოიყარა თავი. როდესაც ერეკლე დარწმუნდა, რომ ეკატერინე მართლაც აგზავნიდა ჯარს, ომში ჩაება. ასპინძის ცნობილი ბრძოლის შემდეგ, რომელშიც ტოტლებენს არავითარი მონაწილეობა არ მიუღია, რუსთა ჯარი იმერეთში გადავიდა. ამჯერად, ტოტლებენი დაეხმარა იმერეთის მეფეს და შეერთებული ჯარით ცუცხვათის, შორაპნისა და ბაღდათის (2 ივლისს) ციხეები აიღეს, 6 აგვისტოს კი რუს-იმერელთა ჯარმა ქუთაისის ციხეც აიღო. ცნობილია, რომ ქუთაისის თურქი მეციხოვნეები ტოტლებენმა მშვიდობიანად გააპარა. ტოტლებენის თვითნებურმა გადაწყვეტილებებმა სოლომონთანაც ურთიერთობა დაძაბა.\n\n1770 წლის 3 ოქტომბერს ტოტლებენმა, სოლომონის აზრის გაუთვალისწინებლად, ფოთის ალყა ალყა დაიწყო, რომელიც ვერ აიღო და 6 თებერვალს ალყა მოხსნა. ამას, ოსმალების მხრივ, ფოთის მიმართულებით ახალი ნაწილების გადმოსროლა მოჰყვა. სოლომონ მეფემ სწრაფი სამხედრო მანევრით გზა გადაუკეტა გურიიდან ფოთისაკენ მომავალ ჯარებს. 1771 წლის 3 იანვარს რუსებმა ფოთი აიღეს. იმავე წელს ტოტლებენი სუხოტინმა შეცვალა.\n\n====რუსთა ჯარის გასვლის შემდგომ, ჩხერის ბრძოლა====\nახალციხის ფაშა აგრძელებდა საქართველოში მარბიელი რაზმების შემოგზავნას. ოსმალთა წინააღმდეგ ერთობლივი მოქმედების მიზნით, 1773 წელს  სოლომონმა და ერეკლემ თავიანთი კავშირი ხელშეკრულებით გააფორმეს და ხელშეკრულების ასლი რუსეთის მთავრობას გაუგზავნეს. იმავე წელს, ერეკლესა და სოლომონის ჯარები გორში შეიყარნენ და ჯავახეთში ერთად გაილაშქრეს. ქართველთა შეერთებეულმა ჯარმა არტაანამდის მიაღწია, მაგრამ სოლომონი მოულოდნელად ავად გახდა და ჯარი უკან გამობრუნდა.\n\n1774 წელს, რუსთა ჯარის წასვლის შემდეგ, ფაშამ იმერეთში 4 ათასი კაცისაგან შემდგარი ჯარი გამოაგზავნა და თან დადიანი და აფხაზეთის მთავრიც წააქეზა სოლომონის წინააღმდეგ. სოლომონის თხოვნით, ერეკლე II-მ დადიანს ღალატზე ხელი ააღებინა და მანაც უარი თქვა თურქების წინადადებაზე. ამ დროს, ერეკლე თავად ემზადებოდა იმერეთში გადასასვლელად, როცა თურქთა ჯარმა სასწრაფოდ უკან დახევა დაიწყო. 6 თებერვალს გაიმართა გადამწყვეტი ჩხერის ბრძოლა. იმერთა ჯარი მტერს ჩხერის ვიწროებში ჩაუსაფრდა და უკანდასახევი გზა მოუჭრა. სოლომონის რაზმებმა კი ოსმალთა ზურგს დაარტყეს. ოსმალებმა ბრძოლის ველზე 1000 მეომარი დაკარგეს, 600 კაცი ტყვედ ჩავარდა, იმერთა მდევარმა რაზმმა ჩხერიდან ვახანამდე დაახლოებით 1400 მებრძოლი მოკლა.\n\n====ქუჩუკ-კაინარჯის ზავის შედეგები იმერეთისთვის====\n1774 წლის ნოემბერში სოლომონ I-მა რუსეთში ელჩად კვლავ დავით კვინიხიძე მიავლინა, რომელსაც თან ოფიციალური თხოვნა მიჰქონდა იმპერატორ ეკატერინე II-სთან იმერეთის მფარველობაში აყვანის შესახებ. მაგრამ ამ დროისათვის ქუჩუკ-კაინარჯის ზავი (1774 წლის 10–21 ივლისი) უკვე დადებული იყო, რომლის შედეგების შესახებ სოლომონმა ეკატერინეს მიერ გამოგზავნილი სიგელით შეიტყო. ამ ზავის 23-ე მუხლის თანახმად, რუსეთი ცნობდა დასავლეთ საქართველოზე ოსმალეთის უფლებას გარკვეული პირობებით – რუსეთი ოსმალეთს უბრუნებდა რუსული იარაღით აღებულ ციხეებს: ბაღდათს, შორაპანს და ქუთაისს, მაგრამ დანარჩენი ციხეები იმერეთის მეფეს რჩებოდა. ოსმალეთი უარს ამბობდა ადამიანების ხარკზე და ყოველგვარ გადასახადზე;  ვალდებულებას კისრულობდა არ შეევიწროებინა ქრისტიანული ეკლესია. ეს დათმობები, უპირველეს ყოვლისა, სოლომონ მეფის გმირული ბრძოლის შედეგად იყო მიღწეული. ამდენად, ქუჩუკ-კაინარჯის ზავის შემდეგ იმერეთის მდგომარეობა საგრძნობლად გაუმჯობესდა და სოლომონის ხელისუფლება უფრო განმტკიცდა. ადგილობრივი მთავრებიც ვეღარ ბედავდნენ ურჩობას.\n\n1776 წლის 5 ოქტომბერს იმერეთის მეფეს თურქეთის ელჩობა ეახლა და სულთნის ფირმანი გადასცა ძვირფასი საჩუქრებითურთ. ამით დასტურდებოდა, რომ რუსეთ-თურქეთის ომის შედეგად თურქები დასუსტდნენ და ქართლ-კახეთთან და იმერეთთან ბრძოლის უნარი დაკარგეს.\n\n====საშინაო საქმეები, შეთქმულება მეფის წინააღმდეგ====\nსოლომონ I განაგრძობდა საშინაო საქმეების მოწესრიგებას. მან ერთი პირის ხელში გააერთიანა ქუთაისის მოურავისა და სარდალბოქაულთუხუცესის სახელო. სოლომონის ცენტრალიზებულმა პოლიტიკამ ფეოდალთა ნაწილის უკმაყოფილება გამოიწვია. 1778 მათ მოაწყვეს შეთქმულება, რომლის მიზანი იყო სოლომონ I-ის გადაყენება და მისი მემკვიდრის — ალექსანდრეს გამეფება. მეფემ შეთქმულები დაამარცხა და მკაცრად დასაჯა.\n\n====ოსმალეთის აგრესიის კვლავ გააქტიურება, რუხის ბრძოლა====\n1779 წელს, სოლომონ I-სგან მოკავშირის ჩამოშორების მიზნით, ოსმალეთის მთავრობის დავალებით, ოდიშში აფხაზებისა და ჩრდილო-დასავლეთ კავკასიელი მოლაშქრეებისაგან (ჯიქები, ალანები, ჩერქეზები, ბალყარელები და ყირიმელი თათრები) შემდგარი დიდძალი ჯარი შეიჭრა. კაცია II დადიანმა დახმარებისათვის იმერეთის მეფეს მიმართა. სოლომონ I იმერეთ-გურიის ლაშქრით დადიანს მიეშველა, სწრაფად გადავიდა ოდიშში და დადიანთან ერთად რუხის ციხესთან ბრძოლაში ბრწყინვალე გამარჯვება მოიპოვა. გამარჯვებულებმა ხელთ იგდეს მრავალი ტყვე და დიდძალი ალაფი, მ. შ. მტრის არტილერია. რუხის ბრძოლამ დიდი ხნით შეაჩერა თურქთა ექსპანსია საქართველოში ჩრდილო-დასავლეთიდან. თუმცა, ამის შემდეგ, ოსმალებმა ქვემო გურიის და და აჭარის სიმაგრეებიდან დაიწყეს ორგანიზებული თავდასხმები იმერეთზე. 1781 წელს სოლომონმა აჭარაზე გალაშქრება სცადა, მაგრამ ამ ლაშქრობას წარმატება არ მოჰყოლია.\n\n1783 წელს სოლომონმა მოინდომა აღმოსავლეთ საქართველოსა და რუსეთს შორის გაფრმებული ტრაქტატის მსგავსი ხელშეკრულება გაეფორმებინა რუსეთთან. ამ ამბავმა ოსმალეთი იმდენად შეაშფოთა, რომ იმავე წლის 1 ნოემბერს საგანგებო ელჩობა გაუგზავნეს სოლომონს, რათა უარი ეთქვა რუსეთთან ურთიერთობაზე. ელჩი სოლომონს უარით გაუსტუმრებია.\n\n====ტახტის მემკვიდრის ძიებაში====\nსოლომონ I-ს პირდაპირი მემკვიდრე არ ჰყავდა. მისი ძე, ალექსანდრე 1780 წელს გარდაიცვალა. სოლომონს კარგად ესმოდა, რომ მისი სიკვდილის შემდეგ იმერეთში ტახტისათვის ბრძოლა გაჩაღდებოდა. 1783 წელს მან თავისი მოძღვარი მიუგზავნა ერეკლე II-ს და აცნობა, რომ ტახტის მემკვიდრედ დანიშნავდა თავის ძმისწულსა და ერეკლე II-ის შვილიშვილს, ქართლ-კახეთის მეფის კარზე აღზრდილ დავით არჩილის ძეს (მომავალი სოლომონ II), იმ პირობით, რომ ერეკლე II სოლომონის ურჩთა შეფარებაზე უარს იტყოდა.\n\n====უკანასკნელი ბრძოლა ოსმალებთან და გარდაცვალება====\nოსმალთა აგრესიის აღსაკვეთად სოლომონ I-მა რამდენიმეჯერ ილაშქრა ქვემო გურიაში. 1784 წლის მარტში მან დიდი ბრძოლა გადაიხადა ქვემო გურიის გასათავისუფლებლად. ნაჭიშკრევთან გამართულ ცხარე ბრძოლაში იმერეთ-გურიის ლაშქარმა ქობულეთისა და ჩაქვის მხარე სულ გაწმინდა მტრისაგან, მაგრამ მეფის მტრებისაგან წინდაწინ გაფრთხილებულმა ოსმალო მეციხოვნეებმა ზურგიდან მოუარეს სოლომონს და დიდი დარტყმა მიაყენეს. ქვემო გურია ერთი საუკუნის განმავლობაში ისევ ოსმალეთის ხელში დარჩა.\n\nეს მარცხი ჯანმრთელობაშერყეულმა მეფემ ვეღარ გადაიტანა. 1784 წელს ძვ. სტ. 23 აპრილს (გიორგობა დღეს), 49 წლის ასაკში იგი გარდაიცვალა. სოლომონ I დაკრძალეს გელათის ღვთისმშობლის ტაძარში.\n\n==წყაროები==\n* ისტორიული დოკუმენტები იმერეთის სამეფოსა და გურია–ოდიშის სამთავროებისა (1466–1770), წიგ. I, შ. ბურჯანაძის გამოც., თბ., 1958\n* ერთგულების პირობის წიგნი მამია გურიელისა სოლომონ I-ისადმი, ქართული სამართლის ძეგლები, ი. დოლიძის გამოცემა, II, გვ. 422-423.\n* შეწირულების წიგნი სოლომონ I-ისა ქუთაისის ღმრთისმშობლისადმი, ქართული სამართლის ძეგლები, ი. დოლიძის გამოცემა, II, გვ. 428-433.\n* მეგობრობის დადგენილება ერეკლე II-სა და სოლომონ I-ს შორის, ქართული სამართლის ძეგლები, ი. დოლიძის გამოცემა, II, თბილისი, 1965, გვ. 433-436\n\n==ლიტერატურა==\n====ქართული====\n\n* საქართველოს მეფეები, მ. ლორთქიფანიძისა და რ. მეტრეველის რედაქცია, თბ., ნეკერი, 2000\n* ''ნ. ბერძენიშვილი,'' საქართველოს ისტორიის საკითხები, წგნ. II, თბ., 1968\n* ''შ. ბურჯანაძე,'' სოლომონ I-ის მეფობის პირველი პერიოდი, უნივერსიტეტის შრომები, ტ. 41, 1950.\n* ''შ. ბურჯანაძე,'' იმერეთის სამეფო 1768-1784 წლებში, ხელნაწერთა ინსტუტის მოამბე, ტ. III, თბ., 1989\n*\n* ''გ. პაიჭაძე,'' ქ. ჩხატარაიშვილი, 1768–1774 წლების რუსეთ–თურქეთის ომი და საქართველო, სინ. ტ. IV, თბ., 1973\n* '' ს. კაკაბაძე'', საეკლესიო რეფორმებისათვის სოლომონ I-ს დროს, თბ., 1913\n* ''პაპუნა ორბელიანი'', ამბავნი ქართლისანი, ე. ცაგარეიშვილის გამოცემა, თბილისი, 1977\n* ''ნ. დადიანი,'' ქართველთ ცხოვრება, გამოსცა შ. ბურჯანაძემ, თბილისი, 1962.\n* ''სამუშია, ჯ.'' ხრესილის ბრძოლა, არსენალი : \"კვირის პალიტრა\", სამხედრო-ანალიტიკური ჟურნალი, თბ., 2007, 16-29 ნოემბერი, N12 (41), გვ. 52-53\n\n====უცხოური====\n* ''Alexandre Manvelichvili,'' Histoire de la Géorgie, Nouvelles Éditions de la Toison d'Or, Paris, 1951, 476 p., p.&nbsp;324-331\n* ''Nodar Assatiani et Alexandre Bendianachvili'', Histoire de la Géorgie, l'Harmattan, Paris, 1997, 335 p. (ISBN 2-7384-6186-7), p.&nbsp;219-229.\n* ''Cyrille Toumanoff,'' Manuel de généalogie et de chronologie pour le Caucase chrétien (Arménie, Géorgie, Albanie), Édition Aquila, Rome, 1976, p.&nbsp;172 & 551.\n\n==რესურსები ინტერნეტში==\n* სოლომონ I, იმერეთის მეფე 1752-1782 წლებში\n* სოლომონ I\n\n\n\n\n\n\n\n\n\n\n\n\nკატეგორია:იმერეთის მეფეები\nკატეგორია:დაბადებული 1735\nკატეგორია:გარდაცვლილი 1784\nკატეგორია:იმერეთის სამეფოს ბაგრატიონები\nკატეგორია:გარდაცვლილი 23 აპრილი", "url": "https://ka.wikipedia.org/wiki/სოლომონ_I", "length": 20761}
{"id": "1362", "title": "მელიტონ კელენჯერიძე", "text": "'''მელიტონ სპირიდონის ძე კელენჯერიძე'''  (დ. 5 თებერვალი, 1864, სოფ. ტაბაკანი, ახლანდელი ზესტაფონის მუნიციპალიტეტი  ― გ. 15 აგვისტო, 1942, თბილისი), ქართველი საზოგადო მოღვაწე, პედაგოგი, ფოლკლორისტი.\n\n==ბიოგრაფია==\nსწავლობდა თბილისის სასულიერო სემინარიაში. 1894 წელს კიევის სასულიერო აკადემიის დამთავრების   შემდეგ მუშაობდა მასწავლებლად ქუთაისსა და ფოთში. იკვლევდა ხალხური ზეპირსიტყვიერების საკეთხებს, კრებდა და აქვეყნებდა ფოლკლორულ ნიმუშებს. 1893-1894 წლებში ჟურნალ „მოამბეში“ დაიბეჭდა მისი ნაშრომი „სახალხო პოეზია და მისი საპედაგოგო, საესტეტიკო და სამეცნიერო მნიშვნელობა“ (ცალკე წიგნად — 1896, ქუთაისი). 1915 წელს გამოსცა ხალხური ზღაპრების, აფორიზმებისა და გამოცანების კრებული. \n\nშეადგინა სახელმძღვანელოები სკოლებისათვის: „სიტყვიერების თეორია“, „ქართული ქრესტომათია“, „ქართული ენის გრამატიკა“ და სხვა. მელიტონ კელენჯერიძე ავტორია გამოკვლევებისა ქართული ეკლესიის ისტორიიდან: „გაბრიელი ეპისკოპოსი იმერეთისა“ (1913), „საქართველოს საკათალიკოსო ეკლესიის მოკლე ისტორია“ (1918), „სიმართლე ქართული ეკლესიის ავტოკეფალიაზე“ (რუსულ ენაზე, 1906) და სხვა.\n\nმრავალმხრივი მოღვაწე და მეცნიერი, იგი თავის სიტყვას ამბობდა ფოლკლორისტიკაში, თეოლოგიაში, სიტყვიერების თეორიაში; კულტურულ-საგანმანათლებლო საქმიანობაში.\n\n==ლიტერატურა==\n* სახალხო განათლების ქართველი მოღვაწეები და სახალხო მასწავლებლები, კრ. 3, თბ., 1968;\n* ქსე, ტ. 5, გვ. 462, თბ., 1980\n\n\n\nკატეგორია:ქართველი პედაგოგები\nკატეგორია:საქართველოს საისტორიო და საეთნოგრაფიო საზოგადოების წევრები\nკატეგორია:ქართველი ფოლკლორისტები\nკატეგორია:დაბადებული 5 თებერვალი\nკატეგორია:დაბადებული  1864\nკატეგორია:გარდაცვლილი 15 აგვისტო\nკატეგორია:გარდაცვლილი  1942\nკატეგორია:ზესტაფონის მუნიციპალიტეტში დაბადებულები\nმ", "url": "https://ka.wikipedia.org/wiki/მელიტონ_კელენჯერიძე", "length": 1636}
{"id": "1363", "title": "15 აგვისტო", "text": "'''15 აგვისტო''' — გრიგორიანული კალენდრის 227-ე დღე (ნაკიან წლებში – 228-ე დღე). წლის ბოლომდე დარჩენილია 138 დღე.\n\n== დღის მოვლენები ==\n* 1057 : შოტლანდიის მეფე მაკბეტი მოკლულ იქნა ლუმპანანის ბრძოლაში მეფე მალკოლმ III მეომრების მიერ.\n* 1185 : ქვაში ნაკვეთი ქალაქი ვარძია აკურთხა თამარ მეფემ.\n* 1248 : კელნის საკათედრო ტაძრის მშენებლობა დაიწყო.\n* 1261 : ლათინთა იმპერიის დამარცხების შემდეგ მიხეილ VIII პალეოლოგი შედის კონსტანტინოპოლში, რითაც აღდგა ბიზანტიის იმპერია.\n* 1517 : ქალაქი პანამა დაარსდა, პანამაში.\n* 1534 : იგნასიო ლოიოლამ და ფრანსის ხავიერმა სხვა სტუდენტებთან ერთად პარიზში დააარსეს იეზუიტთა ორდენი.\n* 1537 : პარაგვაიში დაარსდა ქალაქი ასუნსიონი.\n* 1620 : ხომალდი „მეიფლაუერი“ (Mayflower) საუზჰემპტონიდან, ინგლისი, ამერიკისკენ იღებს გეზს.\n* 1824 : განთავისუფლებულმა ამერიკელმა მონებმა დააარსეს ლიბერია.\n* 1843 : ტივოლის ბაღები, უძველესი დღემდე ხელშეუხები გასართობი პარკი მსოფლიოში, გაიხსნა კოპენჰაგენში, დანია.\n* 1863 : საცუმას ომი იწყება საცუმას კლანსა და ბრიტანეთის ძალებს შორის.\n* 1914 : პანამის არხი გაიხსნა ნაოსნობისთვის.\n* 1945 : კორეის განთავისუფლების დღე.\n* 1947 : ინდოეთი ბრიტანეთისგან დამოუკიდებლობას აღწევს და თანამეგობრობა ხდება. ჯავაჰარლალ ნერუ მიმართავს ერს ინდოეთის დამოუკიდებლობის დეკლარაციით და ინდოეთის პირველი პრემიერ-მინისტრი ხდება.\n* 1947 : პაკისტანის დამფუძნეველი, ქუაიდ-ი-აზმ მუჰამედ ალი ჯინა კარაჩიში პაკისტანის პირველ გენერალ-გუბერნატორად დაინიშნა.\n* 1948 : კორეის რესპუბლიკა დაარსდა 38-ე პარალელის სამხრეთით.\n* 1960 : კონგოს რესპუბლიკა საფრანგეთისგან დამოუკიდებლობას აცხადებს.\n* 1961 : ბერლინის კედლის მშენებლობა იწყება.\n* 1965 : სტადიონის როკის დაბადება - The Beatles-ის კონცერტი ჩატარდა შის სტადიონზე ნიუ-იორკში 60.000 მაყურებლის წინაშე.\n* 1975 : სამხედრო გადატრიალება ბანგლადეშში. შეიხი მუჯიბურ რაჰმანი ოჯახის წევრებთან ერთად მოკლეს.\n* 2007 : 8.0 მაგნიტუდის მიწისძვრამ '''პერუს''' მნიშვნელოვანი ზარალი მიაყენა.\n\n== ამ დღეს დაბადებულნი ==\n* 1001 : დუნკან I — შოტლანდიის მეფე\n* 1171 : ალფონსო IX — ლეონის მეფე\n* 1769 : ბონაპარტი, ნაპოლეონ — საფრანგეთის იმპერატორი\n* 1872 : სრი აურობინდო — ინდოელი მწერალი, გურუ, ფილოსოფოსი და ნაციონალისტი\n* 1884 : ალექსანდრე აბაშელი — ქართველი პოეტი\n* 1892 : ბროილი, ლუი დე — ფრანგი ფიზიკოსი, ნობელის პრემიის ლაურეატი\n* 1896 : კორი, გერტი — ავსტრიელი ბიოქიმიკოსი, ნობელის პრემიის ლაურეატი\n* 1901 :  არნულფო არიასი — პანამის პრეზიდენტი  \n* 1906 : ბადრიშვილი, გიორგი — ქართველი აგრონომ-მემცენარე.\n* 1925:  ალდო ჩიკოლინი — იტალიერი-ფრანგი პიანისტი\n* 1958 : ვიქტორ შენდეროვიჩი — რუსი ებრაელი მწერალი სატირიკოსი და პუბლიცისტი.\n* 1990 : ჯენიფერ ლოურენსი — ამერიკელი მსახიობი.\n\n== ამ დღეს გარდაცვლილნი ==\n=== XIX საუკუნემდე ===\n* 423 : ჰონორიუსი — რომის იმპერატორი\n* 778 : როლანდი  — ფრანგი მეთაური\n* 1038 : სტეფანე I — უნგრეთის მეფე\n* 1040 : დუნკან I — შოტლანდიის მეფე\n* 1057 : მაკბეტ I — შოტლანდიის მეფე\n* 1118 : ალექსიუს I კომინუსი — ბიზანტიის იმპერატორი\n* 1279 : ალბრეხტ I (ბრაუნშვაიგი) — ბრაუნშვაიგისა და ლუქსემბურგის ჰერცოგი.\n=== XIX საუკუნე===\n=== XX საუკუნე ===\n==== 1901–1950 ====\n* 1942 : კელენჯერიძე, მელიტონ — ქართველი საზოგადო მოღვაწე, პედაგოგი, ფოლკლორისტი. (დ.1864)\n* 1945 : ანამი კორეტიკა — იაპონელი გენერალი.\n* 1949 : ანდრიაძე, ნიკოლოზ —  ქართველი ინფექციონისტი\n* 1949 : ჰაზენკლევერი, ვალტერ — გერმანელი პოეტი, დრამატურგი\n==== 1951–2000 ====\n* 1990 : ცოი, ვიქტორ — როკ მომღერალი\n* 1992 : ბაკურია, მურთაზ — ქართველი ფილოსოფოსი.\n\n=== XXI საუკუნე ===\n* 2021 : გერდ მიულერი - გერმანელი ფეხბურთელი.\n\n== დღესასწაულები ==\n\n* მართლმადიდებელი ეკლესია აღნიშნავს შემდეგი წმინდანების ხსენების დღეს:\n** მთავარდიაკონი სტეფანეს ნაწილთა აღმოყვანება და პოვნა ნაწილთა მართალთა ნიკოდიმოსისა, გამალიელისა და ძისა მისისა აბიბოსისა\n** სტეფანე - რომის პაპი და სხვანი მის თანა\n** ბასილი მოსკოველი\n\n== იხილეთ აგრეთვე ==\n\n'''სხვა თვეები:'''\n\n* \n\n0815\nკატეგორია:15 აგვისტო", "url": "https://ka.wikipedia.org/wiki/15_აგვისტო", "length": 3726}
{"id": "1364", "title": "ჯერომ სელინჯერი", "text": "'''ჯერომ დეივიდ სელინჯერი''' (; დ. 1 იანვარი, 1919, ნიუ-იორკი — გ. 27 იანვარი, 2010, კორნიში, ნიუ-ჰემფშირი) — ამერიკელი მწერალი. სახელი მოიხვეჭა რომანით „თამაში ჭვავის ყანაში“ (1951) (ახალ თარგმანში „კლდის პირზე, ჭვავის ყანაში“ - მთარგმნელი გია ჭუმბურიძე). აღსანიშნავია სელინჯერის ეპიკური ციკლი ― საგა გლასების ოჯახზე ― „ბანანა თევზის ამინდი“ (1948), „ფრენი და ზუი“ (1961), „ჭერი ასწიეთ, დურგლებო“ (1963), „სეიმური-გაცნობა“ (1963). სელინჯერი ფსიქოლოგიური და ინტელექტუალური ნაწარმოებების ოსტატია. მისი გმირები უმთავრესად ბავშვები და მოზარდები არიან, რომლებიც მწვავედ განიცდიან კონფლიქტებს: აქედან მომდინარეობს მისი ტრაგიზმი, გაუცხოება, მარტოობა, დაბნეულობა, დეპრესია, პროტესტი საზოგადოებაში გაბატონებული სიყალბისა და მანკიერებისადმი. მის ბოლო ნაწარმოებებში იგრძნობა გატაცება რელიგ. დოქტრინებით, აღმოსავლეთის იდეალისტური ფოლოსოფიით, სელინჯერი კიერკეგორის ნააზრევით.\n\n==ბიოგრაფია==\nჯერომ დევიდ სელინჯერი 1919 წლის 1 იანვარს დაიბადა ნიუ-იორკში. მამამისი, სოლომონ სელინჯერი, ლიტვური წარმომავლობის ებრაელი იყო. ნიუ-იორკში თავისი დახლი ჰქონდა და ყვ­ელითა და ლორით ვაჭრობდა. დედამისი - მარიამ სელინჯერი (ქორწინებამდე მერი ჯილიკი) - შოტლანდიურ-ირლანდიური წარმოშობის იყო. ჯერომის ერთადერთი და დორისი მასზე რვა წლით იყო უფროსი.\n\nმამა ცდილობდა, შვილისთვის კარგი განათლება მიეცა. 1936 წელს ჯერომმა სამხედრო სასწავლებელი დაამთავრა პენსილვანიის შტატში. იქვე შექმნა თავისი პირველი მოთხრობები. 1937 წლის ზაფხულში ნიუ-იორკის უნივერსიტეტში ლექციებს ესწრებოდა, როგორც თავისუფალი მსმენელი, 1937-1938 წლებში კი მამასთან ერთად მოიარა ავსტრია და პოლონეთი -იქ ძეხვეულის წარმოება უნდა შეესწავლათ. სამშობლოში დაბრუნებულმა მაინც გადაწყვიტა უმაღლესი განათლების მიღება და 1939 წელს კოლუმბიის უნივერსიტეტში ჩააბარა. იქვე მოისმინა ლექციათა კურსი მოკლე მოთხრობების შესახებ, რომელსაც ჟურნალ \"სტორის\" რედაქტორი უილიამ ბერნეტი კითხულობდა. ეს ლექციები მოგვიანებით ძალიან გამოადგა.\n\nთუმცა მომავალ მწერ­ა­ლს სწავლა არ დაუ­მთა­ვრებია, არც განსაკუთრებული წარმატებები ჰქონია და არც კარიერული მიზანსწრაფვა, რითაც მამის უკმაყოფილებას იწვევდა. საბოლოოდ მამას წაეჩხუბა და სახლიდან წავიდა.\n1942 წელს ჯარში გაიწვიეს. საოფიცრე-სერჟანტული სკოლა დაამთავრა. ერთ წელიწადში სერჟანტის რანგში კონტრდაზვერვაში გადაიყვანეს და ნეშვილში გაგზავნეს. 1944 წელს სერჟანტი სელინჯერი ნორმანდიაში დესანტის გადასხმაში მონაწილეობდა, მუშაობდა სამხედრო ტყვეებთან, მონაწილეობდა საკონცენტრაციო ბანაკების გათავისუფლებაში.\n\n===წარმატებული სამწერლო კარიერა===\nსამწერლო კარიერა ნიუ–იორკულ ჟურნალებში მოკლე მოთხრობების გამოქვეყნებით დაიწყო. მისი პირველი მოთხრობა \"ახალგაზრდა ადამიანები\" ჟურნალ \"სტორიში\" დაიბეჭდა 1940 წელს. პირველი სერიოზული პოპულარობა მოუტანა მოკლე მოთხრობამ \"ბანანათევზას ამინდი\".\n\nპირველი მოთხრობის გამოქვეყნებიდან თერთმეტი წლის შემდეგ სელინჯერმა თავისი ერთადერთი რომანი \"თამაში ჭვავის ყანაში\" (კლდის პირზე, ჭვავის ყანაში) გამოაქვეყნა, რომელსაც ერთნაირი მოწონებით შეხვდა კრიტიკაც და მკითხველიც. რომანი დღემდე დიდი პოპულარობით სარგებლობს ახალგაზრდებს შორის.\n\nსხვათა შორის, წიგნი აშშ-ის რამდენიმე შტატსა და რამდენიმე ქვეყანაში აიკრძალა, დეპრესიულობისა და უხამსი ლექსიკის გამო, თუმცა დღეს ბევრ ამერიკულ სკოლაში შედის წასაკითხად რეკომენდებულ ლიტერატურაში.\n\n===ოჯახი===\nომის შემდგომ წლებში სელინჯერი ამერიკული კონტრდაზვერვის თანამშრომლობას განაგრძობდა. ნაციზმის მოძულემ ერთხელაც ნაცისტური პარტიის ფუნქციონერი გოგონა სილვია გაიცნო და ცოლადაც მოიყვანა. ეს მისი პირველი, თუმცა საკმაოდ ხანმოკლე ქორწინება იყო.\n\nმწერლის მეორე ცოლი გახდა კლერ დუგლასი. ჯერომი მაშინ 31 წლის იყო, გოგონა კი — 16-ის. მათ რომ იქორწინეს, კლერი ჯერ კიდევ სკოლაში სწავლობდა.\n\nწყვილს მალე შეეძინა ორი შვილი -ქალიშვილი მარგარეტი და ვაჟი მეთიუ. როგორც მოგვიანებით მარგარეტი თავის მემუარებში იხსენებდა, ცოლ-ქმარს ძალიან ცუდი ურთიერთობა ჰქონდა.\n\nჯერომი ცოლისგან მოითხოვდა, რომ კოლეჯი მიეტოვებინა. მას უნდოდა, ქალი მხოლოდ მასთან ყოფილიყო და ყველაფერი გაეზიარებინა. ქოხში, სადაც კლერიც შეიყვანა, ჯერომს არავითარი საცხოვრებელი პირობები არ შეუქმნია, არც გათბობა იყო, არც დაბანისა თუ გარეცხვის საშუალება. არადა, სელინჯერი გოგონა-ცოლისგან გემრიელ ვახშამსა და კვირაში ორჯერ სუფთა თეთრეულს ითხოვდა.\n\nროგორც მარგარეტი წერდა, სელინჯერს შვილებიც არ უნდოდა. ისინი შემთხვევით გაჩნდნენ. თუმცა მოგვიანებით სიამოვნებით თამაშობდა მათთან ერთად.\n\n===განდეგილობა===\nმას მერე, რაც მისმა რომანმა პოპულარობა მოიპოვა, სელინჯერმა განდეგილური ცხოვრება დაიწყო. უარს ამბობდა ინტერვიუებზე. 1965 წლის შემდეგ ნაწარმოებების გამოქვეყნება შეწყვიტა, მხოლოდ თავისთვის ქმნიდა. სიცოცხლის უკანასკნელ წლებში პრაქტიკულად არ ურთიერთობდა გარე სამყაროსთან, ქალაქ კორნიშში დიდ სახლში ცხოვრობდა, რომელსაც ქვეყნიერებისგან მაღალი ღობე ყოფდა. ფილოსოფიას ჩაუღრმავდა, სულს იწრთობდა, ბუდიზმით, ინდუიზმით, იოგათი დაკავდა და არატრადიციულ მედიცინას ეუფლებოდა...\n\nსელინჯერი ბუნებრივი სიკვდილით გარდაიცვალა 2010 წლის 27 იანვარს, 91 წლის ასაკში. ინფორმაცია მწერლის გარდაცვალების შესახებ მისმა ვაჟმა გაავრცელა.\n\n== საინტერესო ფაქტები ==\n* ცნობილია, რომ სელინჯერი განცაკლევებით, განდეგილად ცხოვრობდა და თითქმის არასოდეს იძლეოდა მისი ფირზე აღბეჭდვის ნებართვას. თუმცა, 1988 წელს პოლ ადეომ მუშტმოღერებულ და გაბრაზებულ მწერალს გადაუღო ფოტო, რომელიც გაზეთ „ნიუ იორკ პოსტის“ გარეკანზე გამოჩნდა სათაურით „დაგიჭირეთ, დამჭერო!“ („GOTCHA CATCHER!“) (სელინჯერის რომანი ინგლისურად ჟღერს, როგორც  „დამჭერი ჭვავის ყანაში“).<ref>Paul Adao's famous J.D. Salinger photo. boston.com</ref>\n\n==ლიტერატურა==\n\n*ჯერომ სელინჯერი – ბანანათევზის ამინდი; პალიტრა L, თბილისი, 2011\n*ჟურნალი რეიტინგი\n\n== რესურსები ინტერნეტში ==\n* ჯერომ სელინჯერი, ცხოვრება, შემოქმედება\n* ნაწარმოებები ლიბ.გე-ზე \n\n==სქოლიო==\n\n\n\nკატეგორია:ამერიკელი მწერლები\nკატეგორია:დაბადებული 1919\nკატეგორია:გარდაცვლილი 2010\nკატეგორია:XX საუკუნის ამერიკელი რომანისტები\nკატეგორია:ნიუ-იორკელი მწერლები\nკატეგორია:ამერიკელი მამაკაცი რომანისტები\nკატეგორია:XX საუკუნის ამერიკელი მამაკაცი მწერლები", "url": "https://ka.wikipedia.org/wiki/ჯერომ_სელინჯერი", "length": 5669}
{"id": "1365", "title": "პიერ დე კუბერტენი", "text": "thumb|right|პიერ დე კუბერტენი\n'''პიერ დე კუბერტენი''' (დ. 1 იანვარი, 1863, პარიზი — გ. 2 სექტემბერი. 1937, ჟენევა) — ფრანგი საზოგადო მოღვაწე, პედაგოგი, ისტორიკოსი, ლიტერატორი, ანტიკური ოლიმპიური თამაშების საერთაშორისო სპორტული შეჯიბრების სახით აღორძინების ინიციატორი.\n\nგანათლება მიიღო სენ-სირის სამხედრო სკოლაში, იურიდიულ კოლეჯსა და პარიზის პოლიტიკურ მეცნ. სკოლაში. მთელი თავისი შემოქმედება მიუძღვნა ეროვნული განათლების რეფორმის შემუშავებას, ფიზიკური აღზრდის პრობლემას, საერთაშორისო სპორტული მოძრაობის განვითარებას და სხვ.\n\n1894 პარიზში მისი თაოსნობით შედგა საერთაშორისო სპორტული კონგრესი, რომელმაც მიიღო გადაწყვეტილება ოლიმპიური თამაშების აღორძინების შესახებ. 1894-96 კუბერტენი საერთაშორისო ოლიმპიური კომიტეტის გენერალური მდივანი იყო, 1896-1925 ― პრეზიდენტი, ხოლო 1925-იდან ― საპატიო პრეზიდენტი. კუბერტენმა შეიმუშავა ოლიმპიური თამაშების ჩატარების ძირითადი წესები, დაწერა სპორტსმენ-ოლიმპიელების ფიცის ტექსტი. კუბერტენს ეკუთვნის მრავალი ნაშრომი სპორტსა და ფიზიკურ აღზრდაზე. 1912 V ოლიმპიადის თამაშებისადმი მიძღვნილ ხელოვნებათა კონკურსზე წარადგინეს კუბერტენის (ფსევდონიმით) \"ოდა სპორტს\", რომელმაც ოქროს მედალი დაიმსახურა.\n\nდაკრძალულია ლოზანაში, ხოლო მისი გული ― მისივე სურვილისამებრ ― ანტიკური ოლიმპიური თამაშების დედაქალაქ ოლიმპიაში.\n== ლიტერატურა ==\n\n\n\n\n\nკატეგორია:დაბადებული 1 იანვარი\nკატეგორია:დაბადებული 1863\nკატეგორია:გარდაცვლილი 2 სექტემბერი\nკატეგორია:გარდაცვლილი 1937\nკატეგორია:ფრანგი პედაგოგები\nკატეგორია:ფრანგი ისტორიკოსები\nკატეგორია:საერთაშორისო ოლიმპიური კომიტეტის პრეზიდენტები", "url": "https://ka.wikipedia.org/wiki/პიერ_დე_კუბერტენი", "length": 1487}
{"id": "1366", "title": "შანდორ პეტეფი", "text": "'''შანდორ პეტეფი''' (Sándor Petöfi) (დ. 1 იანვარი, 1823, კიშკერეში — გ. 31 ივლისი, 1849, შეგეშვარი) — უნგრელი პოეტი, რევოლუცოინერი-დემოკრატი. უნგრეთის რევოლუციის (1848) ერთ-ერთი ხელმძღვანელი.\n\n== ბიოგრაფია ==\nმშობლების (მამა — სერბი, დედა — სლოვაკი) გაკოტრების გამო პეტეფი იძულებული გახდა სწავლისათვის თავი დაენებებინა და მოხეტიალე ცხოვრება დაეწყო. მუშაობდა სტატისტად, გამწესდა ჯარისკაცად, იყო მოხეტიალე დასის მსახიობი და მოდების ჟურნალის რედაქტორის თანაშემწე. პირველი ლექსი \"მსმელი\" 1842 გამოაქვეყნა. მ. ვერეშმარტის დახმარებით დაბეჭდა პირველი კრებული \"ლექსები\" (1844). პეტეფი იყენებდა ხალხურ მოტივებს, თუმცა თვალსაჩინო იყო მისი პოეტური ქმნილებების თვითმყოფადი ხასიათიც (პოემა \"სოფლის ურო\", 1844; პოი, შანემა-ზღაპარი \"რაინდი იანოში\", 1844; ქართული თარგმანი 1952).\n\nპეტეფის ლექსებში მალე გაჩნდა დემოკრატიული სულისკვეთება (\"ველური ყვავილი\", 1844, \"მეფეთა წინააღმდეგ\" და სხვ.). პოეტის სატრფიალო ლირიკამ მწვერვალს მიაღწია ციკლებში \"ეტელკას საფლავის კვიპაროსების რტოები\" (1845), \"სიყვარულის მარგალიტები\" (1845). სამყაროს მტკივნეულ შეგრძნებას გამოხატავს რომანტიკული ციკლი \"ღრუბლები\" (1845-1846). რეაქციულმა კრიტიკამ, სამშობლოს უნუგეშო მდგომარეობამ და უიღბლო სიყვარულმა პოეტი სულიერ კრიზისამდე მიიყვანა (დრამა \"ძუ ვეფხვი და აფთარი\", 1845; პოემა \"პიშტა სილაი\", 1846 და სხვ.). შემდეგ კი, 40-იანი წწ. მეორე ნახევარში, ი. არანთან დამეგობრებამ, იულია სენდრევის სიყვარულმა და მასთან ქორწინებამ კეთილისმყოფელი გავლენა მოახდინა პეტეფის შემოქმედებითს ევოლუციაზე (\"ერთი რამ მაღელვებს\", \"სასახლე და ქოხი\" და სხვ.).\n\nუნგრეთის სოციალურმა და პოლიტიკურმა ვითარებამ პეტეფის მთელი შემოქმედება რევ.-დემოკრატიულ პლატფორმაზე დააყენა. 1847 სათავეში ჩაუდგა \"ახალგაზრდა უნგრეთის\" ორგანიზაციას. მონაწილეობდა ბურჟუაზიულ-დემოკრატიული რევოლუციის \"12 პუნქტის\" შემუშავებაში. პეტეფიმ შექმნა დემოკრატიულ ლიტერატურისათვის მებრძოლ ახალგაზრდა მწერალთა ჯგუფი \"ათეულის საზოგადოება\". 1849 მარტიდან იგი პეშტის რევოლუციური მოძრაობის ერთ-ერთი ლიდერი გახდა; 1849-იდან იყო ი.ბემის ადიუტანტი. საბრძოლო ჰიმნად გაისმოდა პეტეფის ლექსები \"ეროვნული სიმღერა\", \"საბრძოლო 1792 სექტემბრის სიმღერა\" და სხვ. პეტეფის შემოქმედებას ერთგვარად აჯამებს პოემა \"მოციქული\" (1848; ქართული თარგმანი, 1977).\n\n26 წლის პეტეფი მეფის რუსეთის კაზაკებთან ბრძოლაში დაიღუპა. მისი სახელი მსოფლიო ლიტერატურაში დარჩა რევოლუციის, თავისუფლებისა და სიყვარულის მგზნებარე მომღერალი. პეტეფის ნაწარმოებები თარგმნილია მსოფლიოს თითქმის ყველა ენაზე.\n\n== ლიტერატურა ==\n\n\n== რესურსები ინტერნეტში ==\n* შანდორ პეტეფი\n\n==სქოლიო==\n\n\n\nკატეგორია:უნგრელი მწერლები\nკატეგორია:დაბადებული 1823\nკატეგორია:გარდაცვლილი 1849\nკატეგორია:უნგრელი პოეტები", "url": "https://ka.wikipedia.org/wiki/შანდორ_პეტეფი", "length": 2539}
{"id": "1367", "title": "იაკობ ვასერმანი", "text": "'''იაკობ ვასერმანი, ''' (დ. 10 მარტი, 1873, ფიურტი, ბავარია — გ. 1 იანვარი. 1934, ალტაუსზეე, ავსტრია) — გერმანელი მწერალი. არსებობს მოსაზრება, რომ მისი რომანები („ცირნდორფელი ებრაელები“, 1897; „მოლოხი“, 1903; „კასპარ ჰაუზერი ანუ გულის სიზანტე“, 1909; „ბატებიანი კაცუნა“, 1915; „კრისტიან ვანშაფე“, 1919; „მაურიციუსის საქმე“, 1928; „ეცელ ანდერგასტი“, 1931) ნაწილობრივ ფსიქოანალიზისა და დოსტოევსკის გავლენითაა დაწერილი.  მწერალი გვიხატავს ცალკეული კეთილშობილი ადამიანების სახეებს. საყოველთაო უკეთურობისა და უპატიოსნობის ფონზე ეს გმირები ხშირად იღუპებიან მტრულ საზოგადოებასთნ ბრძოლაში. \n\nმის საუკეთესოდ აღიარებულ რომანში „კასპარ ჰაუზერი ანუ გულის სიზანტე“, იაკობ ვასერმანი კეთილშობილურ, ჩუმი არისტოკრატიზმით და სევდიანი იუმორით სავსე, დახვეწილ და ლიტერატურულად მოქნილი წერის მანერით — განსხვავებული ბუნების და ტიპის ადამიანების თვალსაჩინო თავისებურებებზე, ცხოვრების ცალკეულ, თითქოს უმნიშვნელო ნიუანსებზე მრავალმხრივ ცოდნას ამჟღავნებს. \n\n==ლიტერატურა==\n\n\n==სქოლიო==\n\n\n\nკატეგორია:დაბადებული 1873\nკატეგორია:გარდაცვლილი 1934\nკატეგორია:გერმანელი მწერლები\nკატეგორია:XX საუკუნის გერმანელი რომანისტები\nკატეგორია:გერმანელი მამაკაცი რომანისტები\nკატეგორია:XX საუკუნის გერმანელი მამაკაცი მწერლები", "url": "https://ka.wikipedia.org/wiki/იაკობ_ვასერმანი", "length": 1180}
{"id": "1368", "title": "დავით IV აღმაშენებელი", "text": "'''დავით IV აღმაშენებელი''' (დ. 1073, ქუთაისი — გ.  24 იანვარი, 1125) — საქართველოს მეფე 1089-1125 წლებში, გიორგი II-ის ძე, დიდი სახელმწიფო მოღვაწე და ძლევამოსილი მხედართმთავარი, რომელსაც განსაკუთრებული ადგილი უკავია საქართველოს ისტორიაში.\n\nდავით IV ტახტზე 1089 წელს 16 წლის ასაკში ავიდა. მამამისი, გიორგი II, შექმნილი პოლიტიკური მდგომარეობიდან გამომდინარე, იძულებული გახდა შვილის სასარგებლოდ ტახტზე უარი ეთქვა. დავითს ძალიან მძიმე მემკვიდრეობა ერგო: ქვეყანა დარბეული იყო მტრის შემოსევებისაგან, თურქ-სელჩუკთა მომთაბარე ტომები სახლდებოდნენ დაპყრობილ ტერიტორიებზე და ქართველ ხალხს ფიზიკური განადგურების საფრთხეს უქმნიდნენ, დიდგვაროვანი ფეოდალები მეფეს ხშირად არ ემორჩილებოდნენ, საქართველოს მეფის ხელისუფლება ლიხის ქედის აღმოსავლეთით არ ვრცელდებოდა.\n\nდავით აღმაშენებელმა ოცდათექვსმეტწლიანი მმართველობის განმავლობაში ჩაატარა სიღრმისეული რეფორმები, რომლებმაც საბოლოოდ დაასრულეს ფეოდალური საქართველოს გაერთიანების პროცესი, მან ქვეყნიდან სელჩუკი დამპყრობლები განდევნა, საქართველო რეგიონის უძლიერეს სახელმწიფოდ აქცია და მემკვიდრეებისათვის გადააბარა ქვეყანა, რომელიც გადაჭიმული იყო „''ნიკოფსითგან დარუბანდისა საზღურადმდე და ოვსეთიდგან სოერად და არეგაწადმდე''“. განსაკუთრებით მნიშვნელოვანი იყო დავით აღმაშენებლის ეკონომიკური და საეკლესიო რეფორმები, რომლებიც საქართველოს გაძლიერების მთავარი საყრდენი გახდა. მის სახელს უკავშირდება რუის-ურბნისის საეკლესიო კრება, რომელმაც აღმოფხვრა ის დარღვევები, რასაც ქართულ ეკლესიაში ჰქონდა ადგილი. \n\nდავით IV-ის საგარეო პოლიტიკა უაღრესად აქტიური იყო და ფეოდალური საქართველოს პროგრესის პოლიტიკური, ეკონომიკური და კულტურული წინსვლის საქმეს ემსახურებოდა. დავითის დროის საქართველოს ფართო მასშტაბის პოლიტიკური და კულტურული ურთიერთობა ჰქონდა ჩრდილო კავკასიისა (ოსები, ყივჩაყები, დაღესტნის ხალხები) და სხვა ხალხებთან, ძველ რუსეთთან, სომხეთთან, შირვანთან, ბიზანტიასა და ჯვაროსნებთან. დავითის მეფობის დროს საქართველომ ჯვაროსანთათვის განსაკუთრებული მნიშვნელობა შეიძინა: პირადად დავით აღმაშენებელი და მისი დროის საქართველო კასპიის კარის დამცველად და თურქ-სელჩუკთა წინააღმდეგ ბრძოლაში ჯვაროსანთა „წინაბურჯად“ მოიხსენიებოდა. დიდგორის ბრძოლის დროს დავით აღმაშენებლის ლაშქარში ჯვაროსნების („ფრანგების“) ყოფნა ასევე მიგვანიშნებს საქართველოს აქტიურ კონტაქტებზე ევროპის ქვეყნებთან და იმაზე, რომ საქართველო ევროპული სივრცის ნაწილი იყო.\n\nპიროვნული ღირსებებისა და ქვეყნისა და ერის წინაშე უდიდესი დამსახურებისათვის, ქართულმა მართლმადიდებელმა ეკლესიამ დავით აღმაშენებელი წმინდანად შერაცხა და მისი ხსენების დღედ 26 იანვარი (ახ. სტ. 8 თებ.) დააწესა.\n\n== რიგითობა და ზედწოდება ==\nზოგიერთ ავტორთან (თედო ჟორდანია, ივანე ჯავახიშვილი, ე. პახომოვი და სხვ.) აღმაშენებელი დავით II-დაა მოხსენიებული. ეს რამდენადმე პირობითია. საერთოდ, ერთიანი საქართველოს მეფე დავითებს შორის, აღმაშენებელი დავით I-ია. როცა ზოგი ისტორიკოსი მას დავით II-დ მოიხსენიებს, ამ შემთხვევაში ათვლა დავით კურაპალატიდან იწყება ე. ი. დავით კურაპალატი (978-1001 წწ.) დავით I-ა და შესაბამისად, დავით აღმაშენებელი — დავით II.\n\nქართულ ისტორიოგრაფიაში დავით აღმაშენებლის რიგით ნომრად დავით IV-ა მიჩნეული და დამკვიდრებული, ეს, როგორც ზემოთაც აღინიშნა, პირობითობაზეა დამყარებული, კერძოდ, დავითის სახელის მატარებელ მეფეთა ნუმერაცია იწყება ტაო-კლარჯეთის ანუ ქართველთა სამეფოს მეფეებიდან, რომლებიც ქართველთა მეფის ტიტულს ატარებდნენ. სხვათა შორის, ამგვარ პრინციპზეა დამყარებული ბაგრატების ათვლა-ნუმერაციაც.\nმინი|დავით აღმაშენებლის გამოსახულება [[სინის წმინდა ეკატერინეს მონასტერი|სინის წმინდა ეკატერინეს მონასტრის]] XII საუკუნის ხატზე.\nდავით IV ისტორიაში „აღმაშენებლის“ სახელითაა ცნობილი. ეს ზედსახელი მას გარდაცვალებიდან რამდენიმე საუკუნის შემდეგ უწოდეს. ყოველ შემთხვევაში, XV საუკუნემდე ცნობა, სადაც დავით IV ამ სახელითაა მოხსენიებული, ჩვენამდე მოღწეული არ არის. პირველად „აღმაშენებელი“ გვხვდება 1452 წლის ე. წ. ავშანდაძეების სასისხლო სიგელში, სადაც ნათქვამია, რომ „როდეს აღმაშენებელი გელათს აშენებდა“, გადმოვარდნილა, დამტვრეულა და ავშანდაძეებს უმკურნალიათ მისთვისო. ნარატიულ ისტორიულ ლიტერატურაში დავითი „აღმაშენებლის“ ზედწოდებით მოხსენიებულია XVII საუკუნის ქართველი ისტორიკოსის ფარსადან გორგიჯანიძის „საქართველოს ისტორიაში“.\n\nოფიციალურ ქართულ ისტორიოგრაფიაში დავით IV „აღმაშენებლად“ უფრო გვიან, „ახალი ქართლის ცხოვრებასა“ და ვახუშტი ბატონიშვილის თხზულებაში („აღწერა სამეფოსა საქართველოსა“) იწოდება.\n\nვახუშტი ბატონიშვილი დავითისათვის ამ ზედსახელის დარქმევას ასე ხსნის: \n\n==უფლისწულობა==\nდავითი, გიორგი II-სა და ელენე დედოფლის  ერთადერთი ვაჟი, დაიბადა 1073 წელს სატახტო ქალაქ ქუთაისში. მისი უფლისწულობა ხანმოკლე აღმოჩნდა, რადგან ქვეყანაში შექმნილი პოლიტიკური ვითარების გამო, მამამისი იძულებული შეიქმნა ტახტიდან გადამდგარიყო და თავისი 16 წლის ვაჟი გაემეფებინა. ეს ფაქტი დავითის კარგ განათლებასა და სახელმწიფო საქმეებში გაცნობიერებაზე უნდა მეტყველებდეს.\nმინი|350პქ|კავკასია დავით IV-ის გამეფებისას.\nდავით IV აღმაშენებლის ტახტზე ასვლა აზრთა სხვადასხვაობას იწვევს ქართველ ისტორიკოსებში: ერთი ნაწილი მიიჩნევს, რომ დავითი სახელმწიფო გადატრიალების გზით მოვიდა ხელისუფლებაში, ხოლო მეორე ნაწილი თვლის, რომ არავითარი გადატრიალება 1089 წელს არ მომხდარა და გიორგი II-მ ვაჟი გვერდით ამოიყენა, როგორც თანამეფე. ამ კამათს საფუძვლად დაედო ორი სხვადასხვა წყაროს, „გალობანი სინანულისანი“-სა და შიომღვიმის მონასტრისადმი დავითის ანდერძის თავისებური ინტერპრეტაცია.\n\nდავით აღმაშენებლის მემატიანე ამ მოვლენას ძლიერ ხატოვნად აღწერს: \n\n== მეფობა ==\n=== საქართველოს მდგომარეობა დავით აღმაშენებლის გამეფებისას ===\nთურქ-სელჩუკების შემოსევამ არსებითად შეცვალა პოლიტიკური ვითარება კავკასიასა და მახლობელ აღმოსავლეთში. დამარცხებულმა ბიზანტიამ პოლიტიკური სარბიელი სელჩუკებს დაუთმო და ისინიც მტკიცედ დამკვიდრდნენ სამხრეთ კავკასიაში.\n\nმომთაბარე სელჩუკები სრულიად განსხვავდებოდნენ არაბებისა და ბიზანტიელებისაგან, ისინი დაპყრობილ ტერიტორიაზე სახლდებოდნენ და მეურნეობისათვის საჭირო მიწებს იკავებდნენ. სელჩუკების მეჯოგეურ-მომთაბარული მეურნეობა შეუთავსებელი იყო ქართული ფეოდალური მეურნეობისათვის. პრიმიტიული მეურნეობა მკვიდრდებოდა მტკვრის, ალაზნის, ივრისა და არეზის სანაპირო ჭალებზე. მაღალგანვითარებული კულტურები, ბაღ-ვენახები, პურეული და სხვა კულტურები ადგილს უთმობდა საძოვრებს. თურქობა საქართველოს ფეოდალურ მეურნეობას მიწას აცლიდა და მას გადაშენების საფრთხეს უქმნიდა და აფერხებდა საქართველოს და საერთოდ, კავკასიის გაერთიანება-ცენტრალიზაციას.\n\nსაქართველო იმდენად დაკნინებული იყო, რომ მისი მეფის უფლებები მხოლოდ დასავლეთ საქართველოზე ვრცელდებოდა, „''საზღვარი სამეფოსა მთა მცირე ლიხთა, და სადგომი სამეფო წაღულისთავი''“. როცა მეფეს ქართლის ჭალაში ან ნაჭარმაგევს ნადირობა სურდა, წინასწარ აგზავნიდა კაცებს ადგილების დასათვალიერებლად და შემდეგ გადმოდიოდა. დავით IV–ს მემკვიდრეობად ერგო თურქ-სელჩუკებისაგან დარბეული ქვეყანა, დაცარიელებული ქალაქები და სოფლები, მთებში გახიზნული დამშეული მოსახლეობა.\n\n=== ღონისძიებები ხელისუფლების გაძლიერებისა და ცენტრალიზაციისთვის ===\nდავითმა შემოიკრიბა თავისი ერთგული ქვეშევრდომები, რათა მათი მხარდაჭერით წარმატებით წარემართა ქვეყნის საქმეები. საქართველოს სამეფო კარი თავს უყრიდა ერთგულ მხედართა რაზმებს. სწორედ ერთგული მოლაშქრეებით ესხმოდა თავს სელჩუკებს, ამარცხებდა მათ და ამით მტრის შიშით მთაში გახიზნულ ქართველ მიწის მუშას ბარად ჩამოსვლის საფუძველს უქმნიდა. დავითმა სელჩუკები ქართლიდან თანდათან აჰყარა. ეს წვრილი გამარჯვებები ქართველ ხალხში მტრის გარდუვალი დამარცხების აუცილებლობასა და საკუთარი ძალის რწმენას აღვივებდა. ქვეყანა თანდათან დაუბრუნდა სოფლის მეურნეობის ინტენსიურ წარმოებას, ქალაქები კი აღორძინების გზას დაადგა.\n\nსელჩუკთა ძლიერება თანდათან შესუსტდა სულთან მალიქ-შაჰის სიკვდილის შემდეგ (1092 წლიდან). ეს, თავის მხრივ, საქართველოს პოლიტიკური ძლიერების წისქვილზე ასხამდა წყალს. გარეშე მტრის დასუსტებასთან ერთად აღარც შინაური ურჩი ფეოდალები წარმოადგენდნენ დიდ საფრთხეს.\n\n==== ბრძოლა კლდეკარის საერისთავოს წინააღმდეგ ====\nდავით აღმაშენებელმა XI საუკუნის ბოლოს მკაცრი ბრძოლა გამოუცხადა დიდგვაროვან ფეოდალებს. დავითის ისტორიკოსი მელიქ-შაჰის სიკვდილსა და ლიპარიტის განდგომას ერთმანეთთან აკავშირებს. მალიქ-შაჰი 1092 წელს გარდაიცვალა, ლიპარიტი კი 1093 წელს განდგა.\n\nბაღვაშები მსხვილი ფეოდალები იყვნენ IX-XIII საუკუნეების საქართველოში, მათი სამფლობელო იყო არგვეთი (ზემო იმერეთში). IX საუკუნის 70-80-იან წლებში ამ გვარის წარმომადგენელი ლიპარიტ I ბაღვაში ეყმო დავით I ქართველთა კურაპალატს, მიიღო მისგან მიწა-წყალი თრიალეთში და შექმნა ძლიერი კლდეკარის საერისთავო. საერისთავოს აღმოსავლეთით (ალგეთისა და სკორეთის ხეობებში) ესაზღვრებოდა თბილისის საამირო, სამხრეთ-აღმოსავლეთითა და სამხრეთით — სამშვილდისა და ზორაკერტის რეგიონები, სამხრეთ-დასავლეთით — ჯავახეთი, დასავლეთით — სამცხე, ხოლო ჩრდილოეთით — ქართლის საერისთავო, რომელსაც კლდეკარის საერისთავოსაგან თრიალეთის ქედი ჰყოფდა.\n\nდავითის ისტორიკოსი გადმოგვცემს, რომ ლიპარიტი, რომელსაც ეპყრა თრიალეთი, კლდეკარი და მისი მიმდგომი ქვეყანა, ერთხანს ერთგულებდა დავითს. როგორც ჩანს, იმდენად დიდი იყო მომხდური მტრის განდევნის სურვილი, რომ დიდგვაროვანი ფეოდალები ახალგაზრდა მეფეს ამოუდგნენ მხარში. ლიპარიტთან ერთად ჩვენ ვხედავთ ნიანია კახაბერისძესა და აზნაურებს, რომლებიც თანდათან შემოიკრიბნენ საქართველოს სამეფო კარის გარშემო, მაგრამ როგორც ჩანს ეს მშვიდობიანობა და შეთანხმებული საქმიანობა დიდხანს არ გაგრძელებულა.\n\nლიპარიტის განდგომა ბაღვაშებისა და საქართველოს მეფეთა შორის საუკუნოვანი ბრძოლის გაგრძელებას მოასწავებდა. წინა პერიოდში ეს ბრძოლა გარდამავალი უპირატესობით მიმდინარეობდა. ზოგჯერ საქართველოს მეფეები იძულებულნი იყვნენ დათმობაზე წასულიყვნენ და გარკვეულ კონკრეტულ ვითარებაში კლდეკარის ერისთავების უპირატესობა ნებით თუ უნებლიეთ ეღიარებინათ, მაგრამ დავითი ყველა წინამორბედისაგან არსებითად განსხვავებული მეფე და პიროვნება იყო. იგი შორსმჭვრეტელი პოლიტიკოსი და დასახული მიზნის თანამიმდევრული, ენერგიული გამტარებელი იყო. იგი ვერ დაუშვებდა გაორგულებული ვასალის თავკერძობას.\nპროგრესის გზაზე დამდგარი სამეფო ხელისუფლების ცენტრალიზაციის მოწინააღმდეგე ქვეყნის გაერთიანება-გაძლიერების მოწინააღმდეგეც იყო, ასეთად მიიჩნია დავითმა ლიპარიტი. მეფემ თავგასული ქვეშევრდომის „''ინება გაწურთა''“ და შეიპყრო იგი. ლიპარიტმა მოინანია ცოდვა და მეფემაც ამ მონანიების შემდეგ „''მომტკიცებული მრავალთა და მტკიცეთა ფიცთა მიერ''“ გაათავისუფლა და ყველა მისი უფლება შეუცვლელად ცნო. ლიპარიტის განთავისუფლება 1093 წელსვე უნდა მომხდარიყო. როგორც ჩანს, ლიპარიტმა თავისი ფიცი და პირობა არ შეასრულა და მეფეს კვლავ გაუორგულდა. დავითი დარწმუნდა, რომ ლიპარიტის მორჯულება ისევე არ შეიძლებოდა „''რამეთუ კუდი ძაღლისა არა განემართების, არცა კირჩხიბი მართლად ვალს''“ და კვლავ შეიპყრო 1094 წელს. 2 წლის განმავლობაში პატიმრობაში ჰყავდა, შემდეგ კი საბერძნეთში გააძევა სადაც გარდაიცვალა კიდეც.\nმინიატიურა|მარჯვნივ|კლდეკარის ციხესიმაგრის ნანგრევები\nკლდეკარის საერისთავომ კიდევ რამდენიმე წელი იარსება. მას სათავეში ლიპარიტის ძე რატი ედგა. ვერც რატი ლიპარიტის ძემ გამოიჩინა თავი სიკეთითა და საქართველოს მეფისადმი ერთგულებით. ისიც, მისი წინაპრების მსგავსად, სამეფო ხელისუფლებისა და ერთიანი ქვეყნის წინააღმდეგ იბრძოდა. ბუნებრივია, როცა დავითმა კვლავ ორგულობა იხილა ბაღვაშთა გვარიდან მომდინარე მას ისღა დარჩენოდა უკიდურესი ზომისათვის მიემართა. ეს უკიდურესი ზომა საერისთავოს გაუქმება იყო. მართლაც, დავითმა გააუქმა კლდეკარის საერისთავო და მისი მიწა-წყალი თავის სამეფოს შემოუერთა. კლდეკარის საერისთავოს გაუქმება ემთხვევა საქართველოს მეფის მიერ ზედაზნის ციხის აღებას (1103 წ.).\n\nდავითს ერისთავებთან ბრძოლა ბაღვაშთა დამარცხებითა და კლდეკარის საერისთაოს გაუქმებით არ დაუმთავრებია. საქართველოს მეფე ყოველმხრივ ცდილობდა საქვეყნოდ გამრიგე ხელისუფალი ერისთავები დაექვემდებარებინა ფეოდალური მონარქიის მიერ შექმნილი სამეფო კარის ცენტრალური სამოხელეო აპარატისათვის. იგი საქვეყნოდ გამრიგე მოხელეებს დარბაზით გამოსულ მოხელეებად აქცევდა და უპირატესობასაც ამ უკანასკნელებს ანიჭებდა. დავითის დროს გაძლიერებულმა ვაზირის სამეფისკარო-სამოხელეო ინსტიტუტმა გასაქრობად შეუტია ერისთავობის ძველ ინსტიტუტს. დავითი ერისთავობას ცენტრალიზებული, ფეოდალური სახელმწიფოსათვის შეუფერებლად თვლიდა და ყოველმხრივ ავიწროებდა და ცდილობდა მის გაუქმებას.\n\n==== თურქებისათვის ხარკის შეწყვეტა ====\nიმ ქმედითმა ღონისძიებებმა, რომლებიც დავით აღმაშენებელმა XI საუკუნის მიწურულს გაატარა, ქვეყანა აღმავლობის გზით წაიყვანა. საქართველოს მეფე უკვე აღარ ეპუებოდა თურქ-სელჩუკებს. საქართველოს სამეფო კარმა ჯვაროსნების მიერ ანტიოქიისა და იერუსალიმის აღებით ლახვარჩაცემული თურქ-სელჩუკების მდგომარეობის აწონ-დაწონვისა და პოლიტიკური შეფასების შემდეგ (ბუნებრივია, შესაბამისად, საკუთარი ძლიერების გათვალისწინებითაც) შესაძლებლად ჩათვალა ხარკის გადახდის შეწყვეტა 1099 წელს. საფიქრებელია, რომ 1097-98 წლები საქართველოს მოშენება-მომძლავრების პროცესის დასრულების წლები იყო და უკვე მოძლიერებულ ქვეყანას შეეძლო უარი ეთქვა მტრისთვის ხარკის გადახდაზე, რადგან მას უკვე ძალაც გააჩნდა და შესაძლებლობაც იმისა, რომ თვითონ გადასულიყო შეტევაზე. ამ აქტით საქართველომ საბოლოოდ აღიდგინა დაკარგული დამოუკიდებლობა.\n\n==== აბულეთისძეების გამოსვლა ====\nამ პერიოდის მნიშვნელოვანი მოვლენაა დიდგვაროვანი ფეოდალების, ძაგან და მოდისტოს აბულეთისძეების ბრძოლა საქართველოს სამეფო კარის წინააღმდეგ.\n\nნიშანდობლივია, რომ ძაგანის (აბულეთისძეთა) საგვარეულო ტრადიციულად მტრობას უწევდა საქართველოს სამეფო კარს და ისტორიის მთელ მანძილზე მეფისადმი ერთგულებით არ გამოირჩეოდა.\n\nდავით აღმაშენებელი შიომღვიმისადმი ბოძებულ ანდერძში ერთგვარი სინანულით აღნიშნავს, რომ მიუხედავად გარკვეული შეღავათებისა, რაც საქართველოს მეფეების მხრიდან ძაგანის წინაპრების მიმართ იყო განხორციელებული, არავის (ძაგანის გვარის წარმომადგენლებს) ერთგულებით არ დაუფასებია. ამდენად, საქმე გვაქვს მეტად სერიოზულ, პრინციპულ ბრძოლასთან, რომელშიც ერთ მხარეს საქართველოს მეფე დგას, ხოლო მეორე მხარეს — დიდგვაროვანი ფეოდალი ძაგანი.\n\nაბულეთისძეთა საგვარეულოს წარმომადგენელთა ერთ-ერთ გამოსვლას საქართველოს სამეფო კარის წინააღმდეგ ადგილი უნდა ჰქონოდა 1085-1089 წლებს შორის. როგორც ჩანს, ეს გამოსვლა მარცხით დამთავრდა. მოღალატეები დაუსჯიათ, მაგრამ უკიდურესი ზომები არ გაუტარებიათ.\nმინიატიურა|მარცხნივ|აბულეთისძეთა გამოსვლის ისტორიულ წყაროს დავით აღმაშენებლის მიერ შიომღვიმის მონასტრისადმი გაცემული ანდერძი წარმოადგენს.\nრაც შეეხება დავით აღმაშენებლის მიერ შიომღვიმისადმი მიცემულ ანდერძში მოხსენიებულ ძაგანისა და მოდისტოსის მეფის საწინააღმდეგო მოქმედების ფაქტს, მას ადგილი უნდა ჰქონოდა დავითის მიერ ზედაზნის აღების (1103 წ.) შემდეგ. ამჯერად ძაგანმა დაინახა თავისი უიმედო მდგომარეობა, საქართველოსა და მისი მეფის აღმავლობა და უკანასკნელად სცადა გაბრძოლება. ძაგანმა „''მძლავრობით''“ ხელთ იგდო მცხეთის, წილკნისა და შიომღვიმის საეკლესიო მამულები. შიომღვიმე სიმაგრედ გადააქცია და თავის შეფარებაც იქ სცადა. რაც შეეხება მოდისტოსს, ძაგანმა იგი წილკნის ეპარქიის ეპისკოპოსის რანგში აიყვანა და მისი მეოხებითაც არაერთი მიწა მიიტაცა.\n\nდავით აღმაშენებელმა ძაგანის, ისევე, როგორც ბევრი სხვა მოწინააღმდეგე ფეოდალის აღვირახსნილი მოქმედება სამეფო ხელისუფლების წინააღმდეგ ალაგმა. საქართველოს მეფისაგან დევნილი ძაგანი იძულებული გახდა შიომღვიმის მონასტრისათვის შეეფარებინა თავი, თუმცა აქ უკვე აღარ გაუმართლა. საეკლესიო მსახურებმა, როგორც ჩანს, აწონ-დაწონეს საქართველოს სამეფო ხელისუფლების ძლიერება (გამორიცხული არაა მათი პატიოსნება და მეფის სამსახურში ერთგულებაც) და ყოველგვარი ყოყმანის გარეშე, შეპყრობილი ძაგანი მეფეს გადასცეს. თავად დავითი ამ ფაქტს საეკლესიო მსახურების მხრიდან მის მიმართ ერთგულების გამოხატულებად აფასებს.\n\nამგვარად, დავითმა ძაგანი და მისი მომხრეები შეიპყრო. მეფემ ძაგანი სიკვდილით არ დასაჯა, მაგრამ ყველა პატივი და ღირსება აჰყარა. მისი მიწების ნაწილი მასვე დაუტოვა სიკვდილამდე, მისი გარდაცვალების შემდეგ კი ძაგანის შთამომავლობა კარგავს ყოველგავრ უფლებას ამ ქონებაზე.\n\nამავე პერიოდში ჩანს დავით აღმაშენებლის ბრძანებით შიომღვიმის მონასტრის მშენებლობის დაწყება, რაც იმ ერთგულების ერთგვარი საზღაური იყო, რაც ბერებმა ძაგანის შეპყრობითა და მისი მეფისათვის გადაცემით გამოიჩინეს. 1124 წელს მონასტრის მშენებლობა დამთავრებული ჩანს.\n\n==== კახეთ-ჰერეთის შემოერთება ====\nფეოდალური საქართველოს პოლიტიკური გაერთიანების ისტორიაში მნიშვნელოვანი ადგილი უჭირავს კახეთ-ჰერეთის საკითხს. კახეთის სამთავრო ქართლის საერისმთავროს ჯერ კიდევ VIII საუკუნის 80-იან წლებში გამოეყო. კახეთის სამთავრო IX საუკუნისათვის მსხვილი ფეოდალური ერთეული ჩანს, რომლის დასავლეთი საზღვარი ქსანზე გადიოდა, აღმოსავლეთით — ყვარელ-გურჯაანის ხაზზე, ალაზნის ველსა და ივრის ზეგანზე, ჩრდილოეთით კავკასიონის ქედი ესაზღვრებოდა, ზოგან საზღვარი მის გადაღმაც გადიოდა.\n\nბაგრატ III-მ ორწლიანი ბრძოლის შემდეგ მთლიანად დაიპყრო კახეთ-ჰერეთი და 1011 წელს დაატყვევა კვირიკე III. სწორედ ამ კვირიკემ, ტყვეობიდან გათავისუფლებულმა, ისარგებლა გიორგი I-ის დროს საქართველოს პოლიტიკური ურთიერთობის გართულებით ბიზანტიასთან, დაიპყრო ჰერეთი და კახეთი და მეფედ იწოდა. ამიერიდან მთელი XI საუკუნის განმავლობაში კახეთის სამეფო ერთიანი საქართველოდან ცალკე სახელმწიფოდ გამოეყო.\n\nდავითის მოღვაწეობის პერიოდში კახეთის მეფეები იყვნენ კვირიკე IV და აღსართან II. ცხოვრება მეფეთ მეფისა დავითისი დიდი პატივისცემით მოიხსენიებს კვირიკე IV კახთა მეფეს „''კაცი მეფობისავე თანა მეფე-ქმნილი ვნებათა ზედა და ჭეშმარიტი ქრისტიანე''“. ცხადია, ამგვარი დამოკიდებულების საფუძველი ჰქონდა დავითის ისტორიკოსს. სწორედ კვირიკე IV-ს წაართვა დავითმა 1103 წელს უაღრესად დიდი მნიშვნელობის სტრატეგიული პუნქტი ზედაზნის ციხე-სიმაგრე („''მოსცა ჟამი ღმერთმა მეფესა დავითს და წარუღო კვირიკეს ციხე ზედაზენი''“).\n\nწყაროებში („ცხოვრება მეფეთ მეფისა დავითისი“, დავით აღმაშენებლის ანდერძი შიომღვიმისადმი) გადმოცემული მოვლენათა განვითარება ადასტურებს, რომ 1103 წლისათვის მომძლავრებულ საქართველოს კახეთის სამეფოს საკითხი გადაწყვეტილად მიაჩნდა. როგორც ჩანს, ამ ბედს შეგუებული იყო კვირიკე IV-ც. ამაზე ნათლად მეტყველებს ის ფაქტი, რომ ზედაზენი წინააღმდეგობის გარეშე დათმეს. ამ აქტით პრაქტიკულადაც წყდებოდა კახეთის საკითხი. ამას ისიც დაერთო, რომ მალე გარდაიცვალა კახეთის მეფე კვირიკე „''და შემდგომად წელიწადისა ერთისა მიიცვალა მეფე კჳრიკე''“ ე. ი. იგი გარდაიცვალა 1103 წლიდან 1 წლის გადსვლის შემდეგ 1104 წელს. კვირიკე IV-ის ტახტი მისმა ძმისწულმა აღსართან II-მ დაიკავა. თავისი წინამორბედისაგან სრულიად განსხვავებით, მას მეფობისათვის არავითარი მონაცემი არ ჰქონდა. მემატიანის სიტყვებით, იგი ქარაფშუტა, ცუნდრუკი და უმეცრად უსამართლო ყოფილა. ასეთი მმართველის ხელქვეშ მყოფი კახეთის შემოერთება, ცხადია, საქართველოს მეფისათვის აღარავითარ სიძნელეს არ წარმოადგენდა, მით უმეტეს, რომ დავითს ამ მიმართულებით გატარებული ჰქონდა მნიშვნელოვანი ღონისძიებები. ჰერეთ-კახეთში საქართველოს მეფე დიდი ავტორიტეტით სარგებლობდა და ბევრი დიდებული მის პოლიტიკას მხარს უჭერდა, მით უმეტეს ეს პოლიტიკა მთელი საქართველოს გაერთიანებას ისახავდა მიზნად. 1104 წელს დიდმა აზნაურებმა არიშიანმა, ბარამმა და მათმა ბიძამ (დედის ძმა) ქავთარ ბარამის ძემ შეიპყრეს და საქართველოს მეფეს გადასცეს კახთა მეფე აღსართანი. დავითმა ჰერეთი და კახეთი დაიკავა („''და აღიხუნა მეფემან ჰერეთი და კახეთი''“).\n\n===== ერწუხის ბრძოლა და კახეთ-ჰერეთის საბოლოო შემომტკიცება =====\n\nსეპარატიზმის მოსურნენი და მეფის მოწინააღმდეგენი აშკარად თუ ფარულად იბრძოდნენ. როგორც კი ნახეს, რომ კახეთი და ჰერეთი საქართველოს მეფის ხელდებული და ერთიანი ქვეყნის შემადგენელი ნაწილი გახდა, ისინი მრავალი კახელითურთ გაეცალნენ მის საზღვრებს და დახმარება სთხოვეს განძის ათაბაგს, რომელიც თურქეთის სულთნის მოხელე იყო. განძის ათაბაგმა შეკრიბა დიდი ლაშქარი. მასთან იყო მრავალი კახელი და „''ქუეყნისა ერი''“ „''მტერთავე თანა გარემოდგომილი ჩვენდა''“. ეს დიდი ძალა დაუპირისპირდა საქართველოს მეფეს. დავით აღმაშენებელმა მცირე ლაშქარი შეკრიბა და მტერს ერწუხთან გაუმართა ბრძოლა. ქართული ლაშქარი კარგად იყო გაწვრთნილი, საქართველოს მეფეს სამხედრო არსენალში ჰქონდა სტრატეგიული და ტაქტიკური სიახლენი. თავგანწირულ ქართველ მოლაშქრეებს გონიერი ხელმძღვანელი ჰყავდათ დავითის სახით, რომელიც პირადი მაგალითით აღაფრთოვანებდა და გამარჯვების რწმენას უნერგავდა თანამებრძოლთ.\n\nერწუხის ბრძოლის მსვლელობის სრულად წარმოდგენა წყაროების სიმცირის გამო მეტად ძნელია. ნათელია, რომ მტერი გარემოადგა თუ არა ქვეყანას, დავითმა „''ქმნა წყობანი დიდნი''“ ე. ი. მტკიცედ განაწყო თავისი ჯარი და ისე მედგრად შეუტია მტერს (აქ ბუნებრივია იგი ყველა წინასწარ მოფიქრებულ სამხედრო სიახლეებს გამოიყენებდა), რომ მემატიანე განცვიფრებულია მისი სწრაფი წარმატებებით.\n\nერწუხის ბრძოლაში დავითმა ძლევამოსილად გაიმარჯვა. ბრძოლის შედეგი მეტად მძიმე იყო მოწინააღმდეგისათვის, მან სრული განადგურება იგემა. სელჩუკები გაიქცნენ, კახელებს გასაქცევი არსად ჰქონდათ და იძულებული იყვნენ დანებებულიყვნენ. კახეთის დიდებულები მორჩილების გუნებაზე დადგნენ. დავითი ლმობიერების გზას დაადგა. როგორც ჩანს, კახელი ფეოდალები მკაცრად არ დასაჯა, პირიქით, „''მზეებრ მოჰფინა წყალობა ყოველთა ზედა მკჳდართა ქუეყანისათა''“. მეფემ ფეოდალებს ციხე-სიმაგრეები ჩამოართვა და შიგ სამეფო რაზმები ჩააყენა. ნიშანდობლივია, რომ ციხეთა აღებისას დავითისათვის წინააღმდეგობა არ გაუწევიათ. დავით აღმაშენებლის ისტორიკოსი ხაზგასმით აღნიშნავს, რომ „''თჳთმპყრობელობით დაიპყრა ჰერეთი და კახეთი და ნებიერად აღიხუნა ციხენი და სიმაგრენი მათნი''“.\n\n1104 წელს ერწუხის ბრძოლაში გამარჯვების შემდეგ ჰერეთ-კახეთი საბოლოოდ იქნა შემოერთებული, რასაც უდიდესი მნიშვნელობა ჰქონდა საქართველოსათვის, ამ უკანასკნელის ეკონომიკური და სამხედრო ძალების გაზრდის თვალსაზრისით. ამიერიდან უკვე აშკარად ძლიერ ერთიან საქართველოს შეეძლო ფართო მასშტაბის ეკონომიკური თუ პოლიტიკური ღონისძიებების ქმედითად გატარება. მართლაც, აქედან მოყოლებული საქართველოს სამეფომ ბევრი ისეთი გრანდიოზული ნაბიჯი გადადგა, რომელმაც ქვეყანა იმდროინდელ წინა აზიასა და კავკასიაში ერთ-ერთ გავლენიან და მოწინავე სახელმწიფოდ აქცია, ამ საქმეში, რასაკვირველია, მნიშვნელოვანი წვლილი მიუძღოდა საქართველოს სამეფო ხელისუფლებას, დავით აღმაშენებელს. საერთოდ, დავითის მოღვაწეობა წარმოადგენს თანამიმდევრულად აღმავალ ერთ მთლიან ხაზს.\n\n1089-1104 წლები საქართველოს ისტორიაში მეტად მნიშვნელოვანი დროა, როცა სელჩუკებისაგან დათრგუნვილი ქვეყანა და მისი მოსახლეობა, ფაქტობრივად გათავისუფლდა დამპყრობთა უღლისაგან და მისი განვითარება აღმავლობის გზით წავიდა.\n\n==== გარდაქმნები ეკლესიაში, რუის-ურბნისის საეკლესიო კრება ====\n\nXII საუკუნის საქართველოს ეკლესიაში წოდებრიობა მთელი სიგრძე-სიგანით იყო გაბატონებული. მრავალ საეკლესიო თანამდებობებზე როგორც საერთოდ ყველა ფეოდალურ ქვეყანაში მხოლოდ დიდგვაროვნებს ნიშნავდნენ. რაკი ღირსებას ყურადღება არ ექცეოდა მაღალ საეკლესიო თანამდებობებზე ხშირად არაკეთილსინდისიერი შემთხვვევითი პირები ხვდებოდნენ, უფრო მეტიც, ბევრჯერ ეკლესია ყოველგვარი უმსგავსობის წამომწყები ხდებოდა. ეს შეუმჩნეველი არ დარჩენიათ თანამედროვეებსაც. დავითის ისტორიკოსი საგანგებოდ აღნიშნავს, რომ \n\nდავითის ისტორიკოსი ხაზს უსვამს იმ გარემოებას, რომ „''მამულობით უფროს ვიდრე ღირსებით''“ იყვნენ დაწინაურებულნი სასულიერო თანამდებობებზე. იგივეს ადასტურებს დავითის თაოსნობით მოწვეული დიდი საეკლესიო კრება, რომელიც ისტორიოგრაფიაში რუის-ურბნისის კრების სახელწოდებითაა ცნობილი. უფრო ზუსტად, კრების დადგენილება ე. წ. „ძეგლისწერაჲ“.\n\nსაქართველოს საბოლოო გაერთიანება ეკლესიის, ამ დიდი ფეოდალური ძალის, მონარქიისადმი დაუქვემდებარებლად წარმოუდგენელი იყო. საქმე კი არსებითად სხვაგვარად გამოიყურებოდა: ეკლესიის ცალკეული დაწესებულებები სამეფო ხელისუფლების წინააღმდეგ გამოსული ერისთავების დაცვასა და შეფარებას კისრულობდნენ. ამით ეკლესია ხაზს უსვამდა თავის პრიორიტეტს სახელმწიფო ხელისუფლების წინაშე, ამასთანავე ეს მეფის ცენტრალურ ხელისუფლებას დაპირისპირებული ფეოდალები მათივე ნათესავები იყვნენ დიდგვაროვნობის ნიშნით დაწინაურებულნი.\n\nსამღვდელოები გადაგვარების გზაზე მხოლოდ XII საუკუნის I მეოთხედში არ დამდგარან, ეს პროცესი გაერთიანებული საქართველოს არსებობის მთელ მანძილზე მიმდინარეობდა. საეკლესიო თანამდებობის ყიდვა-გაყიდვა იმდენად ძლიერი იყო XI საუკუნის შუა წლების საქართველოში, რომ მან პროგრესულ საეკლესიო მოღვაწეთა განსაკუთრებული ყურადღება მიიქცია.\n\nსაქართველოს სამეფოს წინაშე დასახული იყო ამოცანა ცენტრალიზებული სახელმწიფოს კიდევ უფრო გაძლიერებისა და განმტკიცების მიზნით შებრძოლებოდა რეაქციულ სასულიერო არისტოკრატიას. სამეფო კარმა ამ მიზნით გარს შემოიკრიბა გიორგი მთაწმინდელის იდეურ მემკვიდრეთა ძლიერი დასი. პირველი ქმედითი ნაბიჯი რომელიც საქართველოს ხელისუფლებამ ამ მიმართულებით გადადგა დიდი საეკლესიო კრების მოწვევა იყო, კრებისა რომელიც რუის-ურბნისის საეკლესიო კრების სახელითაა ცნობილი.\n\nკრებამ, რომელსაც უძღვებოდა დავითის აღმზრდელი ერთგული ბერი, გიორგი მწიგნობართუხუცესი, დავითის ინიციატივით მიიღო ის პრინციპები, რომელთაც ორმოციოდე წლის წინ ბაგრატ IV-ის მიერ მოწვეული, ათონის ქართველთა მონასტრის წინამძღვარი, გიორგი მთაწმიდელი ქადაგებდა, თუმცა მაშინ მათი პრაქტიკული განხორციელება, პოლიტიკური სიტუაციის გამო, ვერ მოხერხდა. რეფორმის ძირითადი პრინციპი მდგომარეობდა იმაში, რომ დიდი საეკლესიო თანამდებობები, კერძოდ საეპისკოპოსო კათედრები მემკვიდრეობით კი არ უნდა დაეჩემებინათ დიდგვაროვან აზნაურებს, საეკლესიო წრეებში გავრცელებული სიმონიის შედეგად, არამედ კანდიდატურები ადამიანის ღირსების მიხედვით უნდა შერჩეულიყო.\n\nმრავალდღიანი საეკლესიო კრება, როგორც ჩანს, მწვავე ვითარებაში მიმდინარეობდა, მაგრამ დავითისა და გიორგი მწიგნობართუხუცესის მომხრეებმა მძიმე დებატების შედეგად, როგორც მემატიანე გადმოგვცემს, \n\nამგვარად, XII საუკუნის პირველი მეოთხედის საქართველოში სახელმწიფომ თავისი გავლენა მკვეთრად გაავრცელა ეკლესიაზე. ამიერიდან დიდი ფეოდალები ხელისუფლების წინააღმდეგ ბრძოლაში ძლიერ მოკავშირეებს კარგავენ მღვდელთმთავრების სახით. დავითის საეკლესიო პოლიტიკა, რომელიც მნიშვნელოვანი ნაწილი იყო იმ დიდი სამეფისკარო პოლიტიკისა ქვეყნის ცენტრალიზაციას და კულტურულ წინსვლას რომ ემსახურებოდა, წარმატებით გადაჭრის ჩარჩოში მოექცა. საქართველოს სამეფოს მიერ გარკვეული წარმატებების მოპოვების შედეგად ჩამოყალიბდა მეფის მკვეთრად გამოსახული საეკლესიო ძალაუფლება. ამას, თავის მხრივ, ხელი შეუწყო სამეფო ხელისუფლების მიერ გატარებულმა მნიშვნელოვანმა ღონისძიებამ ჭყონდიდლისა და მწიგნობართუხუცესის თანამდებობების გაერთიანებამ, ჭყონდიდელ-მმწიგნობართუხუცესობის შემოღებამ.\n\n==== ადმინისტრაციულ-სამართლებრივი რეფორმები ====\nდავით აღმაშენებელი დიდ ყურადღებას უთმობდა სამეფოს ადმინისტრაციულ მოწყობას. XI საუკუნის უკანასკნელ მეოთხედში ქვეყანაში შექმნილმა კრიზისმა მოშალა როგორც ცენტრალური, ასევე ადგილობრივი მმართველობა. დავითის მიერ გატარებული დიდი გარდაქმნები, უპირველესად, სამეფო კარსა და იქ არსებულ უწყებებს შეეხო: შეიქმნა ახალი თანამდებობები; მეფემ მოაწესრიგა მმართველობა — როგორც საერისთავოებში, ასევე ქალაქებში. დაითხოვა ურჩი მოხელეები და მათ ადგილას თავისი ერთგულები დანიშნა.\n\n====== მწიგნობართუხუცეს-ჭყონდიდელის თანამდებობის დაწესება ======\n180პქ|მინიატიურა|მარჯვნივ|წმინდა [[გიორგი ჭყონდიდელი]]\n\nცენტრალური მმართველობის რეფორმირებისას დავით IV აღმაშენებელმა, ქვეყნის ცენტრალიზაციის გაძლიერების მიზნით, შექმნა ახალი თანამდებობა — მწიგნობართუხუცეს-ჭყონდიდელი, რომელიც მეფის შემდეგ მეორე პირი ხდებოდა სახელმწიფოში: მწიგნობართუხუცეს-ჭყონდიდელის ხელში თავმოყრილი იყო როგორც საერო, ისე სასულიერო ხელისუფლება. მის ფუნქციაში შედიოდა სახელმწიფო უწყებების კონტროლი, ქვეყნის ხაზინის შემოწმება, „სააჯო კარის“ ხელმძღვანელობა, ჯარის წვევა და სხვა. ცალ-ცალკე ჭყონდიდელისა და მწიგნობართუხუცესის თანამდებობები მანამდეც არსებობდა, მაგრამ დავითმა მათი გაერთიანებით სამოხელეო იერარქიაში პირველი ვეზირის ინსტიტუტი შემოიტანა. მწიგნობართუხუცეს-ჭყონდიდელს, როგორც ბერსა და ეპისკოპოსს, მთლიანად სახელმწიფო ინტერესები ამოძრავებდა — მისთვის უცხო იყო ის, რაც ერისკაცისათვის ბუნებრივი იყო — გაეძლიერებინათ საკუთარი ოჯახი და სამკვიდრო, ამიტომ მწიგობართუხუცეს-ჭყონდიდელი ყველაზე დიდი დასაყრდენი იყო მეფისათვის. ეს ადმინისტრაციული რეფორმა დავითს 1104-1105 წლებში უნდა გაეტარებინა.\n\nმწიგნობართუხუცეს-ჭყონდიდელად დავითმა თავისი ერთგული თანამებრძოლი და აღმზრდელი, გიორგი განაწესა. ეს უკანასკნელი მეფის ყველა წამოწყების თანამონაწილე იყო. მიუხედავად იმისა, რომ ეპისკოპოსის პატივს ატარებდა, უშუალოდ იყო ჩართული სამხედრო საქმეებშიც.\n\nმეფე არა მარტო აფასებდა გიორგი ჭყონდიდელს, არამედ ყველაზე დიდ დასაყრდენად მიიჩნევდა. იგი თან ახლდა დავითს ჩრდილო კავკასიაში, ყივჩაყთა გადმოყვანისას, სადაც გარდაიცვალა კიდეც. მეფემ საკუთარ მამასავით იგლოვა გიორგი მწიგნობართუხუცეს-ჭყონდიდელი და დიდი პატივით დაკრძალა გელათის მონასტერში.\n\n===== სააჯო კარი =====\n\nმინი|დავით IV თავის სასამართლოსთან ერთად. [[ბენუა დე სენტ-მორი|ბენუა დე სენტ-მორის]] პოემაში „რომანი ტროაზე“, დაახლ. 1155–1160 წწ. მარჯვნივ ნაჩვენებია დავითი ხალათში გამოწყობილი, გვირგვინით.\nდავით აღმაშენებლის სახელთანაა დაკავშირებული სასამართლო რეფორმის გატარება და საგანგებო დაწესებულების — „სააჯო კარის“ შემოღება. მეფის განწესებით, ამ უწყებისათვის მწიგნობართუხუცეს-ჭყონდიდელს უნდა ეხელმძღვანელა. ორშაბათობით ვაზირთა შორის უპირველესი „სააჯო კარში“ დაჯდებოდა და ქვრივთა და ობოლთა, მიმძლავრებულ მომჩივანთა საქმეებს განიხილავდა. მას სამართლის ქმნაში სამეფო კარის სხვა მოხელეებიც ეხმარებოდნენ. „სააჯო კარი“ მუდმივმოქმედი უმაღლესი სასამართლო დაწესებულება იყო, რომელიც ესოდენ ესაჭიროებოდა ქვეყანას. პოლიტიკური დაშლილობისა და ცენტრალური ხელისუფლების დასუსტების ჟამს უსამართლობა მომძლავრებულიყო და დავით აღმაშენებელმა ამ მანკიერების აღმოფხვრა გადაწყვიტა. „სააჯო კარის“ შექმნაც სწორედ ამ მიზანს ემსახურებოდა.\n\n=== საქართველოს საბოლოო შემომტკიცება ===\nXII საუკუნის დასაწყისში საქართველოს სახელმწიფოს პოლიტიკაში მნიშვნელოვანი ადგილი დაიკავა ქვეყნის საბოლოო შემომტკიცების საკითხმა. მართალია, მტერი თითქმის მთლიანად განდევნილი იყო, მაგრამ ვიდრე ამიერკავკასიის აღმოსავლეთი (შირვანი, რანი) და სამხრეთი (სომხეთი) სელჩუკთა ხელში იყო და საქართველოსთან მიმდებარე ყაბალა-განჯა-ანისში სელჩუკები ბატონობდნენ, საფრთხე მაინც მოსალოდნელი იყო. საქართველოს უშიშროების დაცვის საქმე მოითხოვდა ომის გატანას ქვეყნის საზღვრებს გარეთ. კავკასიის ხალხები თავადაც ებრძოდნენ სელჩუკებს და ყოველთვის მზად იყვნენ მხარში ამოდგომოდნენ მებრძოლ ქართველებს საერთო მტრის წინააღმდეგ გასალაშქრებლად. ამიერკავკასიის ხალხებს ერთი მოსაზრება ამოძრავებდათ — განედევნათ სელჩუკი დამპყრობლები მათი მიწა-წყლიდან, რასაც ამიერკავკასიის პოლიტიკური გაერთიანება მოჰყვებოდა. გამაერთიანებლის როლში საქართველო გამოდიოდა. ამდენად საქართველოს სახელმწიფომ, მისმა სამეფო კარმა იკისრა მეტად დიდი და რთული ისტორიული ამოცანა, რომლის განხორციელებაც საგანგებო ღონისძიებების გატარებას მოითხოვდა.\n\n==== ლაშქრის რეორგანიზაცია ====\nსაქართველოს სამეფო კარს კარგად ჰქონდა აწონ-დაწონილი სამხედრო რეფორმების გატარების დიდი მნიშვნელობა და გეგმაზომიერად, თანდათანობით შეუდგა ამ საქმეს. უპირველესად, საჭირო იყო ლაშქრის ორგანიზაციის მოწესრიგება. გიორგი II-ის დროიდან მოკიდებული, ფაქტობრივად, მოშლილი იყო ფეოდალური ლაშქარი, დაცემული იყო დისციპლინა. დავითმა შემოიკრიბა ერთგული მოლაშქრეები და მათგან მუდმივი, ძლიერი პირადი გვარდია —მონა-სპა შექმნა. ამასთან, საქართველოს მეფის მიერ ცალკეულ მხარეებში თავისი ერთგული, ღირსეული მოხელეები იქნენ დანიშნული და ბუნებრივია, მათ მიერ გამოყვანილი ლაშქარიც მეფის ერთგული იყო.\n\nდავითი ყოველმხრივ უწყობდა ხელს ლაშქრის გაზრდა-გამრავლებას, სათანადოდ შეიარაღებასა და საგანგებოდ გაწვრთნას. მან განსაკუთრებული მნიშვნელობა მიანიჭა დისციპლინის განმტკიცებას, ყოველივე ეს ობიექტური აუცილებლობით იყო გამოწვეული. დავითმა ჯარში მკაცრი სამხედრო დისციპლინა შემოიღო: „''ხოლო საეშმაკონი სიმღერანი, სახიობანი და განცხრომანი, და გინება ღვთისა საძულველი და ყოველი უწესობა მოსპობილ იყო ლაშქართა შინა მისთა''“, ე. ი. ამ ღონისძიების გატარებამდე ადგილი ჰქონდა არეულობასა და ყოველგვარ უწესობას.\n\nსაქართველოს სამეფო კარმა რეფორმები გაატარა დიდ ლაშქარშიც. მოქმედების სისწრაფე და თვით ქვეითი ჯარი შეიცვალა ცხენოსანი რაზმებით, რომლებიც ყოველთვის მზად უნდა ყოფილიყვნენ. ესოდენ გადახალისებულ-გარდაქმნილი ჯარი მტერს ახალი ტაქტიკით უნდა შებმოდა, მის ხელმძღვანელობასაც ახალი სტრატეგიული ხერხები უნდა გამოეყენებინა. დავითი ხშირად მიმართავდა ისეთ მარჯვე ხერხს, როგორიცაა მტრის შემოტყუება და შემდეგ მოულოდნელად მასზე თავდასხმა. მეფე, სელჩუკთა თვალის ასახვევად, დასავლეთ საქართველოში გადადიოდა, სელჩუკები ეგებოდნენ დაგებულ ანკესზე და ქართლს შემოესეოდნენ. დავითი, მოულოდნელად, თავის სარდლებთან ერთად, რომლებსაც წინდაწინ პაემანს უნიშნავდა, მიუსწრებდა მტერს და ერთიანად ანადგურებდა. ამ საქმეში ის ფართოდ იყენებდა მზვერავებს, რომელთაც მემატიანე მსტოვრებს უწოდებს. „მსტოვარნი“ თვალყურს ადევნებდნენ მტრის მოძრაობას და ყველაფერს დროულად ახსენებდნენ მეფეს. მსტოვარი ქვეყნის მეთვალთვალის — ჯაშუშის მოვალეობასაც ასრულებდა. დავითს არაფერი დაემალებოდა „''არცა სამეფოსა შინა მისთა, არცა ლაშქართა შინა მისთა მყოფთა კაცთა, დიდთაგან მძლეთა საქმე ქმნილი კეთილი გინდა სიტყვა ბოროტი თქმული — არარა დაეფარვოდა''“. ბოროტ სიტყვასა და ღალატში შემჩნეულებს ძალზე მკაცრად უსწორდებოდნენ. მეფის ასეთმა მოქმედებამ, მკვეთრმა ღონისძიებებმა განაპირობა, რომ „''ორგულებასაც, ზაკუასა და ღალატსა რასმე ვერვინ, დიდთა თუ მცირეთაგანი იკადრებდა''“. საქართველოში მკაცრი რეჟიმი დამყარდა, სამეფო ხელისუფლებამ ძლიერი საპოლიციო აპარატი შექმნა, რომელსაც დავითმა სათავეში მანდატურთუხუცესი (მანდატურთა, შინაგანი პოლიციის მსახურთა უფროსი) ჩაუყენა სათავეში.\n\nდავითმა თავისი ლაშქარი სწრაფად მანევრირებადი გახადა. ეს უნარი საერთოდ მნიშვნელოვანი თვისებაა ჯარისა. ლაშქრის სწრაფი მოძრაობის უზრუნველსაყოფად მან გაუვალ მდინარეებზე ააგო ხიდები და „საწყინოდ სავალნი“ გზებიც „ქვა-ფენილ ყვნა“. ყოველივე ამან კი ხელი შეუწყო „სიმრავლითა სპათათა და სიმალითა სვლას“.\n\nდავითის ისტორიკოსი საქართველოს ჯარის მთელი რიგი თვისებების ჩამოთვლასთან ერთად არ ივიწყებს მის მეთაურს დავით IV-ს, რომელიც იყო „''უმსგავსო სპასპეტი და წინამბრძოლი... წინაუძღოდა... რამეთუ არ დაშურებოდა, არცა მოეწყინებოდა, არამედ ჟამიერად და წესიერად ალაშქრებდა მათ, მართებდა და განაგებდა მსგავსად მისსა დიდ-გონეობითა, და ვინაღამცა იყო წინამდგომი მისი და ანუ მიმმართი ომისა მის წინაშე''“. დავითმა მართლაც უშუალო როლი შეასრულა ამ დიდი მასშტაბის სახელმწიფოებრივი რეფორმების ცხოვრებაში სრული სისრულით გატარებაში. მან, როგორც ჩანს, შეცვალა საომარი ტაქტიკაც, რომლის შესახებ პირდაპირი ცნობები არ მოგვეპოვება, თუ მხედველობაში არ მივიღებთ იმ ორიოდე ცნობას, რომელიც ჯარის ფრონტზე განაწილებას და დაწყობას ეხება.\n\nXII საუკუნის პირველ მეოთხედში, ე. ი. დავითის მეფობის დროს, საქართველოს ლაშქარს მიღებული ჰქონდა ბიზანტიური, ანუ რომის საომარი დაწყობა ჯარისა, ე. წ. „მწკრივებრივი ტაქტიკა“. ეს ტაქტიკა მოითხოვდა, რომ რამდენიმე რაზმი ორ მწკრივად დაწყობილიყო ჭადრაკის ფიგურების მსგავსად. ორივე მწკრივის რიცხვი თანასწორი უნდა ყოფილიყო. პირველი მწკრივი იერიშით მიდიოდა და თუ სიგრძეზე მტრის მოწინავე ჯარს აღემატებოდა, მაშინ ფრთებს შლიდა და ორმხრივ მოეხვეოდა მოწინააღმდეგეს. მეორე მწკრივი პირველს შველოდა და ა შ. დავითს შეუცვლია ეს წესი: ორის მაგიერ სამი მწკრივი შემოუღია, თითოეულ მათგანს თავისი დანიშნულება ჰქონდა. პირველი — წინამძღოლი ჯარი იყო, მეორე — ყოლბი ჯარი, ხოლო მესამე — მაშველი ჯარი. მაშველ მწკრივად ითვლებოდა როქის სპა, რომელსაც მეფე მეთაურობდა.\n\nდიდგორის ბრძოლაში ძალთა არათანაბარი განაწილების შაბლონისაგან თავისუფალი „დიდი ტაქტიკური პრინციპის“ გამოყენებით დავითმა სტრატეგიაში მკვეთრად გაზარდა მოულოდნელ დარტყმათა შესაძლებლობანი, ხოლო ტაქტიკაში საბრძოლო მოქმედებების ფორმათა მრავალფეროვნება დაამკვიდრა. ეს სიახლე იქცა ქართული არმიის ხელში საომარი მოქმედების ინიციატივის გადასვლის ერთ-ერთ ძირითად ფაქტორად.\n\nზემოდთქმული საინტერესოა, რადგან სამხედრო ხელოვნების მკვლევარები შუა საუკუნეებს სამხედრო სტრატეგიისა და ტაქტიკის განვითარების თვალსაზრისით უნაყოფოდ თვლიან. ისინი მიიჩნევენ, რომ შუა საუკუნეების ევროპის ქვეყნების არმიების სამხედრო ხელოვნების განვითარების დონე მონათმფლობელობის დროის სამხედრო ხელოვნებაზე დაბლა იდგა. საქართველო იმ ქვეყანათა შორის იყო, სადაც სამხედრო ხელოვნების განვითარება არ შენელებულა.\n\nდავითს კარგად ჰქონდა აწყობილი სამობილიზაციო სისტემაც. მუდმივ მზადყოფნაში იყო სასიგნალო კოშკები, პირდაპირი და ესტაფეტის წესით მოქმედი „ჭენებითმავალნი“, რომელთა საშუალებით წვევის წიგნები ან მეფის სიტყვიერი ბრძანება გადაიცემოდა. ქართული ჯარის ასე სწრაფი თავმოყრისათვის მუდმივი მზადყოფნა, როგორც სტრატეგიული ისე ტაქტიკური მასშტაბის დარტყმათა დასწრების დიდ შესაძლებლობას ქმნიდა.\n\nდავითმა დიდი მნიშვნელობა მიანიჭა ლაშქრის ზურგის სამსახურსაც. როგორც ჩანს, ზურგის განკარგულებაში იყო ბევრი „''ცხენი ბარგისა''“, ჯორი, აქლემი, ხარი და ბორბლიანი ტრანსპორტი, რითაც გადაიზიდებოდა როგორც ლაშქრის საკვები-საზრდელი, ისე სხვადასხვა საჭურველი, სალაშქრო ტექნიკა და სხვა. ის, აგრეთვე, გამოიყენებოდა ალაფის წამოსაღებად და დაჭრილთა ტრანსპორტირებისათვის.\n\nუნდა ვიგულისხმოთ, რომ დავითს ჰქონდა საჭირო საალყო ტექნიკა, სატყორცნი იარაღი და ბუნებრივია, ჰყავდა ამ ტექნიკას დაუფლებული პერსონალიც. სწორედ ტექნიკის გონივრულად გამოყენების შედეგი იყო ციხე-სიმაგრეთა „''ადვილად და მოსწრაფედ''“ აღება. შინაგანი საოპერაციო მიმართულებების, ზურგისა და საომარი მოქმედების თეატრის გამართულობა დიდად უწყობდა ხელს დავითის ლაშქრის წარმატებებს.\n\nსაინტერესოა მონა-სპის საკითხიც. დავითის ისტორიკოსი აღნიშნავს: „''კუალად მონანი რომელ ჰყვეს რჩეულნი და განსწავლული ღუაწლსა, ვითარ ხუთი ათასი კაცი, ყოველი ქრისტიანი ქმნილნი, მისანდონი და გამოცდილნი სიმხნითა''“. მონა-სპა საგანგებოდ იყო შედგენილი რჩეული და გამოცდილი მოლაშქრეებისაგან. იგი მეფის უშუალო ლაშქარი, გვარდია იყო. 5 000 კაცი დავითთან ერთად იბრძოდა, მათ მეფის დაცვაც ჰქონდათ დავალებული. მეფე ბრძოლის დროს ყოველ მომენტში მონა-სპასთან ერთად იყო. ალბათ იმ რთულ ბრძოლებში, რომლებშიც საქართველოს ჯარი დავითის მეთაურობით იღებდა მონაწილეობას, პირველ რიგში მეფესთან ერთად მონა-სპის მოლაშქრეებიც იბრძოდნენ მტრის წინააღმდეგ და მეფეს იცავდნენ.\n\nფაქტობრივად, დავით აღმაშენებელმა ჩაუყარა საფუძველი ქართული ლაშქრის იმ სტრატეგიულ და ტაქტიკურ სიახლეებს, რომლებმაც დასრულებული ორიგინალური სახე XII-XIII საუკუნეებში მიიღეს.\n\nსრულიად მართებულია ქართულ ისტორიოგრაფიაში გამოთქმული მოსაზრება, რომ ქართული ლაშქრის სრული რეორგანიზაცია, ჯარის ახალი სახეობის შექმნა აუცილებელს ხდიდა სამხედრო საქმეთა განასაგებლის რეორგანიზაციასაც. ამ ახალმა მოთხოვნებმა განაპირობა საქართველოში საგანგებო სამხედრო უწყებისა და მისი მეთაურის — ამირსპასალარის (მთავარსარდლის) თანამდებობის შექმნა.\n\n===== ამირსპასალარის თანამდებობის შექმნა =====\nტერმინი ამირსპასალარი ქართულში მხოლოდ XII საუკუნის მეორე ნახევრიდან გვხვდება. ამჟამად სადავო აღარ არის ის ფაქტი, რომ ამირსპასალარის თანამდებობა XII საუკუნის დამდეგიდან საქართველოს ფეოდალური სახელმწიფოს სამოხელეო წყობისათვის რეალური მოვლენა იყო. არაბულ-სპარსული სიტყვებისაგან შედგენილი კომპოზიტი „ამირსპასალარი“, რომელიც ქართულში თურქ-სელჩუკთა სამოხელეო ტერმინოლოგიიდან შემოვიდა, წმინდა ქართული სამოხელეო ინსტიტუტის სახელწოდება იყო. ტერმინოლოგიური ნასესხობა სრულებითაც არ ნიშნავს თვით ინსტიტუტის თანამდებობის გადმოღებას, მით უმეტეს, რომ მთავარსარდლის („ლაშქრის თავი“) ხელისუფლებას (ისე როგორც სხვა სამოხელეო ინსტიტუტებს) საქართველოში დიდი ისტორია აქვს.\n\nსაგანგებო სამხედრო უწყებისა და მისი ხელმძღვანელის ამირსპასალარის თანამდებობის შემოღებამ დიდი წვლილი შეიტანა ქართული ლაშქრის ორგანიზაციისა და მისი ხელმძღვანელობის განმტკიცებაში.\n\nნარატიული და ეპიგრაფიკული წყაროების შესწავლა-შეჯერების შედეგად დგინდება:\nა) ამირსპასალარის არსებობა ეპიგრაფიკული მასალით დასტურდება XII საუკუნის პირველ მეოთხედში; ბ) დავითის თანამედროვე ივანე ლიპარიტის ძე იყო მანდატურთუხუცესი და ამირსპასალარი; გ) ამირსპასალარობა და მანდატურთუხუცესობა, დავითის მეფობის გარკვეული დროიდან, ორბელების ხელში იყო; დ) ორბელები ფლობდნენ ამ თანამდებობას დავითის ძის — დემეტრე I-ის მეფობაშიც; ე) დავით V-ის მეფობის დროს ორბელებმა დროებით დაკარგეს აღნიშნული თანამდებობები, მაგრამ XII ს 60-ანი წლებიდან ისევ დაიბრუნეს და შეინარჩუნეს 1178 წლამდე.\n\nდავით აღმაშენებელმა თავისი ღონისძიებებით დასრულებული სახით ჩამოაყალიბა საქართველოს ცენტრალური სამოხელეო აპარატი შესაბამისი უწყებებით, რომელთა სათავეშიც „უხუცესები“ იდგნენ. სახელმწიფოს საშინაო საქმეებს მანდატურთუხუცესი განაგებდა, სამხედრო საქმეებს — ამირსპასალარი (მისი პირველი თანაშემწე ამირახორი იყო). ცალკე უწყება განაგებდა სამეფო ფინანსებს. უწყების სათავეში მეჭურჭლეთუხუცესი იდგა, როგორც ირკვევა ეს უწყება და მეჭურჭლეთუხუცესის სახელო XI-XII საუკუნეთა მიჯნაზე ჩნდება, დავითის დროს (პირველ მეჭურჭლეთუხუცესად იხსენიება ივანე ვარდანის ძე სვანთა ერისთავი).\n\n==== სამხედრო მოქმედებები ====\nმინიატიურა|მარჯვნივ|სამშვილდის ციხის ნანგრევები\nდავით აღმაშენებელი გეგმაზომიერად ატარებდა ღონისძიებებს ფეოდალური ქვეყნის ცენტრალიზაციისა და სამხედრო ძლიერებისათვის. 1110 წელს გიორგი მწიგნობართუხუცეს-ჭყონდიდელის, მისი დისწულის თევდორეს, აბულეთისა და ივანე ორბელის მოხერხებული მოქმედების შედეგად აღებულ იქნა ქალაქი სამშვილდე („''სიმარჯჳთ მოიპარეს სამშჳლდე''“). სამშვილდის დაკარგვას სელჩუკებზე დიდი გავლენა მოუხდენია: „''ცნეს რაჲ თურქთა აღებაჲ სამშჳლდისაჲ, უმრავლესნი ციხენი სომხითისანი დაუტევნეს და ღამით მეოტ იქმნნეს''“. სელჩუკებისაგან დაცლილი ტერიტორია, ბუნებრივია, საქართველოს სამეფოს საპატრონო ხდებოდა. დავითის ისტორიკოსი აღფრთოვანებით წერს, რომ „''დღითი-დღე შეემატებოდა საზღვართა სამეფოჲსათა''“.\n\n1110 წელსვე იქნა აღებული და შემოერთებული ქალაქი ძერნა.\n\nბუნებრივია, სელჩუკებს უაღრესად მძიმედ ხვდებოდათ ამგვარი მარცხი და ერთხელ დაპყრობილი ტერიტორიის ხელიდან გამოცლას იოლად ვერ ურიგდებოდნენ. ამიტომ იყო, რომ სამშვილდისა და ძერნის დაკარგვის შემდეგ, 1110 წელს, სულთანმა 100 000-იანი ლაშქარი გამოაგზავნა საქართველოში. დავითი მაშინ თავის საზაფხულო რეზიდენციაში ნაჭარმაგევს ყოფილა. როგორც კი შეიტყო მეფემ მტრის მოსვლა თრიალეთამდე, სასწრაფოდ ღამიანად გაემართა ათასხუთასკაციანი ლაშქრით. როგორც ჩანს, მას სახელდახელოდ იმ მომენტში მეტი მოლაშქრე მზად არ ჰყავდა. არის მოსაზრება, რომ ლაშქრის ათას ხუთასკაციანი შემადგენლობა დავითის არმიის ტაქტიკური ერთეული უნდა ყოფილიყო. გამთენიისას მრავალრიცხოვან მტერთან ფიცხელი ბრძოლა გადაიხადეს ქართველმა მოლაშქრეებმა. იძლია მტრის ბანაკი. საღამოხანს „''ზარგანხდილი''“ სელჩუკები „''მიდრიკეს სივლტოლად''“. მტრის ასე სასწრაფოდ გაქცევა მოულოდნელი იყო დავითისა და მისი ლაშქრისათვის. მათ დიდხანს სდიეს სელჩუკებს, ვიდრე არ დარწმუნდნენ, რომ მტერი შემობრუნებას ვეღარ გაბედავდა.\n\n1115 წელს, როცა დავითი მუხრანს იმყოფებოდა, გიორგი ჭყონდიდელ-მწიგნობართუხუცესმა ქალაქი რუსთავი აიღო. რუსთავის ხელიდან გამოცლამ ახალი პრობლემები შეუქმნა სელჩუკებს — ისინი ვეღარ ბედავენ საზამთრო ადგილებზე დგომას, მით უმეტეს, რომ დავითი მიღწეულით არ კმაყოფილდებოდა, სათანადო დაზვერვის შემდეგ „''უგრძნეულად''“ ესხმოდა თავს სელჩუკებს და მუსრს ავლებდა.\n\n1116 წლის ზამთარში ტაოს ჩამოდგნენ დიდძალი სელჩუკები. დავითმა ხერხი იხმარა: ქართლის ლაშქარს მზადყოფნის საიდუმლო ბრძანება მისცა, თვითონ კი ქუთაისში წავიდა. ამით მოადუნა მტრის ყურადღება. თებერვალში, მეფის ბრძანებით, ქართლისა და მესხთა ლაშქარი კლარჯეთს შეიყარა, თვითონ დავითი შიდა სპით შეუერთდა მათ და მოულოდნელად დაესხა თავს სელჩუკებს. დავითის მოლაშქრეებმა მოსრეს მტერი, „''აღიღეს დედა-წული მათი, ცხენები, ცხოვარი, აქლემები და ყოველი ნაქონები მათი''“.\nმინი|დავით აღმაშენებელი ბრძოლისას (იისფერ სამოსში) [[ბენუა დე სენტ-მორი|ბენუა დე სენტ-მორის]] პოემაში „რომანი ტროაზე“, დაახლ. 1155–1160 წწ.\n1117 წელს დავითმა აიღო ციხე-ქალაქი გიში და შეიპყრო ასათ და შოთა გრიგოლისძენი. გიში წუქეთის საერისთაოს ცენტრი და ამასთან, ფეოდალური საგვარეულოს — გიშელების იგივე გრიგოლის ძეთა რეზიდენცია იყო. იმავე წელს დავითმა თავისი ძე დემეტრე შირვანს გაგზავნა „''სპითა ძლიერითა''“ სალაშქროდ. დემეტრემ „''ქმნნა ომნი საკვირველნი, რომლითა განკჳრნა მხილველნი და მსმენელნი''“, აიღო ციხე ქალაძორი, ურიცხვი ტყვე წამოიყვანა და დიდძალი ალაფი წამოიღო. ასე ძლევამოსილი წარუდგა უფლისწული მეფეს.\n\n1118 წლის ადრე გაზაფხულზე, ბზობას, დავითმა ნახიდურს ზატიკი (სააღდგომო ზეიმი) გადაიხადა. აქ მას მოახსენეს ამბავი თურქთა მიერ ჯავახეთში ბეშქენ ჯაყელის მოკვლის შესახებ. მიუხედავად დიდებულთა წინააღმდეგობისა, დავითმა სასწრაფოდ გაილაშქრა და რახსის (არაქსის) პირას მდგარ სელჩუკებს დაესხა თავს. „''მოსრა სიმრავლე მათი, და წამოიღო ტყვე და ალაფი ურიცხჳ''“.\n\nდიდი მნიშვნელობა ჰქონდა იმავე 1118 წელს დავითის მიერ ციხე-ქალაქ ლორის აღებას. ეს ქალაქი 1065 წლიდან კვირიკიანების დინასტიის მიერ შექმნილი ტაშირ-ძორაკერტის სამეფოს ცენტრს წარმოადგენდა. დავითმა ლორე თავისი მიმდებარე ტერიტორიით საქართველოს შემოუერთა და განსაკუთრებული სამხედრო მნიშვნელობის გამო ამირსპასალართა რეზიდენციად აქცია.\nმინიატიურა|მარცხნივ|[[აგარანი]]\nდავით აღმაშენებელმა 1118 წლის ივლისში ერთ დღეში აიღო აგარანი. „ცხოვრება მეფეთ-მეფისა დავითისა“ მოგვაგონებს, რომ იგივე აგარანის აღებას დავითის პაპა ბაგრატი სამ თვეს მოუნდა.\n\nპოლიტიკურად, ეკონომიკურად და კულტურულად ზეაღმავალი საქართველოსათვის, რომლის საშინაო და საგარეო გეგმები სულ უფრო მზარდი და მრავლისმომცველი იყო, აუცილებელი იყო ლაშქრის გამრავლებისათვის ქმედითი, გონივრული ზრუნვა. სახელმწიფოსა და მისი მეფის მიერ დასახული დიდი ამოცანების გადასაწყვეტად საკმარისი არ იყო ის ღონისძიებები რაც დავითმა თავისი მეფობის პირველ ეტაპზე სამხედრო საქმის ორგანიზაციის მიზნით გაატარა. ლაშქრის სიმრავლე განსაკუთრებით საჭირო გახდა მას შემდეგ, რაც დავითმა ზედიზედ აიღო მრავალი ციხე-ქალაქი. რა თქმა უნდა, გამუდმებულმა ბრძოლებმა ქართული ლაშქარი დაღალა და რიცხობრივადაც შეამცირა. ამასთან, მოპოვებული გამარჯვების განმტკიცების მიზნით, ლაშქრის ერთი ნაწილი „''ქალაქთა და ციხეთა შინა მდგომად და დამჭირველად''“ იქნა განწესებული.\n\nამოცანა მნიშვნელოვანი იყო — ლაშქარი ისე უნდა გამრავლებულიყო, რომ ქვეყნის ზეაღმავალი ეკონომიკის განვითარება არ შეფერხებულიყო, ე. ი. მატერიალური დოვლათის მწარმოებელი მასა არ უნდა მოწყვეტილიყო თავისი ძირითადი სამუშაოდან. საქართველოს სამეფო კარმა ლაშქრის გამრავლება არაქართული წარმოშობის მოლაშქრეთა ჩამოსახლების გზით გადაწყვიტა. არჩევანი ყივჩაყებზე შეჩერდა.\n\n==== ყივჩაყთა ჩამოსახლება ====\n\nყივჩაყები თურქული წარმოშობის ხალხი იყო. ისინი კავკასიონის ჩრდილოეთით მდინარე დონიდან მოკიდებული კასპიის ზღვის ნაპირებამდე ცხოვრობდნენ. ისინი განვითარების დაბალ საფეხურზე იდგნენ, მათში, XII საუკუნეში, ჯერ კიდევ გვაროვნული წყობილება იყო და ტომებად ცხოვრობდნენ. ისინი ცნობილი იყვნენ კარგი საბრძოლო თვისებებით, ამასთან ნების დამყოლნი და უპრეტენზიონი იყვნენ. დავით აღმაშენებელს ცოლად ჰყავდა ყივჩაყთა მთავრის ათრაქა შარაღანის ძის ასული გურანდუხტი და კარგად „''უწყოდა კეთილად ყივჩაყთა ნათესავისა სიმრავლე, წყობათა შინა სიმხნე, სისუბუქე და მიმოსვლა, სიფიცხე მიმართებისა, ადვილად დასამჭირველობა და ყოვლითურთ მომზავებლობა ნებისა თჳსისა''“.\n\nგასათვალისწინებელი იყო ისიც, რომ ყივჩაყები კიევის დიდი მთავრის ვლადიმირ მონომახის მიერ გამოდევნილი იყვნენ რუსეთიდან.\n\nარსებობს ცნობა იმის თაობაზე, რომ დავით აღმაშენებელმა ყივჩაყთა ჩამოსახლების საკითხი, მას შემდეგ რაც თვით ყივჩაყებისაგან მიიღო თანხმობა, ვლადიმირ მონომახთან შეათანხმა. მეფე თავად გაემგზავრა ოსეთს გიორგი მწიგნობართუხუცეს-ჭყონდიდელთან ერთად. მას ოსეთის მეფე-მთავრები მიეგებნენ და „''ვითარცა მონანი დადგნენ მის წინაშე''“. დავითმა დარიალის უღელტეხილი დაიკავა, მძევლები ჩამოართვა ოსებსა და ყივჩაყებს და ამგვარად შექმნა „გზა მშვიდობისა – ყივჩაყთათვის“.\n\n„გზა მშვიდობისა“, რა თქმა უნდა, მხოლოდ ყივჩაყთა ლაშქრის გადმოსაყვანად არ სჭირდებოდა დავითს. ასეთი პირობა საჭირო და აუცილებელი იყო იმ მნიშვნელოვანი კულტურული ურთიერთობისათვის რომელიც საქართველოსა თუ ამიერკავკასიისა თუ „ჩრდილოჲს“ ქვეყნებს შორის არსებობდა ამ დროს. დავითის ეს საქმიანობა — დარიალის კარების ხელში აღება, იყო არა თავდაცვის აქტი ჩრდილოეთიდან მოწოლილ მომთაბარეთა შემოსევების წინააღმდეგ, არამედ ღონისძიება შეტევისა და გავლენის მიზნით კავკასიის მთიანეთსა და ამიერკავკასიის ხალხებზე. ეს ერთი ეპოქალური ტეხილი იყო დარიალის გზის ისტორიაში. გზის ეს მშენებლობა იმ დროის საქმეა, როცა საქართველოში „კლდე-კარებსა“ და „გზაჭრილებს“ აკეთებდნენ, როცა დარიალის კარებს კი არ კეტავდნენ, არამედ ფართოდ აღებდნენ.\n\nდავითმა, მისივე ისტორიკოსის ცნობით, „''ყივჩაყნი დააყენა ადგილთა მათ მარჯუეთა დედა-წულითა მათითა''“. დავითმა საქართველოში გადმოიყვანა ყივჩაყთა 40 000 ოჯახი. დავითის ისტორიკოსი არ ასახელებს ადგილს რომელზეც ისინი დასახლდნენ, ისე კი ამბობს „ადგილთა მათ მარჯუეთა“ დააყენაო. საფუძვლიანი უნდა იყოს ვარაუდი, რომ ყივჩაყების დასასახლებლად გამოყენებული იყო უმთავრესად ის ადგილები რომლებიც ჯერ არაბთა, ხოლო შემდეგ სელჩუკთა მძლავრობის დროს დაცარიელდა. ყივჩაყთა სწრაფი გაქრისტიანება და მათი შერწყმა ადგილობრივ ქართულ მოსახლეობასთან საქართველოს სამეფო კარის ინტერესებში იყო, ამიტომ, რა თქმა უნდა, ისინი ქართულ ტერიტორიაზე დაასახლეს.\n\nდავითმა ყივჩაყები რაზმებად („გუარად-გუარად“) დაყო და დაუნიშნა სპასალარნი და მმართებელნი, ამასთან, უზრუნველყო ისინი საჭურვლითა და ცხენებით.\nყივჩაყები სწრაფად ასიმილირდნენ ქართველებში. უპირველესად, ისინი ქრისტიანდებოდნენ: „''უმრავლესნი ქრისტიანე იქმნებოდეს დღითიდღე და სიმრავლე ურიცხჳ შეეძინებოდა ქრისტესა''“.\n\nამათ გარდა დავითს 5 000 კაცი მონა-სპაში ჰყავდა — „''ყოველი ქრისტიანე ქმნულნი, მისანდონი და გამოცდილნი სიმხნითა''“. ამგვარად დავითს ყოველი შემთხვევისათვის მზად ჰყავდა 45 000 გაწვრთნილი ცხენოსანი მოლაშქრე, ხოლო საჭირო შემთხვევაში მეფეს შეეძლო შეეყარა „''თვისისა სამეფოსა სპანი, რჩეულნი და მოკაზმულნი, ცხენკეთილნი და პირშეუქცეველნი''“.\n\nყივჩაყები თავიანთი ოჯახებითურთ იქნენ გადმოსახლებული. ამასთან, თითოეული ოჯახის ფეოდალური ვალდებულება იყო თითო მოლაშქრე მუდმივად მიეცა ქვეყნისათვის. ყივჩაყებს მეომრისათვის ყველა საჭირო ატრიბუტთან ერთად მიეცათ მიწა, ბუნებრივია, რომ ამ გზით შექმნილი ჯარი ჩვეულებრივი დაქირავებული გვარდია არ იყო, იგი არსებითად განსხვავდებოდა ისეთი დაქირავებული ჯარისგან როგორიც როქის სპა იყო. ყივჩაყები უშუალოდ ჩაებნენ ფეოდალური საქართველოს ცხოვრებაში, მათი განსხვავება ქართველი გლეხებისაგან სახელმწიფოსადმი ვალდებულება-დამოკიდებულებაში უნდა გამოხატულიყო, კერძოდ, ყივჩაყთა ვალდებულება მხოლოდ სამხედრო სამსახურში უნდა ყოფილიყო. სხვა მხრივ კი ყივჩაყი მოსახლეობა ალბათ თავისუფალი იყო. არ არის გამორიცხული ისიც, რომ სამხედრო სამსახური ბეგარის სახით დაწესებულიყო.\n\nყივჩაყთა გადმოყვანისათვის ქმედითი ღონისძიებების გატარება დავითმა 1118 წლის მეორე ნახევარში დაიწყო (ლორისა და აგარანის აღების შემდეგ) და უნდა ვიფიქროთ, რომ 1119 წელს მთლიანად მოაგვარა ეს საქმე (დაასრულა ყივჩაყთა ჩამოსახლება). იმავე 1119 წელს ჩაატარა ძირითადი საწვრთნელი სამუშაო.\n\nამგვარად, 1118-1119 წლებში ძირითადად გადაწყდა მუდმივი ლაშქრის შექმნის პრობლემა, ამ ლაშქრის მნიშვნელოვან ნაწილს შეადგენდნენ ყივჩაყები. დავითის ისტორიკოსის მიხედვით ისინი 40 000 იყვნენ. მათ გარდა მუდმივ ლაშქარში, როგორც დასტურდება, ქართველებიც იყვნენ.\n\n==== ბრძოლები თურქ-სელჩუკების განსადევნად ====\nსელჩუკები როგორც კი მეფეს შორს დაიგულებდნენ (მათი მსტოვრების მონაცემების მიხედვით), დასაზამთრებლად ჩამოდგებოდნენ ხოლმე. 1120 წლის თებერვალში დავითი ჯერ გეგუთში წავიდა იქიდან კი ხუფათს გადავიდა, სელჩუკებმა „''სცნეს რა სიშორე მისი ჩამოდგეს ბოტორას, დიდნი ფრიად, და დაიზამთრეს''“. მეფეს მხედველობიდან არ გამოჰპარვია მტრის მოქმედება, სწრაფად „გარდამოიფრინვა“, 14 თებერვალს დაესხა თავს და ერთიანად გაავლო მუსრი, თანაც ქართველებმა დიდძალი ტყვე და ალაფი იგდეს ხელთ.\n\nშემდეგ დავითმა შირვანის ქალაქი ყაბალა აიღო, გამობრუნდა ქართლში, სწრაფად შეკრიბა ლაშქარი, ჩავიდა შირვანს, „''მაისსა შჳდსა არბია ლიჟათათ''“ ვიდრე ქურდევანამდე და ხიშტალანთამდე. 1120 წლის ნოემბერში დავითის ლაშქარმა „მოსრნა და იავარყვნა“ სელჩუკები აშორნიას და სევგელამეჯს. დავითის ისტორიკოსი გადმოგვცემს რა სელჩუკთა ამ მწარე მარცხის შესახებ, აღნიშნავს, რომ დავითმა მტერს „არა დაუტევა მოტირალი კარავთა მათთა“.\n\n1120-21 წლების ზამთარში დავითი ჩავიდა „''აფხაზეთს ბიჭჳნტამდე და განაგნა საქმენი მანდაურნი''“. ისტორიკოსი განმარტავს თუ რას ნიშნავს „განაგნა საქმენი“. მეფემ წყალობის ღირსი შეიწყალა, ხოლო „შემცოდენი“ შეიპყრო და „წუართნა“.\n\nდავითის სიშორით ისარგებლეს სელჩუკებმა და მშვიდად ჩამოდგნენ მტკვრის პირს. როგორც მემატიანე გადმოგვცემს, მაშინ დიდი თოვლი ყოფილა, როცა დავითმა გადაათხრევინა ლიხის მთა, თოვლის სიმაღლე „სამი მჴარი“ ყოფილა. მეფეს ჯარი მზადყოფნაში დახვდა. 1121 წლის მარტში დავითი დაესხა ხუნანს და ისე გაანადგურა მტერი, რომ აღარავინ დარჩა „მთხრობი ამბისა“.\n\nდავითი ყივჩაღთა რაზმით ადიდებულ მტკვარზე გადავიდა და 1121 წლის ივნისში დაარბია ბარდავის საზამთრო საძოვრებზე დაბანაკებული სელჩუკები. როგორც აშკარად ჩანს, დავითი სელჩუკებს უსპობდა საარსებო წყაროებს და მიერეკებოდა საქართველოდან.\n\nსაქართველოს სამეფო კარის მიერ გატარებულმა ღონისძიებებმა ქვეყანა გაამაგრა და გააძლიერა. სამეფო ხელისუფლების ავტორიტეტი განუზომლად გაიზარდა. დავით აღმაშენებელმა ქვეყნის ცხოვრების ყველა მხარე თავის ძალაუფლებას დაუმორჩილა და ხელისუფლების სრული კონცენტრირება მოახდინა: საქართველოს მეფე თვითმპყრობელი გახდა.\n\n==== დიდგორის ბრძოლა ====\n\nგაუთავებელმა მარცხმა მაჰმადიანები ძალიან გაამწარა. ისინი კარგად ხედავდნენ, რომ მათ ბატონობას მალე თბილისშიც მოეღებოდა ბოლო და გადაწყვიტეს ერთიანი ძალით კვლავ შეეტიათ საქართველოსათვის. ამისათვის  სპარსეთში (ისპაჰანში) მჯდომმა სელჩუკთა სულთ„ანმა \n\nმაჰმადიანებმა უზარმაზარ კოალიციურ ლაშქარს მოუყარეს თავი, რომლის რაოდენობაც 300 000-ს აღემატებოდა. დავით აღმაშენებლის სამხედრო ძალის რაოდენობა, სომეხი ისტორიკოსის, მათეოს ურჰაეცის ცნობით, შეადგენდა 40 000 ქართველს, 15 000 ყივჩაყს, 500 ოსსა და 100 ფრანგ (ევროპელ) ჯვაროსანს.\nმინიატიურა|მარჯვნივ|მემორიალი დიდგორის ბრძოლის ადგილას.\nდავითმა აქ გამოავლინა დიდი მხედართმთავრული და სტრატეგიული ნიჭი. მან მარჯვედ შემოიტყუა მოწინააღმდეგის უზარმაზარი არმია დიდგორის ვიწრო ხეობაში, სადაც მტერს თავისი რიცხობრივი უპირატესობის გამოყენება აღარ შეეძლო.\n\nმოწინააღმდეგეები დიდგორის ველზე 12 აგვისტოს შეებრძოლნენ ერთმანეთს. ფრანგი მემატიანე გოტიე გადმოგვცემს დავითის მოწოდებას ჯარისადმი ბრძოლის დაწყების წინ:  კარგად იცოდა რა მთელი ქვეყნისათვის ამ ბრძოლის გადამწყვეტი მნიშვნელობა, დავით აღმაშენებელმა სამხედრო თავგანწირვის სასტიკ ღონისძიებებს მიმართა: მან უკანდასახევი გზები ჩუხერგა ქართულ ლაშქარს.\n\nპირველივე შეტაკებისთანავე იძლია მტრის ურიცხვი მხედრობა. დავითის ისტორიკოსის სიტყვით, მეფე დავითმა და მისმა ჯარმა \n\nმაჰმადიანთა ლაშქარი სასტიკად დამარცხდა. გაქცეულ მტერს ქართველებმა დიდ მანძილზე სდიეს. მტრის მხოლოდ მცირე ნაწილმა გააღწია სამშვიდობოს. თვით ილღაზი, ჯარის სარდალი, ძლივს გადაურჩა ბრძოლის ველზე სიკვდილს და თავში მძიმედ დაჭრილი გაბრუნდა უკან.\n\nამ გამარჯვებამ დიდი გამოხმაურება ჰპოვა მახლობელ აღმოსავლეთსა და ევროპაში. ამ ბრძოლის შესახებ წერდნენ ევროპელი, სომეხი თუ არაბი ისტორიკოსები. ჯვაროსნები დავითს როგორც მოკავშირეს ისე უყურებდნენ და მისგან დახმარებასაც კი ელოდნენ.\n\n==== თბილისის შემოერთება ====\n\n1121 წლის მიწურულს დავითმა თბილისს ალყა შემოარტყა. ქალაქმა წინააღმდეგობა სცადა, მაგრამ ქართველთა სამხედრო დარტყმები იმდენად ძლიერი იყო, რომ ბრძოლის გაგრძელებას აზრი არ ჰქონდა. ალყამ მოსახლეობაც მძიმე დღეში ჩააგდო. თბილისის მმართველებმა მეფესთან მოლაპარაკების გამართვა გადაწყვიტეს — მათ ელჩები მიუგზავნეს დავითს და ზავი ითხოვეს, მაგრამ მეფის გადაწყვეტილება ურყევი იყო — თბილისი ცენტრალურ ხელისუფლებას უნდა დამორჩილებოდა და ამიტომაც, დავითმა ელჩებთან მოლაპარაკებაზე უარი განაცხადა. 1122 წლის თებერვლის შუა რიცხვებში ქართულმა ჯარმა გადამწყვეტი იერიში მიიტანა და აიღო ქალაქი. დავით აღმაშენებელმა მოსახლეობის მიმართ დიდი სიმკაცრე გამოიჩინა — ბევრი დახოცა, ხუთასი კაცი წვეტიან სარზე წამოაცვა და წამებით მოკლა. რამდენიმე დღეში ქალაქში წესრიგი დაამყარა და ყოველგვარი ძალადობა აღკვეთა. \n\nდიდგორის ბრძოლის დამთავრებისა და თბილისის აღების შემდეგ, ფაქტობრივად, დასრულდა საქართველოს სამეფოს მიერ წარმოებული ქვეყნის შემომტკიცების პროცესი, ამიერიდან თბილისი სამეფო ქალაქი გახდა. მიუხედავად იმისა, რომ თბილისმა დამოუკიდებლობა დაკარგა, ერთხანს თვითმმართველობა ისევ შეინარჩუნა.\nფრიად საგულისხმო ცნობა მოეპოვება დავითის ისტორიკოსს ახლადშემოერთებული თბილისის შესახებ: „ქალაქი ტფილისი იყო, ოდეს ჯერეთ არა სრულიად შემოყენებულ იყო უღელსა ქუეშე მორჩილებისასა, ვითარცა აწ“.\n\n1122 წელს თბილისის მოქალაქეთა ამბოხებას ჰქონდა ადგილი, რომელიც ხან ქრებოდა ხან ახალი ძალით ძლიერდებოდა. ადგილი ჰქონდა მოსახლეობის ხოცა-ჟლეტას, ქვეყანა სავსე იყო „სისხლითა ქრისტიანეთათა“ და „ესრეთ ისვროდა ქვეყანა მრავალჟამ“. დავით აღმაშენებელმა ეს ამბოხებაც ძლევამოსილად ჩააქრო და თბილისი სრულ მორჩილებაში მოიყვანა.\n\nთუ თბილისისათვის ბრძოლას პირობითად ორ პერიოდად დავყოფთ, მაშინ პირველი პერიოდია 1120-1122 წლები — თბილისის მოქალაქეთა მიერ დავითის უფლებების აღიარება, ქალაქში შიჰნის გაგზავნა და ხარკის დაწესება, დიდგორის ბრძოლა, თბილისის აღება (თვითმმართველობის დატოვებით); მეორე პერიოდია 1123 წლიდან, როცა თბილისში თვითმმართველობა გაუქმდა და „სრულიად შემოყენებული იყო უღელსა ქუეშე მორჩილებისასა“. ამ დროიდან საქართველოს სატახტო ქალაქად კვლავ თბილისი იქცა.\n\nარაბთა ბატონობამ მნიშვნელოვნად შეცვალა თბილისის ეთნიკური სურათი: ქალაქში ქართველებთან ერთად ცხოვრობდნენ სომხები, არაბები, ებრაელები და სხვა ეროვნების წარმომადგენლები. თბილისი რელიგიური კუთხითაც ჭრელი ქალაქი იყო: მართლმადიდებელი ქრისტიანები, მუსლიმები, მონოფიზიტი სომხები, იუდეველები გვერდიგვერდ ცხოვრობდნენ. არაბი ავტორები მოგვითხრობენ, რომ მეფეს თბილისის მცხოვრებნი იმ წლის გადასახადისაგან გაუთავისუფლებია, ამასთანავე, უბრძანებია არავის დაეკლა ღორი მუსლიმთა უბანში. ქრისტიანებსა და იუდეველებს აეკრძალათ მუსლიმთა კუთვნილ „ისმაილის“ აბანოში შესვლა. ასეთივე უფლებები ჰქონდათ სომხებსა და ებრაელებს. გადასახადის თვალსაზრისით კი ებრაელები და მუსლიმები ქართველებზე ნაკლებს იხდიდნენ.\n\n==== დმანისის შემოერთება ====\n\nმინიატიურა|მარცხნივ|დმანისის სიონი და ნაქალაქარი\nდიდგორის ბრძოლაში მუსლიმური კოალიციის შეკრებაში დმანისელმა დიდვაჭრებმა და წარჩინებულებმა გადამწყვეტი როლი ითამაშეს. მართალია, დმანისი თავისი მასშტაბებით თბილისს ჩამოუვარდებოდა, მაგრამ მასაც ამირა განაგებდა და დამოუკიდებელ პოლიტიკას აწარმოებდა. ქართული მიწა-წყლიდან ეს იყო ბოლო ქალაქი, რომელიც ჯერ კიდევ არ იყო ერთიანი ქართული მონარქიის საზღვრებში მოქცეული.\n\n1123 წლის ზაფხულში, შირვანში ლაშქრობის შემდეგ, დავით აღმაშენებელი დასავლეთ საქართველოში გადავიდა და მცირე ხანს დაასვენა ლაშქარი. მემატიანის თქმით, მეფეს შემოდგომა გეგუთში გაუტარებია, 1124 წლის მარტში კი დავითი ქართლში გადმოვიდა და დმანისზე გაილაშქრა. როგორც ჩანს, დასავლეთ საქართველოში ყოფნისას მეფე საგანგებოდ ამზადებდა დმანისის შემოერთების ოპერაციას. ასეთი მნიშვნელოვანი ქალაქის დაუფლება ადვილი არ იყო და ამისათვის წინასწარი სამზადისიც ჩატარდებოდა.\n\n1124 წლის მარტში დავით აღმაშენებელმა დმანისი აიღო. მემატიანე მშრალად მიუთითებს — „აიღო ქალაქი დმანისი“. როგორც ჩანს, ქალაქის დასაუფლებლად დიდი ბრძოლები არ გამართულა. შესაძლებელია, ყოველმხრივ შევიწროებულ დმანისელებს თავიანთი ნებითაც ეღიარებინათ ერთიანი საქართველოს მეფის უზენაესობა.\n\n=== შირვანისა და ანისის შემოერთება ===\n\nდავითის ისტორიკოსის ცნობით თბილისის აღების მეორე წელს ე. ი. 1123 წელს თურქთა სულთანი მაჰმუდი მოვიდა შირვანს, რომელიც საქართველოს მეფის ყმადნაფიცი ქვეყანა იყო. სულთანმა აიღო ქალაქი შამახია, შირვანშაჰი კი შეიპყრო, თანაც საგანგებო ელჩის ხელით დავითს წერილი გაუგზავნა: „''შენ ტყეთა მეფე ხარ და ვერა ოდეს გამოხვალ ველთა; ხოლო მე ესე-რა შარვანშა შევიპყარ ჴელთა და ხარაჯასა ვითხოვ; შენ თუ გენებოს, ძღუენი ჯეროვანი გამოგზავნე და თუ გინდა სამალავად გამოვედ და მნახე''“.\n\nკადნიერ სულთანს სათანადო პასუხი უნდა მიეღო. დავითმა სასწრაფოდ შეკრიბა 50 000 კაცი და საბრძოლოდ მოემზადა. როგორც კი ეს ამბავი შეიტყო სულთანმა, შეშინებული აიყარა და „ფრიად რამე სიმდაბლით არა სულტნურად“ ითხოვა „გზა სამლტოლვარო“. სულთანის დასახსნელად რანის ათაბაგი აღსუნღული მოადგა შამახიას და ბრძოლა გაუმართა ქართველებს, მაგრამ სასტიკად დამარცხდა. ამის შემდეგ სულთანი ღამით გაიპარა „სოფლად თაჳსად“. შირვანიდან სელჩუკთა განსადევნად ბრძოლა ამით არ დამთავრებულა. 1 თვის შემდეგ, 1123 წლის ივნისში, დავითი ისევ ლაშქრობს შირვანზე. მან „აღიღო გულისტანი, სახლი თავადი შარვანისა, სიცხეთა მათ საშინელთა, მოირთო შარვანი და აღავსნა კეთილითა ყოველნი მორჩილნი ბრძანებათა მისთანა“.\n\nდავით აღმაშენებლის ბრძოლებს მეტად დიდი მნიშვნელობა ჰქონდა როგორც საქართველოს, ასევე, განსაკუთრებით, შირვანისათვის. ქართველებისა და შირვანელების ერთობლივმა ბრძოლამ უზრუნველყო შირვანის დამოუკიდებლობა სელჩუკიან დამპყრობელთაგან. ამიერიდან საქართველო და შირვანი უფრო მჭიდროდ დაუკავშირდნენ ერთმანეთს.\n\n1124 წლის აპრილში დავითმა დაიკავა „შარვანისა ციხენი ღასანნი და ხოზაონდი და მიმდგომი მათი ქვეყანა“, მაისში „აღიხუნა ციხენი სომხითისანი: გაგნი, ტერონაკალი, ქავაზინნი, ნორბედი, მანასგომნი და ტალინჯაქარი“.\n\n1124 წელი საქართველოს დიდ გამარჯვებათა წელი იყო. დავითმა ამავე წლის ივნისში, როგორც მისი მემატიანე გადმოგვცემს, „წარემართა ლაშქრითა, განვლო ჯავახეთი, კოლა, კარნიფორა, ბასიანნი სპერმამდის და რაც პოვა თურქმანნი მოსრა და ტყუე ყო“.\n\nძლიერი საქართველოს სამეფო დიდგორის ბრძოლასა და შემდგომ მოპოვებული წარმატებების წყალობით იწყებს აქტიურ მოქმედებას მეზობელი სომხეთის  ყოფილი სამეფოების ტერიტორიების სელჩუკი დამპყრობლებისაგან გათავისუფლებისათვის. დავითის ისტორიკოსი საოცარი სიზუსტით გადმოგვცემს ანისის თავკაცების მისიის შესახებ. „და აგვისტოსა ოცსა მივიდეს მწიგნობარნი ანელთა თავადთანი და მოახსენეს მოცემა ქალაქისა“. მემატიანის თანამიმდევრულობაში ეჭვის შეტანა შეუძლებელია. როგორც „ცხოვრება მეფეთ მეფისა დავითისიდან“ ჩანს, ანელი თავადები დავითს ეახლნენ დმანისის აღების (1124 წლის მარტი), სომხეთის ციხეთა დაკავების (1124 წლის აპრილი), ჯავახეთიდან ბასიანამდე დავითის მიერ ჩატარებული ექსპედიციის (1124 წლის ივნისი) შემდეგ, აგვისტოს თვეში. სრულიად უეჭველია დავითის ისტორიკოსის ცნობა იმის შესახებ, რომ ანელი თავადები საქართველოს მეფეს ეახლნენ 1124 წლის აგვისტოში. ამ თარიღის მართებულობას ამაგრებს სომეხი ისტორიკოსი მათე ურჰაელი, რომელიც ხაზგასმით აღნიშნავს „''კუალ სომეხთა წელთაღრიცხვის 573 (1124) წელს ქართველთა მეფე დავითმა მოახდინა სპარსთა ჯარების სასტიკი ჟლეტა, თითქმის 20 000 კაცი მოსპო და აიღო სომეხთა სატახტო ქალაქი ანი, რომელიც სამოც წელს იმყოფებოდა ტყვეობაში''“. ამრიგად, დავითის ისტორიკოსისა და ურჰაეცის ცნობებით სრულიად ნათელია, რომ მეფემ ანისი 1124 წელს აიღო.\n\nროგორც ჩანს, სომეხმა თავკაცებმა დავითი მიიწვიეს ანისიდან მუსლიმანთა განსადევნად და ქალაქის გასათავისუფლებლად. ქალაქი ანისი მახლობელი აღმოსავლეთის მნიშვნელოვანი ეკონომიკური ცენტრი იყო, ამ პერიოდში ქალაქს ფლობდა აბულ-ასვარი, რომელმაც 1118 წელს მამამისი მანუჩარი შეცვალა.\nმინიატიურა|მარცხნივ|ანისის ნაქალაქარი\nაბულ-ასვარი ძალზე ავიწროებდა ქალაქის მოსახლეობას, უდიერად ეპყრობოდა მათ სარწმუნოებას. ვარდან ბარძბერდეცი გადმოგვცემს, რომ მან ქალაქ ხლათიდან ჩამოიტანა ვერცხლისაგან გამოჭედილი უზარმაზარი ნალი (ნახევარმთვარე) და სომხური ეკლესიის გუმბათზე დაადგმევინა. ამასთან, აგრესიულმა მფლობელმა გადაწყვიტა ანისი 60 000 დინარად ქალაქ კარის ამირასათვის (იგი სელჩუკი იყო) მიეყიდა. ბუნებრივია, აბულასვარის ამგვარმა მოქმედებამ ანისის მოსახლეობის დიდი გულისწყრომა გამოიწვია. ანელებმა გადაწყვიტეს დახმარებისათვის მიემართათ საქართველოს მეფისათვის. სომეხი ისტორიკოსი სამუელ ანელის ცნობით ანისისა და შირაკის ოლქის მცხოვრებლებმა გადაწყვიტეს გამოსავალი ეპოვათ იმით, რომ თხოვნის ხელი გაეწოდათ ქართლის მეფის დავითისთვის, მათ უღალატეს აბულსუვარ მანუჩეს ძეს, რომელიც ფლობდა ქალაქს მამის სიკვდილის შემდეგ და გაუღეს რა ქალაქის კარი შემოუშვეს შიგნით ის მეფე დავითი.\nდავითი თანაგრძნობით შეხვდა ანელ თავადთა თხოვნას, სასწრაფოდ გააგზავნა „წიგნები წვევისა“, სამ დღეში 60 000 მხედარი შეკრიბა და ანისისკენ გაემართა.\nდავითმა „''მესამესა დღესა აიღო ქალაქი ანისი და ციხენი მისნი უჭირველად და სოფელნი და ქვეყანანი მიმდგომნი ანისისანი.''“ ისტორიკოსები ერთხმად აღნიშნავენ, რომ „უჭირველად“ მოხდა ანისის აღება. სამუელ ანელი აღნიშნავს, რომ „''ერთ სულსაც არ მოსვლია სისხლის ზიანი''“. დავითს მანუჩეს შვილები ანისიდან გაუძევებია, თბილისს გაუგზავნია.\n\nსაქართველოს მეფემ ანისის მიზგითად ქცეული ტაძარი გაათავისუფლა. ტაძრის აღმშენებელი ბერძენთა დედოფალი კატრონიკე იქვე იყო დაკრძალული. დავითმა კათალიკოსთან და ეპისკოპოსებთან ერთად მიცვალებულს წესი აუგო და საფლავს სამგზის ჩასძახა „''გიხაროდეს შენ წმინდაო დედოფალო რამეთუ იხსნა ღმერთმა საყდარი შენი უსჯულოთა ხელთაგან.''“\n\nდავითმა ანისი და მისი მიმდგომი ქვეყანა საქართველოს სამეფოს შემოუერთა და მცველებად მესხი აზნაურები დატოვა. ვარდან ბაზბერდეცის მიხედვით, მეფემ ანისის გამგებლად ქართველი დიდებულები აბულეთი და მისი შვილი ივანე დატოვა, შემდეგ დავითმა დაიპყრო ვანანდისა და არარატის პროვინციაში მდებარე ოლქები, რომლებიც ერთ დროს სომეხ მეფეებს კვირიკესა და აბასს ეკუთვნოდათ, აგრეთვე ქვეყნები კასპიის ზღვამდე ხაბანდა დიდი სომხეთის აცახის პროვინციაში და სხვა.\n330პქ|მინიატიურა|მარჯვნივ|საქართველოს სამეფო 1125 წლისათვის, დავით აღმაშენებლის მმართველობის დასასრულს.\nსომხეთის საკითხის მოწესრიგების შემდეგ დავითი კვლავ შირვანს დაუბრუნდა. 1124 წლის შემოდგომაზე ილაშქრა შირვანზე, „აღიღო ქალაქი შამახია და ციხე ბირიტი, სრულად ყოველი შარვანი“, ე. ი. დავითს შირვანი მთლიანად გაუთავისუფლებია სელჩუკებისაგან, თანაც ციხეებსა და ქალაქებში თავისი მოლაშქრეები ჩაუყენებია. დავითის ისტორიკოსი მიუთითებს, რომ ეს მოლაშქრეები იყვნენ ჰერნი და კახნი. შირვანის ზედამხედველობა და გამგებლობა დაევალა სიმონ ჭყონდიდელ-მწიგნობართუხუცესსა და ბედიელ-ალავერდელს, რომელიც გიორგი ჭყონდიდელ-მწიგნობართუხუცესის დისწული იყო, მისივე მსგავსი, „კაცი ყოვლითურთ სრული და ბრძენი“. მემატიანე კმაყოფილებით წერს, რომ „განაგო მეფემან ყოველი საქმე შარვანისა, აღავსნა კეთილითა და საბოძვარითა ქურდნი, ლეკნი და თარაზნი“. აქედან მოკიდებული დავითი ატარებდა შირვანშაჰის ტიტულსაც.\n\nანისის სამეფოს მსგავსად შირვანის სელჩუკებისაგან განთავისუფლება დიდგორის ბრძოლის ერთ-ერთი შედეგი იყო. დავითის მიერ მოპოვებულმა დიდმა წარმატებებმა და ამიერკავკასიიდან სელჩუკების განდევნამ გააფართოვა საქართველოს სამეფოს პოლიტიკური საზღვრები ნიკოფსიიდან (ადგილი თანამედროვე სოჭსა და ტუაფსეს შორის) დარუბანდამდე (დერბენტამდე) და ოვსეთიდან არეგაწამდე (სომხეთში). განუზომლად გაიზარდა საქართველოს საერთაშორისო მნიშვნელობა. საქართველო უძლეველ ქვეყნად მიიჩნიეს იმდროინდელმა მახლობელი აღმოსავლეთის მუსლიმანურმა სახელმწიფოებმა. „რამეთუ თჳთ სულტანი მუნ, სადა იყო, ძრწოდა შიშისაგან მისისა და არცაღა თჳთ ძუელად ქონებულთა ქალაქთა და ქუეყანათა ჰგონებდა თჳსად ქონებად, არამედ რაოდენცა შორს იყო, ეგრეცა ეოცებოდა მძინარესა შიში და მღჳძარესა სიკუდილი“. საქართველოს მეფე უხვ ძღვენს იღებდა სულტნისაგან, რომელიც ეძიებდა „მშვიდობასა და სიყვარულსა და ყივჩაყთაგან არა რბევასა“.\n\n=== საფინანსო ღონისძიებები ===\nXII საუკუნის პირველი მეოთხედის საქართველოს ეკონომიურად დაწინაურების საქმეში თავისი როლი შეასრულა ფულის რეფორმამ. X საუკუნის დამლევს საქართველომ მჭიდრო ურთიერთობა დაამყარა ბიზანტიასთან, ამან კი თავისი ასახვა ჰპოვა ქართული მონეტის განვითარებაში. მონეტაზე გაქრა მუსლიმანური ნიშნები და მისი ადგილი დაიკავა ქრისტიანულმა ემბლემამ — ჯვარმა ან კიდევ ღვთისმშობლის გამოსახულებამ. ძირითადი წარწერები ქართულია და შეიცავს არა მარტო მეფეთა სახელებს, არამედ მათ ბიზანტიურ ტიტულებსაც. ხაზგასმულია ის გარემოებაც, რომ იმდროინდელი მონეტა მხოლოდ ვერცხლისაა, ასეთებია, მაგალითად, დავით კურაპალატის, ბაგრატ IV-ის, გიორგი II-ის, დავით აღმაშენებლის მონეტები.\n\nდავით კურაპალატის მიერ მოჭრილ მონეტაზე გამოსახულია ჯვარი და მოთავსებულია დაქარაგმებული ასომთავრული ზედწერილი, რომელიც ასე იკითხება: „ქრისტე, შეიწყალე დავით კურაპალატი“, ხოლო ბაგრატ IV-ს მონეტაზე გამოსახულია ვლაქერნის ღვთისმშობელი და მოთავსებულია ზედწერილი: „ქრისტე, ადიდე ბაგრატ, აფხაზთა მეფე და ნოველისიმოსი“. ამისგან განსხვავდება ბაგრატ IV-ს მეორე მონეტის ზედწერილი, სადაც ბაგრატს „სევასტოსის“ ტიტული აქვს. ერთმანეთის თანამიმდევრობით ჩნდება ტიტულები ნოველისიმოსი, სევასტოსი, კესაროსი.\n\nამ პერიოდის მონეტათა უმრავლესობაზე გამოსახულია ვლაქერნის ღვთისმშობელი. ასეთი ტიპის მონეტების უკანასკნელი მომჭრელია დავით აღმაშენებელი.\n\nXI-XII საუკუნეების ქართული მონეტები შემდეგ ცვლილებებს განიცდიან:\n# კლებულობს წონა, თუ დავით კურაპალატის მონეტა 3,5 გრამს იწონიდა, ბაგრატ IV-ს 1,56 გრამია, ხოლო დავით აღმაშენებლის მონეტის წონა 0,51-0,87 გრამს შეადგენს.\n# იცვლება წარწერები როგორც მეფფეთა ტიტულებისა ასევე ვლაქერნის ღვთისმშობლის გამოსახულების წარწერისაც. ასე მაგალითად, თუ ბაგრატ IV-ს მონეტაზე ხელაპყრობილი ღვთისმშობლის გამოსახულების ირგვლივ წარწერილია „HAGIA QEOTOKOC“, ე. ი. „წმინდა ღვთისმშობელი“, გიორგი II-ს მიერ მოჭრილ მონეტაზე წერია „M-PQBLAXEPNITIKA“, ე. ი. „დედა ღვთისა ვლაქერნის“.\n# გამოსახულება თანდათან უარესდება და უხეშდება.\n\nXII საუკუნის პირველი მეოთხედის საქართველოს ხაზინა მდიდარი იყო. დავითის წინამორბედ მეფეებს ურთიერთობა ჰქონდათ ბიზანტიასთან. ეს ურთიერთობა იმდენად მჭიდრო იყო, რომ ქართული ფული იჭრებოდა ბიზანტიურის მიბაძვით, რაც მისი ფორმისა და ნაწილობრივ, წარწერების შინაარსიდან ჩანს. თვით ბიზანტიურ მონეტებს საქართველოში ფართო მიმოქცევა ჰქონია. ასე მაგალითად, დავით აღმაშენებელი თავის „ანდერძში“ აღნიშნავს: „ხოლო დრაჰკანი კონსტანტი ცუატა (ს) და ჩემნი ლალნი და თუალ-მარგალიტნი, ხახულის ღვთისმშობლისადა შემიწირავს, ხოლო დუკატი და პოტინატი (ბოტინატი) ატენისა საჭურჭლისა, იგიცა ჩემისა სისხლითა მოგებული, თუ ელეოდეს მეფე დემიტრე ყოველი მისცეს მოძღვარსა ჩემსა“.\n\nXII საუკუნის ქართულ ფულზე შეიძლება ვიმსჯელოთ, ძირითადად, იმ ნუმიზმატიკური მასალების საფუძველზე, რომლებიც დღესდღეობით ჩვენს ხელთ არის, თუმცა უნდა აღინიშნოს, რომ ეს ფაქტობრივი მასალა ძალზე მცირე ოდენობითაა შემორჩენილი.\n\nდავით აღმაშენებლის მიერ გატარებული ფულის რეფორმის შესახებ ძვირფას ცნობებს იძლევა არაბი ისტორიკოსი ალ-ფარიკი, რომელიც ამბობს: დავითმა მოჭრა ფული, რომლის ერთ მხარეზე ეწერა ხალიფას და სულთნის სახელები, მეორეზე — ალაჰისა და მოციქულის (მუჰამედის), ხოლო კიდეზე თვით მისი — დავითის სახელიო.\n220px|მინიატიურა|მარცხნივ|დავით აღმაშენებლის მიერ მოჭრილი მონეტა ვლაქერნის ღვთისმშობლის გამოსახულებით, პირველი ემისია.<ref></ref>\n220px|მინიატიურა|მარცხნივ|დავით აღმაშენებლის მიერ მოჭრილი მონეტა ვლაქერნის ღვთისმშობლის გამოსახულებით, მეორე ემისია.<ref></ref>\nდავითმა გააგრძელა ვლაქერნის გამოსახულებიანი მონეტების მოჭრა და მანვე დაუსვა წერტილი ამ ტიპის ფულის შემდგომ წარმოებას. ბაგრატ IV-ისა და გიორგი II-ის მონეტებთან შედარებით, ვლაქერნის გამოსახულება აქ გაუხეშებულია. დავით არმაშენებლის მონეტის წონა დავით კურაპალატის მონეტის წონასთან შედარებით ერთი მეხუთედით ნაკლებია, წონის დაკლება თანდათანობით ხდებოდა და სხვადასხვა მიზეზით იყო გამოწვეული. აღსანიშნავია, რომ მონეტების გაუარესება მხოლოდ საქართველოსთვის არაა დამახასიათებელი. მსგავს პროცესებს ადგილი ჰქონდა ახლო აღმოსავლეთის თითქმის ყველა ქვეყანაში, რაც, სპეციალისტების აზრით, ე. წ. „ვერცხლის კრიზისის“ შედეგია. ნაწილი მეცნიერებისა მიიჩნევს, რომ ეს კრიზისი აღმოსავლურ ქვეყნებში ვერცხლის საბადოების გამოფიტვის შედეგი უნდა ყოფილიყო, ზოგი მეცნიერი კი ამ ფაქტს უკავშირებს აღმოსავლური მონეტების მასობრივ გაზიდვას დასავლეთის ქვეყნებსა და ჩრდილოეთში. მაგრამ, სამწუხაროდ, არც ერთი ვერსია „ვერცხლის კრიზისის“ გამოწვევისა დამაჯერებელი არ არის.<ref name=\"დავით IV-ის სპილენძის მონეტა\"></ref>\n\nიმდროინდელი წერილობითი წყაროები ქართული ფულის ზომისა და წონის თანდათანობით შემცირების მიზეზების შესახებ ცნობებს არ იძლევიან. „ვერცხლის კრიზისს“ შეიძლება გამოეწვია ჩვენში მონეტების წონის შემცირება, მაგრამ ეს არ უნდა იყოს არსებითი და ძირითადი, იმიტომ, რომ საქართველო XII საუკუნის პირველ მეოთხედში ეკონომიურად მომძლავრებული ქვეყანაა და ხაზინაც მდიდარი აქვს. თანაც, მონეტათა შემცირება რომ მხოლოდ „ვერცხლის კრიზისის“ ბრალი იყოს ვლაქერნის გამოსახულების კარგად ამოკვეთას რაღა დაუდგებოდა წინ. ამდენად, ე. წ. „ვერცხლის კრიზისი“ არ ყოფილა ის ძირითადი მიზეზი რამაც XI საუკუნიდან მოყოლებული ქართული მონეტების წონის დამცრობა გამოიწვია.\n\nეკონომიკურად დაწინაურებულ საქართველოში ფულის კურსი თანდათან მტკიცდებოდა. ფულის კურსის სიმტკიცე მის სამონეტო ფუნქციას დამოუკიდებელს ხდიდა მისივე წონისაგან, ე. ი. უფრო ნაკლები წონის მქონე ვერცხლის მონეტას შეიძლებოდა წინანდელი ფუნქცია შეესრულებინა.\n\nცნობილია დავითის მიერ მოჭრილი ახალი ტიპის მონეტა, რომელსაც ადრე გიორგი II-ს მიაკუთვნებდნენ. ეს მონეტა ტიპოლოგიურად არ განსხვავდება ბაგრატ IV-სა და გიორგი II-ს მიერ მოჭრილი ფულისაგან, აქედან დასკვნა: დავითი თავისი ფინანსური მოღვაწეობის პირველ ეტაპზე იმავე სქემის მიხედვით ჭრიდა ფულს, რომლითაც ბაგრატ IV და გიორგი II, შემდგომში კი მან მონეტის ტიპი შეცვალა.\n\nXII საუკუნის პოლიტიკურად და ეკონომიურად ძლიერი საქართველოსათვის დამახასიათებელია ნუმიზმატიკის „სპილენძის ხანა“. სპილენძის მონეტებს იძულებითი ვერცხლის კურსი ჰქონია. ეს მონეტები საკრედიტო ფულის ფუნქციას ასრულებდნენ.\n\nსპილენძის მონეტები, რომლებიც საქართველოდან გადიოდა, ალბათ ოქროსა და ვერცხლის ფუნქციას ასრულებდა. ამნაირი საკრედიტო მონეტების არსებობაზე იმდროინდელი არაბი მოგზაური ალ-ფარიკიც იტყობინება. ამასთან დაკავშირებით, მეტად საინტერესოა გვირგვინოსანი მხედრის გამოსახულებიანი სპილენძის მონეტა, რომელსაც ასეთი არაბული წარწერა აქვს: „მეფე მეფეთა დავით, ძე გიორგისი, მახვილი მესიისა“. ეს მონეტა პირველად ფრანგმა მეცნიერმა ლანგლუამ გამოაქვეყნა და დავით აღმაშენებელს მიაკუთვნა, მაგრამ ეს განსაზღვრა არ გაიზიარა ზოგიერთმა სპეციალისტმა, თუმცა აშკარაა, რომ აღნიშნული მონეტა დავით აღმაშენებლის მიერაა მოჭრილი, რომლისთვისაც აღნიშნული მედიდური ტიტული და ამაყი ეპითეტი მართლაც რომ მთლიანად შესაფერისი იყო.\n\nროგორც ჩანს, XI-XII საუკუნეთა მიჯნისათვის საქართველოში სამონეტო ტიპის შეცვლის პირობები შეიქმნა. ვლაქერნის ღვთისმშობლის გამოსახულებიანი მონეტის ტიპი ერთგვარ ცვლილებას განიცდის სწორედ ამ დროს, ხოლო XII საუკუნის პირველ მეოთხედში ეს სამონეტო ტიპი ძირფესვიანად იცვლება (ფაქტურა, წარწერების შინაარსი). არაბი ისტორიკოსი ალ-ფარიკი ხაზგასმით მიუთითებს, რომ სამონეტო საქმეში ცვლილება სწორედ დავით აღმაშენებელს შეუტანია. იგი აღწერს დავითის მიერ ახლადმოჭრილ ფულს, რაც ნათლად ადასტურებს, რომ მუსლიმანური ტიპის არაბულზედწერილიანი მონეტის მომჭრელი დავით აღმაშენებელი ყოფილა. \nმინი|მარჯვნივ|220px|[[ბრიტანეთის მუზეუმი|ბრიტანეთის მუზეუმში]] დაცული დავით აღმაშენებლის მონეტა, სადაც მეფე საიმპერატორო ტანსაცმლითა და მისი სრული ტიტულატურითაა გამოსახული.<ref name=\"დავით IV-ის სპილენძის მონეტა\" />\nინგლისელი მეცნიერი ლანგი, რომელიც შეეხო ქართულ ნუმიზმატიკურ ძეგლებს, საგანგებოდ შეჩერდა დავითის მიერ მოჭრილ კიდევ ერთი ტიპის სპილენძის მონეტაზე, რომელიც 1857 წლიდან ინახება ბრიტანეთის მუზეუმში და დიდხანს გამოუქვეყნებელი იყო. ეს უნიკალური მონეტა ლანგმა გამოაქვეყნა სათანადო კომენტარებით.<ref name=\"დავით IV-ის სპილენძის მონეტა\" /> ამ მონეტაში ჩანს ბიზანტიური და ქართული იკონოგრაფიის შერწყმა. მონეტის შუბლზე დავითის გამოსახულებაა მოთავსებული. მეფე წვერებიანია, დამშვენებულია საიმპერატორო გვირგვინით — სტემით, მას ერთ ხელში უპყრია კვერთხი, მეორეში — სფერო. გამოსახულების მარცხენა მხარეს მოთავსებულია ასომთავრული წარწერა „ႣႧ“ (დთ — დავით), ხოლო მარჯვნივ — „ႫႴ“ (მეფე). მონეტის ზურგის ცენტრში ჯვარია მოთავსებული ჩარჩოში. ირგვლივ ასომთავრული წარწერაა (ქარაგმით): „ქრისტე, დავით მეფე აფხაზთა, ქართველთა, რანთა, კახთა და სომეხთა“.<ref name=\"დავით IV-ის სპილენძის მონეტა\" /> მონეტა შეიცავს დავით აღმაშენებლის პორტრეტსა და მის სრულ სამეფო ტიტულს, რომელიც ეხმიანება XII საუკუნის პირველი მეოთხედის საქართველოს პოლიტიკურ ძლიერებას. აღნიშნული მონეტა ნათლად მეტყველებს დავითის ფინანსური მოღვაწეობის მრავალფეროვნებაზე და ახალ ტიპს წარმოადგენს დავითის მიერ მოჭრილ ფულთა შორის. მონეტის შინაარსის ანალიზი (დავითის სომეხთა მეფედ მოხსენიება და სხვ.) ადასტურებს, რომ იგი XII საუკუნის 20-იან წლებს განეკუთვნება.\n\nნათელია, რომ საქართველოს მძლავრმა და ზეაღმავალმა ეკონომიკურმა პოტენციალმა არსებული ფულის საფუძვლიანი შეცვლა მოითხოვა. საჭირო იყო ფული, რომელიც ფართო მოქმედების საგანი იქნებოდა არა მხოლოდ ქვეყნის შიგნით, არამედ მის ფარგლებს გარეთაც. სწორედ ამიტომ, XII საუკუნის პირველ მეოთხედში ეს სამონეტო ტიპი ძირფესვიანად იცვლება. შეიცვალა ფაქტურა და წარწერების შინაარსი.\n\nფულის რეფორმის პირველი მომენტი გამოიხატა ჯერ კიდევ ვლაქერნის გამოსახულებიანი მონეტის შინაარსის შეცვლაში, ხოლო უფრო დიდმნიშვნელოვანი იყო საერთოდ ბიზანტიური ტიპის მონეტის მუსლიმანურით შეცვლა.\n\nეს უკვე არა მხოლოდ მონეტის შინაარსში ზოგიერთი დეტალის შეცვლა იყო, არამედ არსებით ცვლილებას წარმოადგენდა. ერთი ტიპის მონეტა მეორე კარდინალურად საწინააღმდეგო მონეტამ შეცვალა. მუსლიმანური ტიპის მონეტის მოჭრა გარკვეული მიზეზებით იყო განპირობებული. XII საუკუნის პირველი მეოთხედის ქართული მონეტა გამოხატავდა ქვეყნის ეკონომიკურ და პოლიტიკურ მდგომარეობას და თავისი შინაარსის შეცვლისას ღებულობდა იმ ფულის სახეს რომელიც იმ დროს მსოფლიო ბაზარზე ბატონობდა. ეს იმიტომ, რომ ამ პერიოდში საქართველოსათვის მთავარი მნიშვნელობა აღმოსავლეთთან ვაჭრობას მიენიჭა და დავითმაც ქართული მონეტა თავისი ფორმით აღმოსავლურს დაუახლოვა. მნიშვნელოვანია ის ფაქტი, რომ მუსლიმანური ტიპის მონეტის გვერდით იჭრებოდა და მიმოქცევაში იყო ქართული ტიპის (ქართულზედწერილიანი) მონეტებიც.\n\nფულის რეფორმის მეორე მომენტი — ფულის კურსის განმტკიცება უშუალოდ პირველიდან გამომდინარეობს. მონეტის შინაარსის შეცვლა ფულის კურსის განმტკიცებას ემსახურებოდა. თავისთავად, ფინანსური რეფორმის მთელი არსი სწორედ ამაში მდგომარეობდა. ამიერიდან უზრუნველყოფილი იყო ფულის მყარი მიმოქცევა. ფულადი სისტემის გაუმჯობესება განაპირობებდა ეკონომიკის წარმატებით განვითარებას. ამდენად, დავითის მიერ ეკონომიკაში გატარებული ღონისძიებები, მისი პოლიტიკა საქართველოს სახელმწიფოს პოლიტიკურ-ეკონომიკურ და კულტურულ აღორძინებას ემსახურებოდა.\n\n=== საგარეო პოლიტიკა ===\n==== საქართველო და ჩრდილოეთის მეზობლები ====\nდავითის საგარეო-პოლიტიკურ თვალსაწიერში მნიშვნელოვანი ადგილი ეკავა ჩრდილოეთის ქვეყნებსა და ხალხებს. ჩრდილო კავკასიის ხალხებში დავითი ხედავდა მნიშვნელოვან ძალას, რომელსაც სელჩუკთა წინააღმდეგ ბრძოლასა და ამიერკავკასიის ხალხთა კონსოლიდაციის საქმეში მნიშვნელოვანი როლის შესრულება შეეძლო.\n\nქართული ნარატიული წყაროების უძველესი ცნობები რუს-ვარანგებისა და ქართველების კონტაქტის შესახებ XI საუკუნეს განეკუთვნება, თუმცა სავარაუდოა, რომ ქართველებისათვის რუსი ხალხი მანამდეც არ იყო უცხო. XII საუკუნის დასაწყისიდან, დავითის მეფობის დროს, რუსებსა და ქართველებს შორის ურთიერთობა კიდევ უფრო გაიზარდა. დავითის გამარჯვებებმა და წინსვლამ, ბუნებრივია, კიდევ უფრო განამტკიცა კავშირი რუსეთთან. გაძლიერებულ საქართველოსთან კავშირი, რა თქმა უნდა, ძველი რუსეთის ინტერესებშიც იყო, მეტიც, გაძლიერებულ საქართველოს სამეფოსთან კავშირს რუსეთი თვითონ ესწრაფვოდა, მით უფრო, რომ დავითის დროს ყივჩაყები და ოსები უკვე საქართველოს ყმადნაფიცები იყვნენ და ყივჩაყთა თავდასხმების თავიდან აცილება და სამხრეთ-დასავლეთ საზღვარზე მშვიდობიანობის უზრუნველყოფა საქართველოსთან კეთილმეზობლური ურთიერთობის დამყარებით იყო შესაძლებელი.\n\nდავითი განსაკუთრებულ ყურადღებას აქცევდა ჩრდილო კავკასიის ხალხებთან, განსაკუთრებით, ოსებთან და ყივჩაღებთან ურთიერთობას. ოსები გამოირჩეოდნენ სხვა ჩრდილოკავკასიელი ეთნიკური ელემენტებისაგან თავისი სოციალურ-ეკონომიკური და პოლიტიკური განვითარების დონით. ალანთა სამეფოს მნიშვნელოვანი ტერიტორია ეკავა კავკასიის ცენტრალურ და დასავლეთ ნაწილში. დავითის დროს, როცა ყივჩაღთა ჩამოსახლების საკითხი დაისვა, ოსებთან ურთიერთობაც ახლებურ მიდგომას მოითხოვდა. საქმე ისაა, რომ ყივჩაღებს მტრული დამოკიდებულება ჰქონდათ ოსებთან და საქართველოს მეფეს ქმედითი ღონისძიების გატარება დასჭირდებოდა ყივჩაღთა საქართველოში ჩამოსაყვანად, რადგან ყივჩაღეთს და საქართველომდე ოსეთი იყო გასავლელი. საქართველოს მეფემ დროულად იზრუნა ამ საკითხზე. საგულისხმოა, რომ თამარის პირველი ისტორიკოსის ცნობით, დავითის ერთ-ერთი ქალიშვილი ოსეთში ყოფილა გათხოვილი. ისტორიკოსთა ერთი ნაწილი ამ ცნობას სარწმუნოდ მიიჩნევს. ზოგიერთი ფიქრობს, რომ თუ საკუთრივ დავითის ასული არა სამეფო სახლის რომელიღაც წევრი მაინც უნდა ყოფილიყო ოსეთის სამეფო კარზე გათხოვილი.\n\nოსეთთან ურთიერთობის განმტკიცების მნიშვნელობის დამადასტურებელია ის ფაქტი, რომ თვით დავითი და მისი ვაზირი გიორგი ჭყონდიდელ-მწიგნობართუხუცესი „წარემართა ოვსეთს“. დავითის ოსეთში გადასვლა მხოლოდ ყივჩაღთათვის გზის უზრუნველყოფა არ ყოფილა. არსებითი იყო ჩრდილო კავკასიისა და საქართველოს დამაკავშირებელი საუღელტეხილო გზების დაკავება. იმხანად დარიალსა და სხვა უღელტეხილებზე კონტროლს ოსები ახორციელებდნენ. ძლიერი ფეოდალური საქართველოსათვის აუცილებელი გახდა აღნიშნული გადასასვლელების დაუფლება და დავითის მისიაც ამას ისახავდა მიზნად. ნიშანდობლივია, რომ ოსეთში შესულ დავითს „მოეგებნეს მეფენი ოვსეთისანი და ყოველნი მთავარნი მათნი, და ვითარცა მონანი დადგეს წინაშე მისსა“. აქ საგულისხმო მომენტია, რომ დავითმა მძევლები ჩამოართვა როგორც ოსებს ისე ყივჩაღებს და „ესრეთ ადვილად შეაერთნა ორივე ნათესავნი“. რა თქმა უნდა, არ არის გამორიცხული, რომ დავითს თან ახლდა გარკვეული სამხედრო ძალაც. შემდეგი ეტაპი დავითის მოქმედებისა ის არის, რომ მან აიღო და დაიკავა „ციხენი დარიალისა და ყოველთა კართა ოვსეთისათა და კავკასიისა მთისათანი“. უდავოა, რომ კავკასიის უღელტეხილების დაკავება საქართველოს მიერ უდიდესი მნიშვნელობის პოლიტიკური აქტი იყო. ამასთან, ამ პერიოდიდან თუ უფრო ადრე არა ოსეთი საქართველოს ყმადნაფიცი ქვეყანა გახდა.\n\nნიშანდობლივია, რომ ოსეთში გადასვლისას დავითს თან ახლდა გიორგი ჭყონდიდელ-მწიგნობართუხუცესი. ამ აქტში ქრისტიანული რელიგიის გავრცელება-განმტკიცებისათვის ზრუნვა მოჩანს.\n\nფაქტია, რომ დავითმა თავისი  ენერგიული მოქმედებით ხელში ჩაიგდო კავკასიის გადასასვლელები, რომელთაც დიდი სტრატეგიული მნიშვნელობა ჰქონდა და ოსეთი მტკიცედ შემოიყვანა თავისი მორჩილების ქვეშ ყმადნაფიცობის პირობაზე. ამიერიდან სხვა ხალხებთან და ქვეყნებთან ერთად, დავით აღმაშენებლის „აჩრდილსა შეკრებილ იყვნეს ერნი, ტომნი და ენანი, მეფენი და ხელმწიფენი ოვსეთისა...“\n\nდავით აღმაშენებლის დროის საქართველოს ურთიერთობა ჰქონდა ჩაჩნეთ-ინგუშეთთან (ქართული წყაროების ძურძუკები, კავკასიონი), დაღესტნის ხალხებთან, ადიღესთან (ჯიქნი, ქაშაგნი).\n\nსაქართველოსა და ქართული კულტურის გავლენა ჩრდილო კავკასიის ხალხებზე უდავოა. ქართველებისა და ჩრდილოეთ კავკასიის ხალხთა ურთიერთობამ თავისი კვალი დატოვა. არაერთი ქართული სიტყვა შევიდა ჩრდილო კავკასიელი ხალხების ლექსიკურ ფონდში, გავრცელდა ქართული დამწერლობა, ხშირია ქართული წარწერები (დაღესტანში ოცამდე ქართული წარწერაა დამოწმებული), შეიმჩნევა ქართული სტილის გავლენა არქიტექტურაში.\n\nდავითის საგარეო პოლიტიკაში მნიშვნელოვანი იყო დარუბანდის საკითხი. გეოგრაფიულმა გარემომ, ეთნიკურმა, სოციალურმა და პოლიტიკურმა ვითარებამ შექმნა ის ბაზა, რომელზეც ჩამოყალიბდა დარუბანდის ქალაქი-სახელმწიფო. დარუბანდზე გამავალი საქარავნო გზის მიმართ ქართველები გულგრილნი არ იყვნენ. დავითი დიდად აფასებდა კასპიის კარის სტრატეგიულ მნიშვნელობას და ყოველგვარად ცდილობდა თავის გავლენის გავრცელებას. 1124 წლის აპრილში დავითის მოლაშქრეები  შემდგომში, როგორც ჩანს, დავითს დარუბანდიც ხელთ უგდია.\n\nჩრდილო კავკასიის ქვეყნებსა და ხალხებს ფეოდალური საქართველოს სამეფო კარის საგარეო პოლიტიკაში მნიშვნელოვანი ადგილი ეკავათ. დავით აღმაშენებელი საკუთარ ანდერძში აცხადებს, რომ მთელი ჩრდილოეთი კავკასია მას ემორჩილებოდა. ამასთან, დავითი ჩრდილოეთის ქვეყნებთან მხოლოდ თავდაცვის უზრუნველყოფაზე არ ფიქრობდა. გარკვეულ შემთხვევაში, საქართველოს სამეფო კარი შეტევით ოპერაციებსაც ატარებდა და ამ გზითაც (მშვიდობიან მოლაპარაკება-დიპლომატიასთან ერთად) ეუფლებოდა ჩრდილოეთით მიმდებარე ქვეყნებს. ჩრდილო კავკასიელ ხალხთა ქრისტიანიზაცია-ფეოდალიზაციაც მთლად მშვიდობიანი გზით არ ხდებოდა და აქაც ძალა გამოიყენებოდა.\n\n==== სამხრეთ-აღმოსავლეთის მეზობლები ====\nსაქართველოს მსგავსად, მისი სამხრეთ-აღმოსავლეთის მეზობლები — სომხეთი და შირვანი, მასთან ერთად არანიც დიდად დააზიანა თურქ-სელჩუკთა შემოსევებმა XI საუკუნის მეორე ნახევარში.\n\nბიზანტიის იმპერიის უხეშმა ჩარევამ სომხეთის საშინაო საქმეებში დამანგრეველი გავლენა იქონია. სომხეთმა დაკარგა სახელმწიფოებრიობა და მოსახლეობის მნიშვნელოვანი ნაწილი, ის ნაწილი, რომელიც ბიზანტიელებმა მშობლიური მიწებიდან აჰყარეს და იმპერიის სხვადასხხვა მხარეში ჩაასახლეს. ასეთ მდგომარეობაში მყოფი სომხეთის დაპყრობა სელჩუკებს არ გასჭირვებიათ. სელჩუკთა ოთხგზის დამანგრეველი ლაშქრობის შემდეგ სომხეთი ეკონომიკურ-კულტურული დაცემისა და ეთნიკური გადაშენება-გაქრობის საფრთხის წინაშე დადგა. ცალკეული სომხური სამეფოები (ლორე, სივნიეთი) უბრძოლველად ჩაბარდნენ სელჩუკებს და მათი მორჩილების ქვეშ იყვნენ. წარმოიქმნა დვინის, ანისისა და შაჰ-არმენების სელჩუკური საამიროები. თვით სელჩუკთა აგრესიისათვის ამიერკავკასიაში მნიშვნელოვან პლაცდარმად იქცა ქალაქი განძა, რომელიც 1068 წლიდან მათი გავლენის ქვეშ იყო. სწორედ აქედან დაიწყო ლაშქრობები სომხეთისა და საქართველოს წინააღმდეგ. განძის დაპყრობამ, ფაქტობრივად, განაპირობა სელჩუკთა გაბატონება მთელს არანში. შირვანშაჰმა ფარიბურზ I-მაც იძულებით სელჩუკთა სასარგებლოდ ხარკი იკისრა და რეალურად გადამთიელი მტრის უღელქვეშ აღმოჩნდა.\n\nსომხეთისა და შირვან-არანის დაპყრობა დიდი დანაკლისი იყო საქართველოსათვის. ამიერიდან სამხრეთითა და სამხრეთ-აღმოსავლეთით მოძმე ხალხების ნაცვლად მას დამპყრობელი გაუმეზობლდა. ეს იმას ნიშნავდა, რომ სამხრეთის საზღვარი ფაქტობრივად მორღვეული იყო.\n\n===== ურთიერთობა სომხეთთან =====\nდავითის მიერ სომხეთის მიმართ გატარებული პირველი დიდი ღონისძიება ლორეს აღება და ტაშირ-ძორაგეტის სამეფოს გაუქმება და საქართველოსთვის შემოერთება იყო. ვარდან ბარძბერდეცი გადმოგვცემს, რომ დავით აღმაშენებელმა საქართველოს შემოუერთა გაგი, ტერუნაკანი, კაინი, კაიწონი, ტავუში, მაჰკანაბერდი და სხვ.\n\nუდიდესი მნიშვნელობა ჰქონდა დავითის მიერ შირაკის სამეფოს დედაქალაქის — ანისის გათავისუფლებას და საქართველოსათვის შემოერთებას. დავითზე სომეხი ხალხის კურსის აღება არ იყო შემთხვევითი. საქართველოს მეფე XII საუკუნის 20-იან წლებში ძლევამოსილი იყო და განუზომელი ავტორიტეტით სარგებლობდა. დავითის წინამძღოლობით ქართველი ხალხის წარმატებები აღაფრთოვანებდა სომხებს და იმედს უჩენდა, რომ საქართველოს დახმარებით თვითონაც შეძლებდნენ მომხდური მტრის ბატონობისაგან თავის დახსნას. არ არის გამორიცხული, რომ ანელ თავადთა ორიენტაცია საქართველოს მეფეზე წინასწარი შეთანხმების შედეგი ყოფილიყო. სავარაუდოა, რომ სომხეთით დაინტერესებული დავითი გაითვალისწინებდა ანელი ქრისტიანების განწყობილებას, მათ სიძულვილს შედადიანებისადმი და გარკვეულ ღონისძიებებსაც გაატარებდა მათ საქართველოსადმი კეთილად განსაწყობად.\n\nდავით აღმაშენებლის მოქმედება თანაგრძნობასა და მოწონებას პოულობდა სომეხ ხალხში იმიტომ, რომ საქართველოსა და სომხეთს შორის რელიგიური, სოციალურ-ეკონომიკური და კულტურული სიახლოვე იყო, თანაც საქართველოს მეფე ებრძოდა სომეხი ხალხის დამპყრობლებს, ამიტომ, სრულიად ბუნებრივია, რომ სომეხმა ისტორიკოსებმა დიდების შარავანდედით შემოსეს საქართველოს მეფე.\n\nსაქართველო-სომხეთის ურთიერთობაში მეტად საინტერესო მოვლენაა საქართველოს მესვეურთა მცდელობა სომხეთის ეკლესიის შემოსაერთებლად. სომხური ეკლესიის ქართულთან გაერთიანების სურვილმა განსაკუთრებულად იჩინა თავი დავითის მოღვაწეობის პერიოდში. საქართველოს მეფე, რომელიც უდიდეს პატივს სცემდა სომხური სარწმუნოების აღმსარებლებს, ცდილობს სომეხთა და ქართველთა სარწმუნოებრივ გაერთიანებას. აღნიშნული პრობლემის გადასაჭრელად საგანგებო კრება გაიმართა. დავითის ისტორიკოსის გადმოცემით, კამათი დილაადრიან დაწყებულა და „ცხრა ჟამამდე“ გაგრძელებულა, მაგრამ საბოლოო დასკვნამდე ვერ მისულან. მაშინ თვით დავითი ჩარეულა პაექრობაში. საქართველოს მეფის სიტყვას დიდი შთაბეჭდილება მოუხდენია საზოგადოებაზე, სომხებს დამარცხებულად უცვნიათ თავი და დარცხვენილები წასულან. მეფისთვის მიუმართავთ \n\nქართლის ცხოვრების სომხურ თარგმანში არ ჩანს, რომ ქართველებმა გაიმარჯვეს პაექრობაში. თარგმანის მიხედვით, დავითმა „მარტივი და ცხადი სიტყვით დააწყნარა ორივე მხარე და გაუშვა კრება“.\n\nდავითის ისტორიკოსის თხზულებისა და მისი სომხური თარგმანის კრიტიკული განხილვა აშკარას ხდის, რომ საეკლესიო კრების მიზანი ქართული და სომხური ეკლესიების გაერთიანება იყო. ეს აქტი კი ვერ განხორციელდა. დავითის ისტორიკოსი, როგორც ჩანს, გადაჭარბებულად აფასებს კრების შედეგს, მიაჩნია რა იგი ქართველების გამარჯვებად. სომეხი მთარგმნელი კი თავშეკვავებულია აღნიშნული საკითხის გადმოცემისას, იგი ზუსტად კი არ თარგმნის არამედ კორექტივი შეაქვს ფაქტობრივი მასალის ასახვაში.\n\nკრების შედეგის მიუხედავად (საქართველოს სამეფოს სურვილი ვერ განხორციელდა სომხური ეკლესიის შემოერთების საკითხი კი დავითის შემდეგ ხანაშიაც იდგა), ქართველ-სომეხთა ურთიერთობა მეგობრული და კეთილი იყო, სომხური მიწები კი დავითის დროიდან მოკიდებული, საქართველოს უშუალო შემადგენლობაში იყო (ეს დამოკიდებულება მონღოლების შემოსევამდე გაგრძელდა).\n\n===== ურთიერთობა შირვანთან =====\nსაქართველოს სამეფო კარი დიდ ყურადღებას უთმობდა შირვანთან ურთიერთობის საკითხს. მას შემდეგ, რაც კახეთ-ჰერეთი შემოერთებული იქნა, შირვანი საქართველოს უშუალო მეზობელი გახდა და შირვანშაჰთან უშუალო დამოკიდებულებას უფრო დიდი მნიშვნელობა მიეცა. გარკვეული პოლიტიკური შინაარსი იყო ჩადებული დავითის ასულის — თამარის შირვანშაჰის მემკვიდრესთან ქორწინებაში. დავით აღმაშენებლის ისტორიკოსი როცა 1116 წელს მომხდარ ამბებს გადმოგვცემს, აღნიშნავს, რომ  თამარის ქორწინება 1105-06 წლებშია სავარაუდებელი. დავითის მიერ გადადგმული ეს ნაბიჯი გამიზნული იყო შირვანშაჰთან კეთილი დამოკიდებულების დასამყარებლად და მის ჩასაბმელად სელჩუკებთან ბრძოლაში. დავითის ასული თამარი დაქორწინებულია აფრიდუნ შირვანშაჰის ძეზე — მანუჩეჰრ II-ზე.\n\nროგორც ჩანს, ქორწინების აქტმა დავითის მოლოდინი არ გაამართლა და საქართველოს მეფე აქტიურ პოლიტიკურ მოქმედებაზე გადავიდა შირვანის მიმართ. მან რამდენიმეჯერ დალაშქრა ეს ქვეყანა. შირვანის ციხე-ქალაქებში საქართველოს მეფის გარნიზონები ჩადგნენ, საქმეთა გამრიგებლად კი ვაზირი სვიმეონი —მწიგნობართუხუცეს-ჭყონდიდელი და ბედიელ-ალავერდელი იყო. აქედან მოკიდებული, შირვანი ვასალურ დამოკიდებულებაში იყო ფეოდალური საქართველოს მონარქიასთან. სავარაუდოა, რომ სწორედ ამ დროიდან (XII საუკუნის 20-იანი წლები) ატარებდნენ ქართველი მეფეები შირვანშაჰის ტიტულს. ამ ტიტულით XII საუკუნის საქართველოს მეფეთა მოხსენიება წერილობით წყაროებში არის ერთ-ერთი მაჩვენებელი შირვანშაჰის ყმადნაფიცობისა საქართველოს მიმართ.\nიმ ფაქტზე, რომ XII საუკუნის 20-იანი წლებიდან მონღოლთა შემოსევებამდე შირვანი საქართველოს პოლიტიკური გავლენის ქვეშ იყო, საგანგებოდ მიუთითებენ მკვლევარები.\n\nყურადღება უნდა მიექცეს იმ გარემოებასაც, რომ შირვანის გამგებლად დავითმა სამეფო კარის პირველი ვაზირი დანიშნა, ეს კი იმაზე უნდა მიგვანიშნებდეს, რომ საქართველოს სამეფო კარის პოლიტიკა შირვანში არა მხოლოდ სამხედრო ოკუპაციას, არამედ სამოქალაქო-ადმინისტრაციული ღონისძიებების გატარებასაც ისახავდა მიზნად.\n\nდავითის მემკვიდრეების დროს შირვანის აღმოსავლეთ ნაწილში შირვანშაჰის ხელისუფლება აღდგა ვასალური დამოკიდებულების პირობით, დასავლეთი ნაწილი კი საარიშიანოს შემოუერთდა ე. ი. საკუთრივ საქართველოს საზღვრებში შემოვიდა. საქართველო-შირვანის ამგვარი დამოკიდებულება მონღოლთა შემოსევებამდე გაგრძელდა. მთელი XII საუკუნის განმავლობაში საქართველო და შირვანი ერთმანეთის მხარდამხარ იბრძოდნენ საერთო მტრის წინააღმდეგ.\n\n==== ურთიერთობა ბიზანტიასთან ====\nდავითის აქტიურმა საგარეო პოლიტიკამ ბიზანტიასთან ურთიერთობის პრობლემებიც მოიცვა. XI საუკუნის თითქმის მთელ სიგრძეზე საქართველო ბიზანტიის გავლენის ქვეშ იყო. 1071 წლის აგვისტოში მანასკერტის ბრძოლაში მძიმე მარცხის შემდეგ ბიზანტიის იმპერიის როლი და გავლენა თანდათან კლებულობს. განუხორციელებელი დარჩა ამიერკავკასიაში შესვლისა და საქართველოზე თავისი უზენაესობის განმტკიცების გეგმაც. დავითი ერთიანი საქართველოს მეფეთაგან პირველი იყო რომელმაც უარყო ბიზანტიური საკარისკაცო ტიტულები. ნიშანდობლივია, რომ XI საუკუნის საქართველოს ყველა მეფე ატარებდა კურაპალატის, ნოველისიმოსის, სევასტოსის, მაგისტროსის თუ კესაროსის ტიტულებს. თვით დავითი, როგორც ერთ-ერთი საბუთიდან ჩანს, ჯერ კიდევ გამეფებამდე ატარებდა სევასტოსის ტიტულს. იგი ერთ საბუთში „პანიპერსევასტოსადათაც“ იწოდება. ფაქტია, რომ დავითმა გარკვეული პოლიტიკური და ეკონომიკური წარმატებების მიღწევის შემდეგ უარყო ბიზანტიური ტიტულები. სწორედ ამიტომ XI საუკუნის 90-იანი წლებიდან მოკიდებული იგი არც ერთ წყაროში ბიზანტიური საკარისკაცო ტიტულით აღარ მოიხსენიება. ეს სრულიად გარკვევით მიუთითებდა იმ ფაქტზე, რომ საქართველო ამიერიდან თავს ბიზანტიის თანასწორ ქვეყნად თვლიდა.\n\nდავითი, რომელიც სელჩუკთა ამიერკავკასიიდან განდევნისათვის იბრძოდა, კარგად გრძნობდა რომ ბიზანტიასთან ურთიერთობა თანაბარ ვითარებაში აუცილებელი იყო. სწორედ ბიზანტიასთან ურთიერთობის განმტკიცების ინტერესებმა გადაადგმევინა საქართველოს ნაბიჯი დინასტიური ქორწინებისაკენ, როცა თავისი ქალიშვილი კატა 1116 წელს „გაგზავნა საბერძნეთს სძალად ბერძენთა მეფისად“. დავითის ასული კატა დაქორწინდა ბიზანტიის იმპერატორის ალექსი I კომნენოსის უმცროს ვაჟზე — ისაკზე. ასეთი დამოყვრების შემდეგ დავითის ისტორიკოსს ჰქონდა სრული უფლება განეცხადებინა, რომ საქართველოს მეფისათვის „მეფე ბერძენთა“ იყოო „ვითარცა სახლეული თვისი“. ბიზანტიასთან ურთიერთობის კეთილმეზობლური პოლიტიკა არ შეცვლილა დავითის მეფობის ბოლო წლებამდე (დავითი არ ჩარეულა მისი სიძის — ისაკისა და ალექსი კომნინოსის უფროსი ვაჟის — იოანეს შორის ატეხილ უთანხმოებაში, რითაც საქართველოს სამეფომ უზრუნველყო სამხრეთ-დასავლეთი საზღვრების უსაფრთხოება).\n\n==== ურთიერთობა ჯვაროსნებთან ====\nნიშანდობლივია დავითის ისტორიკოსის სიტყვები:  „ფრანგნი“-თ დავითის ისტორიკოსი ევროპელ ჯვაროსნებს აღნიშნავს. იგი ისეთ მნიშვნელოვან მოვლენებს, როგორიც სელჩუკებისათვის ხარკის შეწყვეტა და ქვეყბნის მოშენება-გაძლიერება იყო, იერუსალიმისა და ანტიოქიის აღებას უკავშირებს.\n\nჯვაროსანთა გამოჩენამ, მათმა წარმატებებმა ახლო აღმოსავლეთში დავითის პოლიტიკის გატარებას შეუწყო ხელი. თავის მხრივ, საქართველოს მეფის წარმატებული ბრძოლა სელჩუკებთან ჯვაროსნების წისქვილზე ასხამდა წყალს. ამიტომ იყო, რომ ჯვაროსნების მიერ ახლად დაარსებული სამთავროები სელჩუკთა განდევნისა და დამოუკიდებლობისათვის მებრძოლ საქართველოს თავიანთ მეგობრად თვლიდნენ.\n\nწყაროებიდან აშკარაა, რომ დავითი მეტად პოპულარული იყო ჯვაროსანთა შორის. იოანე ბატონიშვილის „კალმასობაში“ დაცულია ცნობა, რომ იერუსალიმის მეფე ბალდუინ II-ს გარკვეული კავშირი ჰქონდა დავით აღმაშენებელთან. ისინი საიდუმლოდაც ხვდებოდნენ ერთმანეთს.\n\nდავით აღმაშენებელი და მისი დროის საქართველო კასპიის კარის დამცველად და თურქ-სელჩუკთა წინააღმდეგ ბრძოლაში ჯვაროსანთა „წინაბურჯად“ მოიხსენიებოდა. საქართველო ჯვაროსანთათვის განსაკუთრებით მნიშვნელოვანი გახდა.\n\nსაქართველოსა და ჯვაროსნების ურთიერთობას მეტად საინტერესოდ გამოხატავს ამ უკანასკნელთა დამოკიდებულება იერუსალიმის ქართველთა ჯვრის მონასტრისადმი. ჯვაროსნების მიერ 1099 წელს იერუსალიმის აღების შემდეგ დაარსდა დასავლეთევროპული ტიპის მსხვილი სამხედრო-ფეოდალური სახელმწიფო, რომელსაც იერუსალიმის სამეფო ეწოდებოდა. ამ დროიდან მოკიდებული, სამეფოს ტერიტორიაზე მდებარე მართლმადიდებლური ტაძრები ლათინებმა დაისაკუთრეს, მაგრამ ქართველთა ჯვრის მონასტერს ხელი არ ახლეს. ჯვაროსანთა ეს მოქმედება განაპირობა იმ სამხედრო-პოლიტიკურმა ურთიერთობამ, რაც ქართველებსა და ჯვაროსნებს შორის იყო. ჯვაროსნები, თურმე, დიდ სიმდიდრეს სწირავდნენ ქართულ მონასტრებს, რის გამოც ისინი საგანგებოდ მოიხსენიებიან აღაპებში.\n\nდიდგორის ბრძოლის დროს დავით აღმაშენებლის ლაშქარში ჯვაროსნების („ფრანგების“) ყოფნა ასევე მიგვანიშნებს საქართველოს კონტაქტებზე ევროპის ქვეყნებთან.\n\nდავითის დროის საქართველოს ფართო მასშტაბის პოლიტიკური და კულტურული ურთიერთობა ჰქონდა ჩრდილო კავკასიისა (ოსები, ყივჩაყები, დაღესტნის ხალხები) და სხვა ხალხებთან, ძველ რუსეთთან, სომხეთთან, შირვანთან, ბიზანტიასა და ჯვაროსნებთან.\n\nდავითის საგარეო პოლიტიკა აქტიური იყო და ფეოდალური საქართველოს პროგრესის პოლიტიკური, ეკონომიკური და კულტურული წინსვლის საქმეს ემსახურებოდა.\n\n== კულტურულ-საგანმანათლებლო და სააღმშენებლო მოღვაწეობა ==\nthumbnail|left|180px|ფრესკა, გელათი\nმინი|დავით აღმაშენებლის ჯვარი\nგაუთავებელ ომიანობაში მყოფი მეფე არც კულტურულ-საგანმანათლებლო საქმიანობას ივიწყებდა. დავითი ფრიად განსწავლული ადამიანი იყო და ერის განათლებაზეც რეალურად ფიქრობდა. ეს შეუმჩნეველი არ დარჩენია სომეხ მემატიანეს ვარდან ბაზბერდეცს, რომელიც აღნიშნავს, რომ „''დავითი ძლიერ ზრუნავდა ცოდნის მოყვარე ივერიის ხალხზე''“. ცოდნის მიღების მიზნით საქართველოს მეფეს 40 ბავშვი აურჩევია და საბერძნეთში (ბიზანტიაში) გაუგზავნია, რათა ესწავლათ ენები, შეესრულებინათ თარგმანები და ჩამოეტანათ, რაც მათ გააკეთეს კიდევაც. სამი მათგანი შემდეგში ცნობილი გახდა თავისი მოღვაწეობით.\n\nსწავლა-აღზრდის საქმე თვით საქართველოშიც დაწინაურებული ჩანს დავითის მოღვაწეობის პერიოდში. სკოლები, ძირითადად, ეკლესია-მონასტრებთან არსებობდა.\nXI-XII საუკუნეების საქართველოში ეკლესია-მონასტრებთან არსებული სკოლები ოფიციალური სახისა იყო სადაც ასწავლიდნენ თეოლოგიას, ჰიმნოგრაფიას, ლიტურგიკასა და ქართულ მწიგნობრობას, რომელთან ერთად გავრცელებული იყო კერძო, საშინაო სწავლება სამეფო კარის და დიდგვაროვანი ფეოდალების ოჯახის შვილებისათვის.\n\nდავითის დროინდელ საქართველოში, როგორც ჩანს არაერთი უმაღლესი სკოლა და აკადემია იყო, რომელთა შორის გამორჩეული ადგილი გელათს უკავია. დავითმა 1106 წელს „''მოიგონა აღშენება მონასტრისა''“ და „''ადგილსა ყოვლად შვენიერსა და ყოვლითურთ უნაკლოსა''“ ააგო ტაძარი, რომელიც იყო „''აღმატებული ყოველთა წინანდელთა ქმნულთა''“, განთქმული თავისი „''სივრცითა და ნივთთა სიკეთითა და სიმრავლითა, და მოქმნულობისა შეუსწორებლობითა''“. ეს იყო გელათი, სადაც დაფუძნებული იქნა ქართული განათლებისა და კულტურის მნიშვნელოვანი კერა — გელათის აკადემია. დავითის ისტორიკოსი გელათს მოიხსენიებს „''ყოვლისა აღმოსავლეთისა მეორედ იერუსალიმად, სასწავლოდ ყოვლისა კეთილისად, მოძღუარად სწავლულებისად, სხუად ათინად, ფრიად უაღრეს მისსა საღმრთოთა შინა წესთა...''“ (ქართლის ცხოვრება).\nმინიატიურა|მარჯვნივ|დავით აღმაშენებლის მიერ დაარსებული [[გელათის აკადემია]] საქართველოს უმნიშვნელოვანეს კულტურულ-საგანმანათლებლო კერას წარმოადგენდა.\nუპირველეს ყოვლისა საჭირო იყო გელათის აკადემიის სათანადო კადრებითა და მატერიალური ბაზით უზრუნველყოფა. საქართველოს მეფე სწავლულ-მეცნიერებს ეძებდა არა მარტო „''თჳსთა ოდენ სამეფოთა შინა, არამედ ქუეყანისა კიდეთად''“. დავითი მაღალი კრიტერიუმებით უდგებოდა სწავლულთა შერჩევას. მეფემ გამოძებნა და „''შემოკრიბნა კაცნი პატიოსანნი ცხოვრებითა და შემკული ყოვლითა სათნოებითა''“.\n\nგელათის აკადემია დაარსებული უნდა იყოს 1106-1110 წლებში ე. ი. ტაძრის მშენებლობის დასრულებამდე. ამ ტაძრის მთლიანი კომპლექსი დემეტრე I-ის დროს დასრულდა.\n\nგელათის აკადემია შუა საუკუნეების პირველი აკადემიაა. იგი რეალური მოთხოვნილებების ნიადაგზე შეიქმნა და უწინარა იმ იდეოლოგიურ მოძრაობას, რომელიც გზას უკაფავდა ქართულ რენესანსს.\nXII საუკუნის 10-იან წლებში მოსულა გელათის აკადემიაში სამოღვაწეოდ იოანე პეტრიწი. იგი დავითს მოუწვევია. პეტრიწიც მინდობია საქართველოს მეფეს და მთელი ძალით შესდგომია მოღვაწეობას. 1114 წელს გელათის აკადემიაში მოღვაწეობა დაიწყო ქართველმა სასულიერო მოღვაწემ ფილოსოფოსმა, მწერალმა და ჰიმნოგრაფმა არსენ იყალთოელმა.\n\nგელათის აკადემიაში მოღვაწეობდნენ ქართული მეცნიერებისა და კულტურის ყველაზე უფრო მეტად გამოჩენილი პირები, რამაც მისი როგორც უმაღლესი კულტურული და სასწავლო ცენტრის მნიშვნელობა უაღრესად გაზარდა და ფრიად ავტორიტეტული გახადა.\n\nაკადემიაში ისე როგორც იმდროინდელი ბიზანტიის სქოლასტიკურ უმაღლეს სკოლებში ისწავლებოდა მეცნიერების 7 ძირითადი დარგი: გრამატიკა, ფილოსოფია, რიტორიკა, არითმეტიკა, გეომეტრია, მუსიკა და ასტრონომია.\nმინიატიურა|მარცხნივ|[[შიომღვიმე|შიომღვიმის მონასტრის]] ზემო ეკლესია, რომლის აგება დავით აღმაშენებლის სახელს უკავშირდება.\nმინი|დავით აღმაშენებლის ხელნაწერი სინას მთის წმ. ეკატერინეს მონასტრიდან, სადაც ვკითხულობთ: „ქ. მე დავით უნარჩევესმან მონამან ჴელითა მონითა ქრისტესთა მან გავგზავნე წიგნი ესე მთას წმიდას სინას ვინც მოიხარებდეთ ლოცვა ყავთ ჩემთვინ.“\nდავითი დიდ ყურადღებას აქცევდა კულტურული ცენტრების გამრავლებას საზღვარგარეთაც. მრავალმხრივ განათლებულ საქართველოს მეფეს თავისი დამხმარე ხელი შორს გაუწვდენია საზღვარგარეთული სავანეებისათვის, „''...აღავსო ზღუა და ხმელი ქუელის საქმემან მისმან. რამეთუ ლავრანი და საკრებულონი და მონასტერნი არა თჳსთ ოდენ სამეფოთა, არამედ საბერძნეთისნიცა მთაწმინდისა და ბორღალეთისანი, მერმეცა ასურეთისა და კჳპრისა, შავისა მთისა, პალესტინისანი, აღავსნა კეთილითა, უფროსღა საფლავი უფლისა ჩვენისა იესო ქრისტესი, და მყოფნი იერუსალიმისანი თჳთოფერთა მიერ შესაწირვთა განამდიდრნა. კუალად უშორესცა ამათსა: რამეთუ მთასა სინასა... აღაშენა მონასტერი და წარსცა ოქრო მრავალათასეული, და მოსაკიდელნი ოქსინონი, და წიგნები საეკლესიო სრულებით, და სამსახურებელი სიწმინდეთა ოქროსა რჩეულისა''“. საზღვარგარეთ ქართული კულტურულ-საგანმანათლებლო ცენტრების გაჩენა დავითის დიდი გავლენისა და ავტორიტეტის მაჩვენებელია საერთაშორისო მასშტაბით.\n\nXI-XII სს-ის საქართველოში განსაკუთრებულ აღმავლობას განიცდის ხუროთმოძღვრება, ამ პერიოდში შეიქმნა შუა საუკუნეების საქართველოს ყველაზე მნიშვნელოვანი და დიდი ტაძრები, რომელშიაც მკაფიოდ გამოჩნდა ახალი სტილისტიკური ნიშნები. დავითს დიდი სააღმშენებლო საქმიანობა გაუშლია: „''რაოდენნი ეკლესიანი აღაშენნა, რაოდენნი ხიდნი მდინარეთა სასტიკთა ზედა, რაოდენი გზანი საწყინოდ სავალნი, ქვა-ფენილქვნა...''“ და ა. შ. მისივე ბრძანებით იქნა აგებული შიომღვიმის ზემო ეკლესია.\n\nჩვენამდე მოღწეულია დავით აღმაშენებლის ორი ანდერძი: ერთი შიომღვიმის ლავრისადმი, ხოლო მეორე გელათისადმი. ამ ანდერძებიდან ჩანს, თუ რა დიდი წყალობა გაუღია მეფეს ამ სასულიერო და საერო სასწავლო ცენტრებისადმი.\n\nამავე დროს, მეფე არა მარტო თანამემამულეებს მფარველობდა, არამედ უცხოელ მეცნიერებსა და სწავლულებსაც ზრუნვას არ აკლებდა. არაბი ისტორიკოსი, იბნ ალ-ჯაუზი აღნიშნავს, რომ დავითი მუსლიმ პოეტებს, სუფიებსა და სწავლულებს ხშირად იწვევდა სამეფო კარზე და წვეულებებსაც უმართავდა მათ.\n\n== პიროვნება ==\n180პქ|მინიატიურა|მარცხნივ|დავით IV-ის ფრესკა, XIX ს., შიომღვიმის მონასტერი.\n=== ტოლერანტობა ===\nდავით აღმაშენებლის პიროვნების შესაფასებლად მნიშვნელოვანია მისი ტოლერანტობა როგორც სხვა ეთნოსების, ისე რელიგიების მიმართ. XII საუკუნის პირველი მეოთხედის საქართველოში დავით აღმაშენებელი თავის რელიგიურ პოლიტიკაში ატარებდა სარწმუნოებათა თავისუფლების — რჯულთშემწყნარებლობის პრინციპს, რაც იმ დროისათვის მეტად უჩვეულო მოვლენა იყო. ქართველი ისტორიკოსებისაგან განსხვავებით, თითქმის ყველა უცხოელი ისტორიკოსი, რომელიც იმ პერიოდის საქართველოს შეეხო, არ დარჩენილა გულგრილი ქართველ მეფეთა ტოლერანტობისადმი და საგანგებო მინიშნებებით დაახასიათა იგი. დავითი მკაცრად იცავდა მაჰმადიან ქვეშევრდომთა რწმენას და მისი შეურაცხყოფის უფლებას არავის აძლევდა. მუსლიმანთა უფლებები პრივილეგირებულ მდგომარეობაში იყო ეკონომიკურ და ფინანსურ დარგებშიც.\n\nარაბი ისტორიკოსის — იბნ-ალ-ჯაუზის ცნობით, დავით მეფე თავის შვილთან — დემეტრესთან ერთად პარასკევობით მეჩეთში დადიოდა, ლოცვას ესწრებოდა და წასვლისას დიდძალ ფულს სწირავდა. დავით აღმაშენებელმა მქადაგებლებს, სუფიებსა და ასკეტებს სასახლეები აუშენა. თუკი მაჰმადიანი თბილისიდან წასვლას დააპირებდა, მას სამგზავრო ფული ეძლეოდა. იბნ-ალ-ჯაუზი დაასკვნის, რომ საქართველოს მეფეები „მაჰმადიანებს უფრო მეტი პატივისცემით ეპყრობოდნენ, ვიდრე თვით მუსლიმანთა ხელმწიფენი“.\n\nდავით აღმაშენებელი ისლამის დიდი მცოდნე იყო და განჯის ყადის ხშირად იმაზეც კი ეკამათებოდა, თუ ყურანი საიდან წარმოსდგაო. მეფე ყოველმხრივ უწყობდა ხელს საქართველოში მცხოვრებ სომხებს. უფლებრივად ქრისტიან მოსახლეობასთან იყვნენ გათანაბრებულნი ებრაელებიც.\n\n=== მეფე და წიგნი ===\nდავით აღმაშენებლის წიგნისადმი სიყვარული საყოველთაოდ იყო ცნობილი. ლაშქრობაში თუ ხანგრძლივი მგზავრობისას მეფეს ჯორებსა და აქლემებზე აკიდებული მცირე ბიბლიოთეკა დაჰქონდა. მოსვენების წუთებში ყოველთვის წიგნს კითხულობდა. დავითის მემატიანე ერთ საინტერესო დეტალს აღნიშნავს: ყოველი წიგნის წაკითხვის შემდეგ მეფეს წესად ჰქონია ბოლო ფურცელზე ნიშნის დასმა. მემატიანეს დაუთვლია და აღმოჩენილა, რომ ერთ წელიწადში „წიგნი სამოციქულო“ დავითს ოცდაოთხჯერ წაუკითხავს.\n\nწიგნისადმი ასეთი განსაკუთრებული სიყვარული ერთხელ კინაღამ ძვირად დაუჯდა მეფეს. იმხანად თბილისი ჯერ კიდევ არ იყო შემოერთებული. დავითს ამბავი მოუტანეს, რომ განძიდან შემოსულ ქარავანს სელჩუკთა დიდი რაზმი შემოჰყვა ქალაქში. მეფემ გადაწყვიტა სელჩუკები ქალაქიდან გამოეტყუებინა და ასეთ ხრიკს მიმართა — სამასი კაცით ავჭალაში მოუწყო ჩასაფრება მტერს, ხოლო 15 მეომარი ლოჭინის ხევში გაგზავნა და სელჩუკთა ნახირი გამოარეკინა, იმ იმედით, რომ სელჩუკები პირუტყვის დასაბრუნებლად ქალაქიდან მდევარს გამოუშვებდნენ. სანამ მტერი გამოჩნდებოდა, დავითი იქვე, წიგნის წასაკითხად განმარტოვდა და ისე გაერთო კითხვაში, რომ საფარს გვარიანად დაშორდა. მეფე მხოლოდ მაშინ გამოერკვა, როდესაც ბრძოლის ხმა შემოესმა — ქალაქიდან გამოსულ სელჩუკთა ასკაციანი რაზმი ქართველ მებრძოლებს წამოსწეოდა და უთანასწორო ბრძოლა გამართულიყო. საფარში მჯდომი მეომრების მოხმობის დრო აღარ იყო — დავითი მაშინვე ბრძოლის ველისაკენ გაეშურა და უთანასწორო შეტაკებაში ჩაერთო. სელჩუკები დამარცხდნენ, მხოლოდ რამდენიმე თურქმა გააღწია ცოცხალმა. დავითის ხმალი კი ხშირი ცემისაგან ისე იყო დაგრეხილი, რომ ქარქაშში ვეღარ ჩააგო, „''ხრმალმანცა დაღულარჭნილმან უარყო ქარქაში თვისი''“, — წერს მემატიანე.\n\n=== „გალობანი სინანულისანი“ ===\n\nმინი|280x280პქ|დავით მეფის ხატი\nსიკვდილამდე მცირე ხნით ადრე დავით აღმაშენებელმა შექმნა ორიგინალური პოეტური ნაწარმოები „გალობანი სინანულისანი“, რომელიც შუა საუკუნეების ქართული კულტურულ-იდეოლოგიური და ესთეტიკური მრწამსის გამოხატულებაა. მასში მთელი სიღრმითაა გავრცობილი სასულიერო ლირიკაში საფუძვლიანად დამუშავებული (ეფრემ ასურის, იოსებ და თეოდორე სტუდიტეების, ანდრია კრეტელის, იოანე დამასკელისა და სხვათა საგალობლები) სინანულის მოტივი. საგალობელი ზოგადსაკაცობრიო სევდას შეიცავს. დავითი თავს ადარებს უდიდესი ცოდვის ჩამდენთ და ამბობს, რომ არ არსებობს დანაშაული მის სულს რომ არ ამძიმებდეს.\n\nთავის ასეთ დამდაბლებაში ვლინდება სამშობლოსა და რწმენის გადასარჩენად დაუცხრომლად მებრძოლი ადამიანის ზნესრული ბუნება და მაღალი ეთიკური მრწამსი. დავითის „გალობანი სინანულისანიში“ შეცოდებათა შეგნებით უკვე დაძლეულია ცოდვა და ადამიანის დაცემით გამოწვეულ სევდას თან ახლავს ნათელი ტონები ადამიანის სრულქმნის ღრმა რწმენისა.\n\n„გალობანი სინანულისანი“ ქართული ლირიკის ერთ-ერთი შედევრია, რადგან მასში ავტორის ინდივიდუალური განცდა ამაღლებულია ზოგადსაკაცობრიო ტკივილამდე და მეფის ღაღადი თავის ცოდვილ ბუნებაზე საზოგადოებრივ რეზონანსს იძენს.\n\n== სამეფო ოჯახი ==\nდავითის ოჯახის შესახებ ცნობები ქართულ წყაროებში მწირადაა შემონახული. ახალგაზრდა უფლისწული ადრეულ ასაკში უნდა დაქორწინებულიყო. მისი პირველი ცოლის შესახებ მხოლოდ ისაა ცნობილი, რომ წარმოშობით სომეხი ყოფილა.<ref group=\"კ\">უცხოური წყაროები მას რუსუდანს უწოდებენ, ქართულ ისტორიულ ცნობებში ის ხშირად მოიხსენიება როგორც ''სახელით უცნობი სომეხი ქალი''.</ref> დავითს მისგან შეეძინა სამი შვილი: დემეტრე, მოგვიანებით საქართველოს მეფე და ორი ქალიშვილი — თამარი და კატაჲ. თამარი უფროსი იყო მეფის შვილებს შორის. 1105-1106 წლებში იგი შირვანში გაათხოვეს აფრიდუნ შირვანშაჰის ძე მანუჩაჰრ II-ზე. მეფის მეორე ასული გათხოვილი იყო ბიზანტიის იმპერატორის, ალექსი I კომნენოსის, უმცროს ვაჟზე — ისააკზე.\n\nდავით აღმაშენებელს მეორე მეუღლისაგან, ყივჩაყთა მთავრის, ათრაქა შარაღანის ძის ასულ გურანდუხტისაგან, შეეძინა ვაჟი — ვახტანგი. გურანდუხტ დედოფალთან დავითს ქალიშვილებიც შესძენია, თუმცა მათი სახელები ცნობილი არ არის. ისინი მეფის ანდერძში მოიხსენიებიან. თამარ მეფის დროინდელი ისტორიკოსის თქმით, დავითის ერთი ასული, რომელიც სწორედ გურანდუხტ დედოფლისაგან უნდა შესძენოდა მეფეს, გათხოვილი ყოფილა ოსეთში.\n\n== ტიტულატურა ==\nდავითის სახელი პირველად 1073 წელს იხსენიება გიორგი II-ის მიერ შიომღვიმის მონასტრისადმი გაცემულ სიგელში, მაგრამ აქ მცირეწლოვანი უფლისწული მხოლოდ ბიზანტიური ტიტულით „კურაპალატობით“ იხსენიება. 1085 წელს დავითი უკვე მეფე და სევასტოსია. ამ დროს გიორგი II ატარებდა ბიზანტიის იმპერიის უმაღლეს ტიტულს — კესაროსს. მისი ვაჟი კი სევასტოსია — შედარებით დაბალი რანგის ტიტულის მატარებელი. მოგვიანებით, დავითი „პანიპერ სევასტოსად“ მოიხსენიება. როგორც ჩანს, გიორგი II-მ მელიქ-შაჰთან მოსალაპარაკებლად წასვლის წინ, სავარაუდოდ, 1083 წელს, თავისი მხოლოდშობილი ვაჟი მეფე-თანამოსაყდრედ აკურთხა. საქართველოს სამეფო კარისთვის ეს ახალი არ იყო, რადგანაც იგივე ნაბიჯი რამდენიმე ათეული წლის წინ გადადგა გიორგი II-ის მამამ, ბაგრატ IV-მ, როდესაც იგი ბიზანტიაში წავიდა და თანამოსაყდრედ შვილი დატოვა.\n\nერთიანი საქართველოს მეფეთაგან დავითი პირველი იყო რომელმაც ბიზანტიური საკარისკაცო ტიტულები უარყო. აღსანიშნავია, რომ XI საუკუნის საქართველოს ყველა მეფე ატარებდა კურაპალატის, ნოველისიმოსის, სევასტოსის, მაგისტროსის თუ კესაროსის ტიტულებს. თვით დავითი, როგორც ერთ-ერთი საბუთიდან ჩანს, ჯერ კიდევ გამეფებამდე ატარებდა სევასტოსის ტიტულს. იგი ერთ საბუთში „პანიპერსევასტოსადათაც“ იწოდება. ფაქტია, რომ დავითმა გარკვეული პოლიტიკური და ეკონომიკური წარმატებების მიღწევის შემდეგ უარყო ბიზანტიური ტიტულები. სწორედ ამიტომაა, რომ XI საუკუნის 90-იანი წლებიდან მოკიდებული იგი არც ერთ წყაროში ბიზანტიური საკარისკაცო ტიტულით აღარ მოიხსენიება. ეს სრულიად გარკვევით მიუთითებდა იმ ფაქტზე, რომ საქართველო ამიერიდან თავს ბიზანტიის თანასწორ ქვეყნად თვლიდა.\n\nდავით IV-ის სრულ ტიტულატურას წარმოადგენდა: '''„მეფე აფხაზთა, ქართველთა, რანთა, კახთა და სომეხთა“.''' შირვანისა და ანისის შემოერთების შემდეგ დავითის ამ ტიტულს, ჩანს, დაემატა '''„შარვანშა“''' და '''„შაჰანშა“''', რაც შემდგომში ქართველი მეფეების ტიტულატურაში აისახა.\n\n== გარდაცვალება და დაკრძალვა ==\nმინი|345x345პქ|დავითის საფლავი გელათში\n1125 წლის 24 იანვარს, ორმოცდაცამეტი წლის ასაკში, გარდაიცვალა საქართველოს მეფე დავით IV აღმაშენებელი. მემატიანის გადმოცემით, მეფეს დიდხანს არ უავადმყოფია. 1124 წლის შემოდგომაზე მან შირვანი შემოიმტკიცა და იქაური საქმეები განაგო. ზამთარი საქართველოში გაატარა, სადაც უეცრად შეუძლოდ შეიქნა და გარდაიცვალა.\n\nმეფემ გარდაცვალების წინ მიიღო საოცარი გადაწყვეტილება — მან ანდერძად დატოვა, რომ გელათის მონასტრის მთავარ კარიბჭეში დაეკრძალათ, რათა ყველა მომლოცველს მის საფლავზე დაედგა ფეხი. საფლავის ქვა ტაძრის (ამჟამად ეს შესასვლელი გაუქმებულია, ვინაიდან მონასტერში მისასვლელი გზა სხვა მხრიდანაა მოწყობილი) შესასვლელში ისეა დადებული, რომ ყველა შემსვლელი იძულებულია მასზე გაიაროს. ლოდს მხოლოდ ერთი წარწერა ამშვენებს — „ესე არს განსასუენებელი ჩემი უკუნითი უკუნისამდე; ესე მთნავს: აქა დავემკვიდრო მე“. არის ვარაუდი, რომ დავითის წმინდანად შერაცხვის შემდეგ მისი ნაწილები მთავარი ტაძრის საკურთხეველში უნდა გადაესვენებინათ. ანტონ პირველის მიერ ხსენების დღედ დადგენილია 26 იანვარი (ახ. სტ. 8 თებერვალი).\n\n== დავით აღმაშენებელი ხალხურ გადმოცემებში, ზეპირსიტყვიერებასა და ლიტერატურაში ==\nნიშანდობლივია, რომ საქართველოს მეფის ყველა ღირსება-თვისება თავისებურად გარდატეხილი წარმოჩნდა ხალხურ ზეპირსიტყვიერებაში, მასში მკაფიოდაა გამოხატული ხალხის სულისკვეთება და ნება-სურვილი.\n\nქართველ მეფეთა მრავალგვაროვანი წრიდან ზეპირსიტყვიერებაში ასახული ხალხის განუზომელი სიყვარული მხოლოდ ორს — თამარ მეფესა და ერეკლე II-ს ხვდათ წილად. დავითი, ფეოდალური საქართველოს ერთ-ერთი უდიდესი მეფე, რომლის დროსაც ქვეყანამ უდიდესი პოლიტიკური, ეკონომიკური და კულტურული წინსვლა განიცადა, ხოლო სამეფო ხელისუფლებამ ცენტრალიზაციის მწვერვალს მიაღწია, ხალხურ შემოქმედებაში რამდენადმე მოკრძალებულად მოჩანს, თუმცა ისიც უნდა ითქვას, რომ დავითის სიმტკიცე და ქვეყნის აღმასვლა შეუმჩნეველი არ დარჩენია ხალხს. ერთ ხალხურ ლექსში საქართველოს მეფის მთელი მოღვაწეობაა ასახულ-წარმოჩენილი:\n\n\nმინი|დავით აღმაშენებელი ქართულ საფოსტო მარკაზე.\nამ ლექსში დავით აღმაშენებლის მოღვაწეობის თითქმის ყველა მხარეა (აღმშენებლობითი საქმიანობა, ლაშქრობები, ქველმოქმედება, კულტურული მოღვაწეობა) მოცემული. ხალხმა მართებულად შენიშნა საქართველოს მეფის მოღვაწეობის ძირითადი მიმართულებები და ლექსში გადმოსცა.\n\nერთ ხალხურ თქმულებაში, რომელსაც ეწოდება „დარუბანდის კარები“, გადმოცემულია დავითის გალაშქრება ლეკებზე. აღწერილია, რომ დავითმა ხერხს მიმართა: მოაყვანინა 1000 ცხენი, გააკეთებინა 2 000 კიდობანი და თითოში თითო შეიარაღებული ქართველი ჩასვა. ცხენების წინამძღოლები ვაჭრულად გამოაწყო და დარუბანდში გაისტუმრა, თვითონ კი უკან გაჰყვა. როცა დარუბანდს მიუახლოვდნენ, დავითმა გაგზავნა კაცი ლეკთა უფროსთან, საქონელი მომაქვს გასაყიდად და ქალაქის კარი გააღეთო. ლეკებმა კარი გააღეს. შუაღამისას დავითმა კიდობნები გაახსნევინა და გულადი მეომარები დარუბანდს შეესიენ. ლეკთა მთავარს ქალაქის გასაღებები წაართვეს. დავითმა რკინის კარი ჩამოახსნევინა, შიგ ლეკები შეუბა და ისე ჩამოატანინა გელათში.\n\nამ თქმულებაში XI საუკუნის საქართველოსა და ჩრდილო კავკასიის დამოკიდებულება ჩანს, დამოკიდებულება სიუზერენისა და ვასალისა.\n\nსაინტერესო თქმულებაა შემორჩენილი დავითის მიერ გელათის აგების თაობაზე. აქ თვით მეფის მშენებლობაში მონაწილეობაა ნაჩვენები. „გელათის აგებაზე, — გვაუწყებს თქმულება, — მეფე დავითს დიდი შრომა გაუწევია. მდინარე წყალწითელადან თავისი ხელით ამოუტანია ორი უზარმაზარი ქვა და მონასტრის სამხრეთ-დასავლეთის ყურეში დაუტანებია. ერთ მათგანზე დღემდე არის ვითომ დავითის მიერ გაკეთებული მზის საათი. დარუბანდიდან ჩამოუტანია უშველებელი კარი და მონასტრის გალავნისათვის შეუბამს“.\nმინიატიურა|მარცხნივ|დავით აღმაშენებელი, მხატვარი — გიორგი გეგეჭკორი.\nგელათის მშენებლობას უკავშირდება კიდევ ერთი ხალხური გადმოცემა: \n\nდავითის ძლევამოსილებამ, მისმა გამარჯვებებმა შექმნეს აშკარა წანამძღვრები, შექმნილიყო ლეგენდა „მეფე-მღვდელთმთავარ იოანეზე“. ლეგენდა ჯვაროსნული რაინდების დროისაა და ფართოდ იყო გავრცელებული ევროპელ, აგრეთვე აღმოსავლეთის ხალხებში: ჩინელებში, მონღოლებში, თურქებში, სპარსელებში, ინდოელებში, არაბებში, სომხებში, რუსეთში.\n\nოტო ფრაიზენგელის ქრონიკის მიხედვით 1145 წელზე რამდენიმე წლით წინ მეფე-ხუცესი იოანე, რომელიც სპარსეთსა და სომხეთს იქით ცხოვრობს, თავს დაესხა სპარსელთა და მიდიელთა მეფე-ძმებს და აიღო მათი სამფლობელოს დედაქალაქი ეკბატანი. ეს მეფეები თავიანთი ჯარებით, რომელიც სპარსელთა, მიდიელთა და ასურელთაგან შედგებოდა, გამოვიდნენ მის წინააღმდეგ. სამი დღის სისხლისმღვრელი ბრძოლის შემდეგ გაიმარჯვა იოანემ. ამის შემდეგ იგი გაემართა იერუსალიმის ტაძრის გამოხსნაში ჯვაროსანთა დასახმარებლად, ტიგროსს მიადგა, გადასვლა გემების უქონლობის გამო ვერ მოხერხდა. იგი ჩრდილოეთით აუყვა მდინარეს იმ იმედით, რომ გაყინულ ადგილას გადავიდოდა, მაგრამ ასეთი არ აღმოჩნდა და მეფე-ხუცესი იძულებული გახდა უკან გაბრუნებულიყო.\n\nდღეს ლიტერატურაში სადავო აღარ არის, რომ იოანე მეფე-ხუცესი დავით აღმაშენებელია. ამის ნათელი დასტური თვით ლეგენდაში დაცული ცნობებია, აქ კი მოცემულია ის გამოძახილი, რაც დავითის მოღვაწეობას და კერძოდ, დიდგორის ომში მის გამარჯვებას ჰქონდა. ისიც უნდა გავითვალისწინოთ, რომ ლათინურ ენაზე შედგენილ XIII საუკუნის ინგლისურ ქრონიკაში პირდაპირაა მინიშნებული: „''მთელს საქრისტიანოში გავრცელდა ხმა, რომ მეფე დავითი, იოანე პრესვიტერად სახელდებული, აურაცხელი ჯარით დაიძრა ინდოეთიდან და უკვე დაიპყრო მიდია და სპარსეთიო''“.\n\nცხადია შემთხვევითი არ იყო თითქმის მთელ მსოფლიოში გავრცელებული თქმულება დავით აღმაშენებელსა და მის მიერ წარმოებულ ბრძოლებზე, ეს იმდროინდელი საქართველოს და მისი მეფის დიდ ავტორიტეტსა და ფართო პოპულარობაზე მეტყველებს.\n\nჩვენამდე მოღწეულია არსენ იყალთოელის მიერ დავითისადმი მიძღვნილი ეპიტაფია (დავითის საფლავის ქვაზე ხუცურად წარწერილი უნახავს მ. საბანინს და დიდი გაჭირვებით ამოუკითხავს):\n\n\n\nქართველ პოეტებს არაერთი ლექსი აქვთ მიძღვნილი დავით აღმაშენებლისა და მისი ეპოქისადმი. განსაკუთრებით პოპულარულია გიორგი ლეონიძის, ანა კალანდაძის, მურმან ლებანიძის, მუხრან მაჭავარიანის ლექსები.\n\nდიდმა ქართველმა მწერალმა კონსტანტინე გამსახურდიამ 1942 წელს გამოსცა ტეტრალოგია „დავით აღმაშენებლის“ პირველი წიგნი. ოც წელზე მეტხანს მუშაობდა მწერალი ამ რომანზე — მეოთხე წიგნი 1962 წელს გამოვიდა. მთელი ნაწარმოები გამსჭვალულია ეროვნული სულისკვეთებითა და სამშობლოსადმი თავდადების იდეით.\n\nქართულ ისტორიოგრაფიაში ასობით გამოკვლევაა მიძღვნილი დავითის ეპოქისადმი. მეფეზე მონოგრაფიული გამოკვლევა ეკუთვნის აკადემიკოს როინ მეტრეველს. პირველად ეს ნაშრომი 1965 წელს გამოქვეყნდა. ამ მონოგრაფიის გადამუშავებული ვარიანტი ავტორმა ხელახლა გამოსცა 1986 წელს.\n\n==საინტერესო ცნობები==\nthumb|border|200 px|დავით აღმაშენებლის დროშა. დროშაზე გამოსახულია ჯვარი და ცხენი რქოსანი.\n* ჰერალდიკოსთა ერთი ნაწილის აზრით, დავით აღმაშენებლის დროშაზე გამოსახული იყო წმინდა გიორგის ჯვარი და „ცხენი რქოსანი“<ref></ref>.\n*დავითის მემატიანე მოგვითხრობს, თუ როგორ იხსნა მეფე სიკვდილისაგან გულსაკიდმა ხატმა: დავითი ქართლში ერთ ციხეს იყო შემომდგარი. მეციხოვნეები დანებებას არ აპირებდნენ. მეფის ბრძანებით, ქართველთა ჯარმა ბანაკი დასცა და ბლოკადა დაიწყო. ერთ დღესაც დავითი კარვიდან პერანგისამარა გამოსულა. როგორც ჩანს, მეციხოვნებმა ეს შეამჩნიეს და ერთ-ერთმა მათგანმა, რომელიც ისრის უცდომელი მსროლელი იყო, მეფე მიზანში ამოიღო. ზუსტად ნასროლი ისარი დავითს მკერდში მოხვდა. ყველას ეგონა მეფე დაჭრესო, მაგრამ ის უვნებლად გადარჩა — დავითი მკერდზე დაკიდებულმა მთავარანგელოზის პატარა ხატმა იხსნა, რომელსაც ისარმა ვერაფერი დააკლო.\n\n==გენეალოგია==\n<div style=\"clear: both; width: 100%; padding: 0; text-align: left; border: none;\" class=\"NavFrame\">\n<div style=\"background:#cdc; text-align:center; border:1px solid #676;\" class=\"NavHead\">'''დავით IV აღმაშენებლის წინაპრები'''\n</div>\n<div class=\"NavContent\" >\n<center></center>\n</div></div>\n\n== ქრონოლოგია ==\n\n\n==იხილეთ აგრეთვე==\n* დიდგორის ბრძოლა\n* ერწუხის ბრძოლა\n* ყივჩაყთა გადმოსახლება საქართველოში\n* რუის-ურბნისის საეკლესიო კრება\n* დავით აღმაშენებლის მონეტა\n\n==ლიტერატურა==\n\n* \n* \n* \n* \n* \n* \n* \n* \n* \n* \n* \n* \n* \n* \n* \n\n==რესურსები ინტერნეტში==\n\n\n* დავით IV აღმაშენებელი  –''ისტორია''\n* ''გრიგოლ რობაქიძე'' – დავით აღმაშენებელი\n* ''მასალები საქართველოს ისტორიისათვის''\n* ''ფრესკების გალერეა გელათის აკადემიიდან'' \n* დავით აღმაშენებელი\n* დავით IV აღმაშენებელი - გალობანი სინანულისანი\n* დავით აღმაშენებელი\n* დავით აღმაშენებელი\n* ილია ჭავჭავაძე — დავით აღმაშენებელი\n* მეფე დავით აღმაშენებელი (1073–1125) \n* წმინდა მეფე დავით აღმაშენებელი (1089-1125)\n* საქართველოს პარლამენტის ეროვნული ბიბლიოთეკა, საქართველოს ბიოგრაფიული ლექსიკონი — დავით IV აღმაშენებელი (მეფე)\n* დავით აღმაშენებელი მეფე აფხაზთა, ქართველთა, რანთა, კახთა და სომეხთა… \n* დავით აღმაშენებელი ძველ ქართულ წერილობით ძეგლებში\n* დავით აღმაშენებლის მონეტა\n\n== კომენტარები ==\n<references group=\"კ\"/>\n\n==სქოლიო==\n\n\n\n\n\n\n\n\n\n\n\n\nკატეგორია:საქართველოს მეფეები\nკატეგორია:ქართველი წმინდანები\nკატეგორია:დაბადებული 1073\nკატეგორია:გარდაცვლილი 1125\nკატეგორია:საქართველოს სამეფოს ბაგრატიონები\nკატეგორია:ქართველი მეფე-პოეტები\nკატეგორია:ქართველი მხედართმთავრები\nკატეგორია:დავით IV აღმაშენებელი\nკატეგორია:ქუთაისში დაბადებულები\nკატეგორია:გარდაცვლილი 6 თებერვალი", "url": "https://ka.wikipedia.org/wiki/დავით_IV_აღმაშენებელი", "length": 110571}
{"id": "1369", "title": "ზუგდიდი", "text": "'''ზუგდიდი''' — ქალაქი საქართველოში, სამეგრელო-ზემო სვანეთის მხარის და ზუგდიდის მუნიციპალიტეტის ადმინისტრაციული ცენტრი, სამეგრელოს ისტორიული ცენტრი. მოსახლეობა 42 998 (2014 წ.).<ref name=\"აღწერა 2014\"></ref>\n\n==გეოგრაფია==\nგაშენებულია ოდიშის დაბლობზე, მდინარე ჩხოუშის ნაპირას, ზღვის დონიდან 110 მ სიმაღლეზე, თბილისიდან 330 კმ, ქუთაისიდან 116 კმ, ფოთიდან 60 კმ. ქალაქის მთავარი მდინარეა ჩხოუში. მისი მცირე შენაკადები ქალაქს გაივლიან და უერთდებიან მას. ჩხოუში დაბინძურებულია საკანალიზაციო და საყოფაცხოვრებო ნარჩენებით. ქალაქის ცენტრში მდებარეობს გამსახურდიას სახელობის გრძელი ხეივანი, რომელიც მრავალწლოვანი ხეებითაა გაშენებული.\n\n=== კლიმატი ===\nზუგდიდის ჰავა ზღვის ნოტიო სუბტროპიკულია, თბილი ზამთრითა და ცხელი ზაფხულით. მასზე დიდ გავლენას ახდენს შავი ზღვის სიახლოვე. კარგად არის გამოხატული მუსონური ხასისათის ქარები. ჰაერის საშუალო წლიური ტემპერატურაა +13,8 °C, იანვრის საშუალო ტემპერატურა +4,9 °C, აგვისტოს – +22,7 °C. წელიწადში საშუალოდ მოდის 1777 მმ ნალექი, აქედან მაქსიმუმი – ივნისში (179), ხოლო მინიმუნი მაისში (90 მმ). საშუალო წლიური ტენიანობა შეადგენს 72 ‰, ხოლო მზიანი დღეების რიცხვი – 210–ს.\n\n== ისტორია ==\nვარაუდობენ, რომ სახელწოდება წარმოიშვა ზურგ-დიდიდან (ე. ი. დიდი გორიდან; კოლხურად „ზუგი/სუკი“ ბორცვი, ფერდობი) ან კიდევ გეოგრაფიული სახელწოდება ზუბი-დან (ზუბ-დიდი). წყაროებში პირველად მოიხსენიება XVII საუკუნის დასაწყისში. ზუგდიდი ოდიშის სამთავროს პოლიტიკური, ადმინისტრაციული და კულტურული ცენტრი იყო. აგრეთვე იყო ქართული მწიგნობრობის მნიშვნელოვანი კერა. აქ ამრავლებდნენ ხელნაწერებს. ლიტერატურული საქმიანობა განსაკუთრებით გაჩაღდა ლევან II დადიანის კარზე, სადაც მოღვაწეობდნენ მამუკა თავაქალაშვილი და ბარძიმ ვაჩნაძე. XVIII საუკუნეში ბეჟან დადიანის კარზე მოღვაწეობდა პეტრე ჩხატარაისძე. ჩვენამდე მოღწეულია დადიანთა წიგნთსაცავში დაცულ ხელნაწერთა მდიდარი კოლექცია.\n\nყირიმის ომის (1853-1856) დროს, 1855 წელს ზუგდიდი ოსმალებმა დაიკავეს. ნოემბერში ქართულმა მილიციამ გენერალ-მაიორის გრიგოლ დადიანის სარდლობით გაანადგურა მტერი, რის შემდეგ რუსეთის იმპერიის შემადგენლობაში შედიოდა. სამეგრელოს გლეხთა აჯანყების (1856-1857) დროს, 1857 მაისში, ქალაქი აჯანყებულთა ხელში გადავიდა. 1867 წელს ქალაქში გაიხსნა დაწყებითი სასწავლებელი.\n\n1930 წლიდან ზუგდიდი გახდა ზუგდიდის რაიონის ადმინისტრაციულ ცენტრი. საბჭოთა პერიოდში მოქმედებდა ქაღალდის ცელულოზის და ფაიფურის საწარმოები. 2014-2017 წლებში იყო გამოყოფილიყო იყო ზუგდიდის მუნიციპალიტეტიდან და იყო ცალკე მუნიციპალიტეტი.\n\n==მოსახლეობა==\nზუგდიდი იძლებით გადაადგილებულ პირთა კომპაქტური ჩასახლების მხრივ ყველაზე დიდი ცენტრია თბილისის შემდეგ. ამასთან მოსახლეობის სიმჭიდროვის მხრივ ზუგდიდი სამეგრელოს და ზემო სვანეთის მხარეში ყველაზე მაღალი მაჩვენებლით გამოირჩევა.\n\n== ეკონომიკა ==\nქალაქში არის რკინიგზის სადგური თბილისი-ჯვარის მონაკვეთზე, გადის საერთაშორისო (თბილისი-სოხუმი) და შიდასახელმწიფოებრივი მნიშვნელობის (ზუგდიდი-მესტია, ზუგდიდი-ანაკლია) გზები. მოქმედებს საქალაქო და საგარეუბნო ტრანსპორტი. მოქმედებს სამი ავტოსადგური. საავტობუსო მიმოსვლით დაკავშრირბულია საქართველოს ყველა მსხვილ ქალაქთან.  \n\nზუგდიდში არის 25-მდე სამრეწველო საწარმო, რომელთაგან ზოგიერთი სეზონურად მუშაობს. ძირითადად მოქმედებს სამშენებლო მასალების და კვების (ჩაის და თხილის გადამამუშავებელი) საწარმოები. მოქმედებს ჯანდაცვის, განათლებისა და კულტურის დაწესებულებები (ზუგდიდის დრამატული თეატრი, ზუგდიდის სახელმწიფო ისტორიულ-ეთნოგრაფიული მუზეუმი). ხუროთმოძღვრების ძეგლთაგან შემორჩენილია სამეგრელოს მთავრების დადიანების სასაახლე, ეკლესია და სხვა ნაგებობები (XIX ს.). \n\n==ბოტანიკური ბაღი==\n\nზუგდიდის ბოტანიკური ბაღი წარმოადგენს ძვირფას მცენარეთა ინტროდუქციის კერას, საიდანაც ასობით უცხო მცენარე ფართოდ დაინერგა არა მხოლოდ სამეგრელოს მოსახლეობაში, არამედ დასავლეთ საქართველოს სხვა რეგიონებშიც, სადაც გაშენდა მრავალი ბაღი, სკვერი და პარკი სოფლებსა, დაბებსა და ქალაქებში.\n\nბაღში ოთხმოცამდე გვარის მრავალი სახეობის ხე, ბუჩქი და მცენარე იზრდება, მათ შორის მაგნოლიის ექვსი სახეობა, სხვადასხვა სახეობის მუხა, ატლასისა და ჰიმალაის კედარი, კანარის ვერხვი, აზიის, მათ შორის ინდოეთის, იაპონიის, ხმელთაშუაზღვისპირეთის, ამერიკის და სხვა ადგილებიდან შემოტანილი რელიქტური და ენდემური მცენარეები<ref>მურმან არდია, ჭიჭიკო ჯანელიძე – სამეგრელო, 1999. თბილისი–ზუგდიდი, გვ. 224</ref>. ზუგდიდის ბაღმა დეკორატიული სახე მიიღო მას შემდეგ, რაც მის განაშენიანების საქმეს ენერგიულად მოჰკიდა ხელი სამეგრელოს უკანასკნელმა მთავარმა დავით დადიანმა.\n\nროგორც მდებარეობით, ასევე კლიმატური პირობეით ზუგდიდის ბოტანიკური ბაღი ერთ-ერთ საუკეთესო ბაზას წარმოადგენს ძვირფასი სუბტროპიკული მცენარეების ინტროდუქციის, კვლევისა და აკლიმატიზაციისათვის.\n\n== გალერეა ==\n<gallery>\nსურათი:Zugdidi2010-7.jpg|ვლაქერნის ღვთისმშობლის სახელობის ეკლესია\nსურათი:Zugdidi2010.jpg|ზუგდიდის ბულვარი\nსურათი:Zugdidi2010-3.jpg|\nსურათი:Zugdidi2010-2.jpg|\nსურათი:Zugdidi2010-4.jpg|ბოტანიკური (დედოფლის) ბაღი\nსურათი:Zugdidi2010-5.jpg|ბოტანიკური ბაღი\nსურათი:Fantani zugdidis centrshi.jpg|შადრევანი\nფაილი:Dadiani palace 002 (2).JPG|დადიანების სასახლე და ზუგდიდის საკათედრო ტაძარი\nსურათი:Dadiani Palace and church.jpg|დადიანების მუზეუმი და ზუგდიდის საკათედრო ტაძარი\nსურათი:Zugdidi2009.jpg|სამეგრელოს და ზემო სვანეთის მხარის ადმინისტრაციის შენობა\nსურათი:Zugdidi5.jpg|პარკი, დადიანების მუზეუმის უკან\nსურათი:Dadiani Palace.jpg|დადიანების მუზეუმი\nსურათი:Zugdidi48.jpg|კინოთეატრი \"ატრიუმი\"\nსურათი:Zugdidi59.jpg|ზუგდიდის ცენტრალური ქუჩა\nსურათი:Zugdidi2010-9.jpg|ზუგდიდის ბაზარი\nსურათი:Zugdidi56.jpg|ილია ჭავჭავაძის ძეგლი ზუგდიდში\nსურათი:Zugdidi57.jpg|ცენტრალური მოედანი\nსურათი:Zugdidi52.jpg|კვირაცხოვლობის ტაძარი (ზუგდიდი)\nსურათი:Zugdidi49.jpg|სამეგრელოს და ზემო სვანეთის მხარის ადმინისტრაციის შენობა\nსურათი:Korckheli1.jpg|სოფელი კორცხელი\nსურათი:Zugdidi42.jpg|ღვთისმშობლის შობის ტაძარი ზუგდიდში\nსურათი:Samegrelo-zemo svaneTis samxareo administraciis Shenoba.jpg|სამხარეო ადმინისტრაციის შენობა ზუგდიდში\nსურათი:Zugdidis centraluri moedani.jpg|ზუგდიდის ცენტრალური მოედანი\nსურათი:Dadianebis muzeumis shesasvleli karis zeda nawili.jpg|დადიანების მუზეუმის კომპლექსის შესასვლელი კარის ფრაგმენტი\nსურათი:Zugdidi, Megrelia, Georgia ზუგდიდი, სამეგრელო, საქართველო.jpg|ზუგდიდის ხედი ურთის მთიდან\nსურათი:Zugdidi, Megrelia, Georgia.jpg|დედოფლის სასახლე\nსურათი:Zugdidi Botanical Garden, Megrelia, Georgia.jpg|ბოტანიკური ბაღი\n</gallery>\n\n== ლიტერატურა ==\n\n* აბ. ტუღუში, სამეგრელოს სამთავროს ისტორია (მცირე კურსი), ზუგდ. 2001 (რედაქტორი პროფ. გ. არახამია)\n* ქართლის ცხოვრება, ტ. II, თბ. 1959 (რედ. აკად. ს. ყაუხჩიშვილი)\n* ვახუშტი, აღწერა სამეფოსა საქართველოსა, ქართლის ცხოვრება, ტ.. IV, თბ. 1973 (რედ. აკად. ს. ყაუხჩიშვილი).\n* შარდენის მოგზაურობა, თბ. 1975\n* ნ. შენგელია, ოსმალური დოკუმენტური წყაროები ანაკლიისა და რუხის ციხეების შესახებ, თბ. 1982 (რედაქტორი აკად. ს. ჯიქია)\n* ა. ტუღუში, თურქ დამპყრობთა წინააღმდეგ ქართველთა და აფხაზთა ერთობლივი ბრძოლების ისტორიიდან, ჟ.,,რიწა », 1987, #2\n* აბ. ტუღუში, სამეგრელოს სამთავროს ცენტრალური და ადგილობრივი მმართველობა, წიგნში ,,სამეგრელო, კოლხეთი, ოდიში“, თბ. 1999 (მთავარი რედაქტორი პროფ. ილია ანთელავა)\n* აბ. ტუღუში, ზუგდიდის წარსულიდან, გაზ. ,,მებრძოლი”, 1974 წ. 5. III\n* აბ. ტუღუში, კვლავ ზუგდიდის ეტიმოლოგიისათვის, კრ. ,,ონომასტიკა”, ტ. I, თბ. 1987 (რედ. აკად. შ. ძიძიგური)\n* პლ. ჯიშკარიანი, ზუგდიდის რაიონის მშრომელები . . . თბ. 1968\n* ც. ქირია, შ. სარია, მასალები საქართველოს ისტორიისათვის, თბ. 1967\n* ი. მეუნარგია, სამეგრელო დავით დადიანის დროს, ტფ. 1939\n* ფეშანგი, შაჰნავაზიანი, თბ. 1935 (რედ. გ. ლეონიძე და ს. იორდანაშვილი)\n* კ. ბოროზდინი, სამეგრელო და სვანეთი, ტფ. 1934\n* ე. თაყაიშვილი, არხეოლოგიური მოგზაურობანი და შენიშვნანი, წ. II, ტფ. 1913\n* М. Селезнев, Руководство к познанию Кавказа, СПБ, 1848\n\n== რესურსები ინტერნეტში ==\n\n*ზუგდიდის გენერალური გეგმა\n\n== სქოლიო ==\n\n\n\n\n\n\n\n \nკატეგორია:ზუგდიდის მუნიციპალიტეტის დასახლებული პუნქტები", "url": "https://ka.wikipedia.org/wiki/ზუგდიდი", "length": 7494}
{"id": "1373", "title": "საქართველოს ტერიტორიული მოწყობა", "text": "'''საქართველოს ტერიტორიული მოწყობა''' — საქართველოს დაყოფა ადმინისტრაციულ ერთეულებად დე-ფაქტო მდგომარეობით. საქართველოს კონსტიტუციის მიხედვით ტერიტორიული მოწყობის საკითხი უნდა გადაწყდეს  საქართველოს ტერიტორიული მთლიანობის აღდგენის შემდეგ. არსებული მდგომარეობით ქვეყნის ტერიტორიაზე არსებობს ორი ავტონომიური რესპუბლიკა, ხოლო დანარჩენ ტერიტორიაზე შექმნილია არაოფიციალური ერთეულები, მხარეები, რომლებიც არ წარმოადგენს იურიდიულ ერთეულებს<ref>რუსაძე ნ. „საჯარო მმართველობის ეფექტიანობის ამაღლების ძირითადი მიმართულებები“, საქართველოს ტექნიკური უნივერსიტეტი, თბ., 2018, გვ. 46</ref>. მათ მხოლოდ საკოორდინაციო და საკონსულტაციო ფუნქცია გააჩნიათ მუნიციპალიტეტებსა და საქართველოს მთავრობას შორის, სადაც მთავრობას წარმოადგენს სახელმწიფო რწმუნებული, ხოლო მუნიციპალიტეტს – მერი, საკრებულოს თავმჯდომარე და მისი მოადგილე.\n\n==მუნიციპალიტეტები==\n\nქვედა დონის ადმინისტრაციულ ერთეულს საქართველოში წარმოადგენს მუნიციპალიტეტი. მუნიციპალიტეტი არის ერთადერთი ერთეული საქართველოში, სადაც ხორციელდება ადგილობრივი თვითმმართველობა. საქართველოში 2020 წლის მდგომარეობით 69 მუნიციპალიტეტია, აქედან 64 სასოფლო (თვითმმართველი თემი) და 5 საქალაქო (თვითმმართველი ქალაქი) მუნიციპალიტეტია, თუმცა მათ შორის იურიდიული განსხვავება არ არსებობს. მოსახლეობის მიხედვით ყველაზე დიდი მუნიციპალიტეტია დედაქალაქი თბილისი. ხუთი მუნიციპალიტეტი 2008 წლიდან ოკუპირებულია რუსეთის მიერ.\n\n== ავტონომიური რესპუბლიკები და მხარეები==\n'''ავტონომიური რესპუბლიკები'''\n# აფხაზეთის ავტონომიური რესპუბლიკა\n# აჭარის ავტონომიური რესპუბლიკა\n\n'''მხარეები'''\n#კახეთის მხარე\n#შიდა ქართლის მხარე\n#ქვემო ქართლის მხარე\n#იმერეთის მხარე\n#გურიის მხარე\n#სამეგრელო-ზემო სვანეთის მხარე\n#სამცხე-ჯავახეთის მხარე\n#რაჭა-ლეჩხუმისა და ქვემო სვანეთის მხარე\n#მცხეთა-მთიანეთის მხარე\n'''სპეციალური ერთეული'''\n\n# სამხრეთ ოსეთის დროებითი ადმინისტრაციულ-ტერიტორიული ერთეული\n\nსაქართველოს დედაქალაქი თბილისი არ შედის არცერთ მხარეში.\n\n== ისტორია ==\n=== ფეოდალური ხანა ===\nქართლის ცხოვრების თანახმადაც ძველი წელთაღრიცხვით დაახლოებით IV-III საუკუნეებში ქართლის პირველმა მეფემ, ფარნავაზმა, სამეფო შვიდ საერისთავოდ და ერთ ცენტრალურ რეგიონად – სასპასპეტოდ დაჰყო. ეს დაყოფა იმეორებდა ელინისტურ ხანაში გავრცელებულ მოდელს, რომლის ამოსავალიც სახელმწიფოს სამხედრო მართვა-გამგეობა წარმოადგენდა. ყველა საერისთავოს ჰქონდა საკუთარი სამხედრო იერარქიული სტრუქტურა: ერისთავი < სპასალარი < ათასისთავი, მოგვიანებით ჩნდება: ნაცვალი < ხევისთავი < ციხისთავი < ასისთავი. ყველა მათგანი ახორციელებდა სამხედრო, ადმინისტრაციულ და ფისკალურ უფლებამოსილებებს. VI-VIII საუკუნეებში საერისთავოების რაოდენობა გაიზარდა. XI-XV საუკუნეებში შენარჩუნებული იყო საქართველოს სამეფოს დაყოფა საერისთავოებად. საქართველოს სამეფოს დაშლის შედეგად შექმნილ სამეფო-სამთავროებში არსებობდა შემდეგი ადმინისტრაციული ერთეულები სათავადოები და სადროშოები.\n\n=== რუსეთის იმპერია ===\nრუსეთის იმპერიის მიერ საქართველოს სამეფო-სამთავროების შეერთების შემდეგ ქვეყანაში დამყარდა იმპერიისთვის დამახასიათებელი ადმინისტრაციულ-ტერიტორიული მოწყობა. კავკასიის სამეფისნაცვლოში შეიქმნა გუბერნიები და ოლქები, რომელიც იყიფოდა მაზრებად და ოკრუგებად. საქართველოს ტერიტორიის უდიდესი ნაწილი ტფილისის და ქუთაისის გუბერნიების საზღვრებში იყო მოქცეული. თბილისის გუბერნიაში შედიოდა: თბილისის, გორის, ახალციხის, ახალქალაქის, ბორჩალოს, დუშეთის, თიანეთის, თელავის და სიღნაღის მაზრები და ზაქათალის ოკრუგი, ხოლო ქუთაისის გუბერნიაში - ქუთაისის, შორაპნის, სენაკის, ოზურგეთის, ზუგდიდის, ლეჩხუმის და რაჭის მაზრები, სოხუმის, ბათუმის და ართვინის ოკრუგები. გარდა ამისა, საქართველოს ტერიტორიის ნაწილი ყარსის ოლქში იყო შეყვანილი და ოლთისის და არტაანის ოკრუგებს შეადგენდა.\n\n=== საქართველოს დემოკრატიული რესპუბლიკა ===\n\n\nსაქართველოს დემოკრატიული რესპუბლიკის დროს გაუქმდა გუბერნიებად დაყოფა, შენარჩუნდა მაზრები, რომლებსაც ოლქები ეწოდა. შევიდა მცირე ცვლილებები მათ საზღვრებში და რამდენიმე ოლქი გაერთიანდა. შეიქმნა სამი ავტონომიური ერთეული: აფხაზეთის ავტონომია, სამუსლიმანო საქართველოს ავტონომია და ზაქათალის ოლქი. შემოღებულ იქნა ორდონიანი ადგილობრივი თვითმმართველობა, სადაც რეგიონულ დონეს შეესაბამებოდა 20 ოლქი, ხოლო ადგილობრივ დონეს 356 ქალაქი და თემი.\n\n=== საქართველოს სსრ ===\nსაქართველოს სსრ-ის პერიოდში ასევე შეიქმნა სამი ავტონომიიური ერთეული: აფხაზეთის ავტონომიური საბჭოთა სოციალისტური რესპუბლიკა, აჭარის ავტონომიური საბჭოთა სოციალისტური რესპუბლიკა და სამხრეთ ოსეთის ავტონომიური ოლქი. ქვეყნის დანარჩენ ტერიტორიაზე გაუქმდა რეგიონული დონის ერთეულები, ოლქები და შეიქმნა რაიონები, ხოლო ზოგიერთი ქალაქი, რომლებიც არ შევიდა არცერთი რაიონის შემადგენლობაში, გამოცხადდა რესპუბლიკური დაქვემდებარების ქალაქად. 1950-იან წლების დასაწყისში იყო რეგიონული ერთეულების შექმნის მცდელობა. შეიქმნა თბილისის და ქუთაისის ოლქები. პირველში გაერთიანდა მთელი აღმოსავლეთი საქართველო (სამხრეთ ოსეთის გარდა), ხოლო მეორეში დასავლეთ საქართველოს რაიონები (აჭარის და აფხაზეთის გარდა). ამ ოლქებმა სულ ორიოდე წელი იარსება და მერე გაუქმდა. 1990 წელს საქართველოს რესპუბლიკის უზენაესმა საბჭომ გააუქმა სამხრეთ ოსეთის ავტონომიური ოლქი.\n\n=== 1991 წლიდან დღემდე===\nსაქართველოს დამოუკიდებლობის აღდგენის შემდეგ პერიოდულად დღის წესრიგში დგებოდა რეგიონების შექმნის საკითხი. 1994 წელს შეიქმნა მხარეში გუბერნატორების თანამდებობა, თუმცა მას იურიდიული საფუძველი არ გააჩნდა.<ref></ref>1995 წელს მიღებულმა საქართველოს კონსტიტუციამ ღიად დატოვა ტერიტორიული მოწყობის საკითხი. მისი პროექტიდან ამოღებულ იქნა ფედერალური მოწყობის შესახებ დებულებები.<ref>იქვე გვ. 142</ref> კონსტიტუციაში ჩაიწერა, რომ ის გადაწყდება ტერიტორიული მთლიანობის აღდგენის შემდეგ. 2005 წელს საზოგადოებრივი ორგანიზაციების მიერ მომზადებული იყო პროექტი, რომელიც საქართველოში ორდონიანი თვითმმართველობის და 13 მხარის შემოღებას ითვალისწინებდა. პროექტის მიხედვით მხარის სტატუსს იღებდა თბილისიც. <ref>''შერგელაშვილი თ.'' საქართველოს ადმინისტრაციულ-ტერიტორიული მოწყობის კონცეპტუალური მოდელი, თბილისი, 2005</ref> პროექტი საქართველოს ხელისუფლების მიერ არ იქნა მიღებული. 2013 წელს საქართველოს პრეზიდენტმა მიხეილ სააკაშვილმა წამოაყენა მხარის გუბერნატორების არჩევითობის იდეა. ამავე წელს საქართველოს მთავრობამ მოამზადა კანონპროექტი, რომელიც, ასევე, ითვალისწინებდა ორდოანიანი თვითმმართველობის და რეგიონის დონის შემოღებას. აღნიშნული პროექტი გააკრიტიკა საქართველოს კათოლიკოს-პატრიარქმა ილია II-მ და ის საქართველოს დაშლისკენ გადადგმულ ნაბიჯად შეაფასა.<ref>პატრიარქი: თვითმმართველობის რეფორმა საქართველოს დაშლისკენაა მიმართული ნეტგაზეთი,  04.12.2013</ref>საბოლოოდ რეგიონები არ იქნა შემოღებული.\n\n==ლიტერატურა==\n*„ადგილობრივი თვითმმართველობა საქართველოში 1991-2014“, თბილისი, 2015\n\n== რესურსები ინტერნეტში ==\n\n* ;\n* \n* საქართველოს ადმინისტრაციული მოწყობის ისტორია \n\n==სქოლიო==", "url": "https://ka.wikipedia.org/wiki/საქართველოს_ტერიტორიული_მოწყობა", "length": 6373}
{"id": "1374", "title": "აფხაზეთის ავტონომიური რესპუბლიკა", "text": "მინი|მარჯვნივ|200პქ|ოფიციალური სახალხო აღწერები აფხაზეთის რეგიონში\n'''აფხაზეთის ავტონომიური რესპუბლიკა''' () — ავტონომიური რესპუბლიკა საქართველოს შემადგენლობაში, შავი ზღვის სანაპიროზე. რეგიონის საერთაშორისო კოდია — GE-AB. იგი მოიცავს ისტორიულ-გეოგრაფიული პროვინციების აფხაზეთისა და სამეგრელოს (ნაწილობრივ) ტერიტორიას.\n\n== ისტორია ==\nაფხაზეთის ტერიტორია 1864 წელს ანექსირებულ იქნა რუსეთის იმპერიის მიერ, რომელმაც გააუქმა აფხაზეთის სამთავრო და მას სოხუმის ოკრუგი უწოდა. 1918-1921 წლებში აფხაზეთი საქართველოს დემოკრატიული რესპუბლიკის შემადგენლობაშია. 1921 წლის 4 მარტს შეიქმნა აფხაზეთის საბჭოთა სოციალისტური რესპუბლიკა (სსრ), რომელიც სამოკავშირეო ხელშეკრულებით დაუკავშირდა საქართველოს სსრ-ს. 1931 წელს იგი გარდაიქმნა აფხაზეთის ავტონომიურ საბჭოთა სოციალისტურ რესპუბლიკად. 1991 წლის 29 სექტემბერს ჩატარდა აფხაზეთის ასსრ-ის უმაღლესის საბჭოს არჩევნები. 1992-1993 წლების კონფლიქტის შემდეგ ფაქტობრივად ოკუპირებულია რუსეთის ფედერაციის მიერ და დე ფაქტო იმართება სეპარატისტული რეჟიმის მიერ.\n\n1994 წლის 10 მარტს საქართველოს პარლამენტმა დაითხოვა აფხაზეთის ასსრ უმაღლესი საბჭო.\n\nაღნიშნული ნულოვანი ვარიანტი ქმნიდა იმის პირობებსაც, რომ აფხაზეთში ეთნოწმენდის შედეგად გამოძევებული ასიათასობით დევნილის დაბრუნების შემდეგ განისაზღვრებოდა აფხაზეთის პოლიტიკური სტატუსი, მსოფლიოს მიერ ცნობილი, გაეროს რეზოლუციებით არაერთხელ დადასტურებული ქართული სახელმწიფოს ფარგლებში და მომზადდებოდა საფუძველი აფხაზეთში დემოკრატიული არჩევნების ჩასატარებლად. მიუხედავად ამისა, ყოველგვარ ლეგიტიმურობას მოკლებულმა, ეროვნული უპირატესობის ნიშნით, წინასწარი საპარლამენტო უმრავლესობის გარანტიით, მოსახლეობის უმცირესი ნაწილის მიერ 1991 წელს აფხაზეთის ასსრ უმაღლეს საბჭოში არჩეულმა გუდაუთის სეპარატისტულმა დაჯგუფებამ კვლავ უკანონოდ გააგრძელა ხელისუფლების უმაღლესი ორგანოს სახელით მოქმედება, უფრო მეტიც, მიიღო ე.წ. კონსტიტუცია, აირჩია პრეზიდენტი, გამოაცხადა აფხაზეთის რეგიონი დამოუკიდებელ რესპუბლიკად და საერთაშორისო სამართლის სუბიექტად.\n\nაფხაზეთის ასს რესპუბლიკის უმაღლესი საბჭოს იმ დეპუტატებმა, რომლებიც რეალურად გამოხატავენ აფხაზეთის მრავალეროვანი მოსახლეობის უდიდესი ნაწილის ინტერესებს, ჯერ კიდევ შეიარაღებული კონფლიქტის დაწყებამდე შეაჩერეს საქმიანობა ხელისუფლების უმაღლეს ორგანოში გუდაუთის სეპარატისტული დაჯგუფების ანტიკონსტიტუციური საქმიანობისადმი პროტესტის ნიშნად. \n\n1995 წლის იანვარში, 1991 წლის მოწვევის აფხაზეთის ასსრ-ის უმაღლესი საბჭოს ქართველმა დეპუტატებმა თხოვნით მიმართეს საქართველოს პარლამენტს, რათა დაედასტურებინათ მათი კომპეტენცია და გაენახლებინათ უმღლესი საბჭოს ფუნქციონირება. საქართველოს პარლამენტს მიაჩნია, რომ აფხაზეთში არსებული ხელისუფლების ვაკუუმი სეპარატისტთა დაჯგუფებას საშუალებას აძლევს გაიხანგრძლივოს დანაშაულებრივი უზურპატორული საქმიანობა, არ დაუშვას დევნილთა დაბრუნება, თავისუფალი არჩევნების ჩატარება და საქართველოს იურისდიქციის ფაქტობრივი აღდგენა აფხაზეთის რეგიონში.\n\n1995 წლის 24 თებერვალს „სახელმწიფო ხელისუფლების შესახებ“ საქართველოს რესპუბლიკის კანონის მე-7 მუხლის მე-3 აბზაცის შესაბამისად, საქართველოს პარლამენტმა დაადგინა შემდეგი:\n\n\n\n1995 წლის 14 ივნისს საქართველოს პარლამენტის დადგენილებით, აფხაზეთის ავტონომიურ რესპუბლიკაში საგანგებო მდგომარეობის გამო, აფხაზეთის უმაღლესი საბჭოს შემადგენლობაში კოოპტაციის წესით შეყვანილ იქნენ აფხაზეთიდან არჩეული საქართველოს პარლამენტის წევრები.<ref></ref>\n\n2000 წლის 8 დეკემბრის აფხაზეთის ავტონომიური რესპუბლიკის უმაღლესი საბჭოს დადგენილებით მიღებულ იქნა აფხაზეთის ავტონომიური რესპუბლიკის კონსტიტუცია (ძირითადი კანონი) აფხაზეთის ასსრ 1978 წლის 6 ივნისის კონსტიტუციაში შეტანილი ცვლილებებითა და ახალი რედაქციით. \n\n\n\n2002 წლის 10 ოქტომბერს კონსტიტუციური კანონით საქართველოს კონსტიტუციის შესაბამის ნაწილში განისაზღვრა აფხაზეთის სტატუსი „აფხაზეთის ავტონომიური რესპუბლიკის“ სახით.<ref>დემეტრაშვილი ა., კბახიძე ი., კონსტიტუციური სამართალი, გვ. 68, თბ., 2011</ref>\n\n==ადმინისტრაციული დაყოფა==\nაფხაზეთის ავტონომიური რესპუბლიკა ადმინისტრაციულად იყოფა 7 მუნიციპალიტეტად:\n\n\n\n1994 წელს სეპარატისტულმა ხელისუფლებამ განახორციელა ადმინისტრაციულ-ტერიტორიული „რეფორმა“, რის შედეგადაც ოჩამჩირისა და გალის რაიონების ტერიტორიების ნაწილის ხარჯზე შექმნა ტყვარჩელის რაიონი.\n\n== ზოგადი ცნობები ==\nthumb|350px|აფხაზეთის მხარის ფიზიკური რუკა\nავტონომიური რესპუბლიკის ფართობი შეადგენს 8700 კვ.კმ-ს, მოსახლეობა — დაახლოებით 100-120 ათასს. ავტონომიის დედაქალაქია ქალაქი სოხუმი. ავტონომიის ტერიტორიაზე 526 დასახლებული პუნქტია, მათ შორის:\n\n* '''ქალაქი''' — 7: ახალი ათონი, გაგრა, გალი, გუდაუთა, ოჩამჩირე, სოხუმი, ტყვარჩელი.\n* '''დაბა''' — 5: ბიჭვინთა, განთიადი, გულრიფში, ლესელიძე, მიუსერა. \n* '''სოფელი''' — 514.\n\n== ადგილობრივი მმართველობა ==\nდევნილობაში მყოფი აფხაზეთის ავტონომიური რესპუბლიკის ხელისუფლების ორგანოებს  წარმოადგენენ აფხაზეთის ავტონომიური რესპუბლიკის უმაღლესი საბჭო (საკანონმდებლო ორგანო) და აფხაზეთის ავტონომიური რესპუბლიკის მინისტრთა საბჭო (აღმასრულებელი ორგანო), რომლებიც 1993 წლიდან ქალაქ თბილისშია განთავსებული.\n\n* '''უზენაესი საბჭოს თავმჯდომარეები''':\n**თამაზ ნადარეიშვილი 1993 – 2004;\n** თემურ მჟავია 2004 – 2009;\n** ელგუჯა გვაზავა 2009 - 8 აპრილი, 2019;\n** ჯემალ გამახარია 8 აპრილი, 2019-დან.\n\n* '''მინისტრთა საბჭოს თავმჯდომარეები''':\n**თამაზ ნადარეიშვილი 1992 – 18 ივლისი 1993;\n** ჟიული შარტავა 18 ივლისი 1993 – 27 სექტემბერი 1993;\n** ზურაბ ერქვანია 18 ოქტომბერი 1993 – 7 ივლისი 1998;<ref>გაზ. აფხაზეთის ხმა, #28, 10 ივლისი, 1998 წელი</ref> (16 მარტი 2004 ეწერა)\n** ლონდერ ცაავა 7 ივლისი 1998 – 30 სექტემბერი 2004\n\n* '''მთავრობის თავმჯდომარეები''':\n**ირაკლი ალასანია 30 სექტემბერი 2004 – 24 აპრილი 2006;\n**მალხაზ აკიშბაია 24 აპრილი 2006 – 15 ივნისი 2009;\n**გიორგი ბარამია 15 ივნისი 2009 – 5 აპრილი 2013;\n**ვახტანგ ყოლბაია 5 აპრილი 2013 – 1 მაისი 2019;\n**რუსლან აბაშიძე 1 მაისი 2019 – 4  სექტემბერი 2024;\n**ლევან მგალობლიშვილი 18 სექტემბერი 2024 – 2 ივნისი 2025;\n**გიორგი ჯინჭარაძე 11 ივნისი 2025-დან.\n\n2008 წლის აგვისტოს ომამდე, საქართველოს ცენტრალური ხელისუფლების იურისდიქციის ქვეშ იყო გულრიფშის მუნიციპალიტეტის აჟარის სასოფლო თემის ტერიტორია (23 სოფელი), ე.წ. კოდორის ხეობა (ზემო აფხაზეთი). ამ ტერიტორიაზე 1998-2004 წლებში მოქმედებდა საქართველოს პრეზიდენტის რწმუნებულის მმართველობა.\n\n* '''საქართველოს პრეზიდენტის რწმუნებულები''':\n** 1998-1999 - ივერი ჭელიძე\n** 2000-2004 - ემზარ კვიციანი.\n\nამჟამად, ამ ტერიტორიებს სრულად აკონტროლებს სეპარატისტული რეჟიმი და რუსეთი.\n\n==მოსახლეობა==\n\n\n== სეპარატისტული რეჟიმი ==\nმინი|300პქ|სოხუმი დღეს\n1992 წლიდან აფხაზეთის ავტონომიური რესპუბლიკის ტერიტორიაზე დამყარებულია სეპარატისტული რეჟიმი, რომელმაც 1992 წლის 23 ივლისიდან გამოაცხადა ე.წ. „აფხაზეთის რესპუბლიკის“ დამოუკიდებლობა. მისი დამოუკიდებლობა აღიარეს მხოლოდ რუსეთმა, ნიკარაგუამ, ვენესუელამ, ნაურუმ, ტუვალუმ და ორმა თვითგამოცხადებულმა რესპუბლიკამ, ე.წ. „სამხრეთი ოსეთის რესპუბლიკამ“ და ე.წ. „დნესტრისპირეთის რესპუბლიკამ“.<ref>აფხაზეთის „დამოუკიდებლობა“ ჯუჯა-სახელმწიფომ, ტუვალუმ აღიარა. „პრესა.გე“ 23.09.2011</ref> გარდა ამისა, 2011 წლის 31 მაისს სოხუმის სეპარატისტული მთავრობის მიერ გაკეთდა განცხადება, რომ აფხაზეთის დამოუკიდებლობა ვანუატუმაც ცნო,<ref>სოხუმის ცნობით, ვანუატუმ აფხაზეთი აღიარა . „სივილ ჯორჯია“. 1 ივნისი, 2011.</ref><ref>The Caucasus: New Allies for Breakaway Region. The New York Times. 31 მაისი, 2011. </ref> თუმცა ეს ინფორმაცია მოგვიანებით ვანუატუმ უარყო.<ref>Natapei withdraws recognition of Abkhazia  </ref><ref>Vanuatu has no ties with Abkhazia // Vanuatu Daily Post - July 15, 2011</ref> დანარჩენი სახელმწიფოები არ აღიარებენ მის დამოუკიდებლობას და იურიუდიულად განიხილავენ საქართველოს განუყოფელ ნაწილად.\n\n== ეკონომიკა ==\nრეგიონის ხელსაყრელი მდებარეობის გამო, რომელიც უშუალოდ ესაზღვრება რუსეთის ფედერაციას, ჩვეულებრივ პირობებში შეიძლებოდა ყოფილიყო ერთ-ერთი ყველაზე განვითარებული მხარე. მაგრამ კონფლიქტის შედეგად თითქმის მთლიანად განადგურდა მისი სამრეწველო და სასოფლო-სამეურნეო ინფრასტრუქტურა. ამჟამად ფუნქციონირებს რამდენიმე მცირე საწარმო, რომლებიც ძირითადად ნედლეულის (ხე-ტყე, ქვანახშირი) რუსეთსა და თურქეთში გატანით არიან დაკავებულნი.\n\n== ღირსშესანიშნაობები ==\nავტონომიური რესპუბლიკის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n\n* ახალი ათონის მღვიმე\n* ახალი ათონის მონასტერი\n* ბედიის ეკლესია\n* ბესლეთის ხიდი\n* ბიჭვინთის ტაძარი\n* გეგის ჩანჩქერი\n* დრანდის ტაძარი\n* ილორის ეკლესია\n* კელასურის კედელი\n* სოხუმის ბოტანიკური ბაღი\n* რიწა\n\n== აფხაზეთში კონფლიქტის პოლიტიკური შეფასება ==\n2006 წლის ანგარიშგებაში საქართველოს პარლამენტის წინაშე ეროვნული ხელისუფლების დამხობის შემდგომ პირველად მიეცა ობიექტური შეფასება აფხაზეთსა და ცხინვალის რეგიონში 1991-1992 წლებიდან მომდინარე კონფლიქტს.\n\nსააკაშვილის ანგარიშგებაში აღნიშნულია, რომ „არავითარი ეთნიკური კონფლიქტები საქართველოს აფხაზეთთან და სამხრეთ ოსეთთან არ აქვს, არამედ მიმდინარეობს „ტერიტორიული კონფლიქტი პოსტიმპერიული ტერიტორიების დანაწილებისათვის“. სააკაშვილის ეს განცხადება სავსებით და სრულად ეთანხმება დევნილი ეროვნული ხელისუფლების მოსაზრებებს ცხინვალის რეგიონსა და აფხაზეთში კონფლიქტების არსის შესახებ.\n\nსააკაშვილის ეს სახელმწიფო პოლიტიკის დონის განცხადება ამავე დროს ამხელს 1991-1992 წლებიდან ქართველი და უცხოელი ანტიქართული, პროიმპერიული „პოლიტოლოგების“ მიერ ფართოდ დამკვიდრებულ დეზინფორმაციას აფხაზეთსა და ცხინვალის რეგიონებში მომხდარი კონფლიქტების შესახებ - რომ თითქოს ეს იყო ეთნიკური კონფლიქტები, რომლის საფუძველი გახდა „ქართული ნაციონალიზმი და ფაშიზმი“. მხილება განსაკუთრებით ეხება პროიმპერიულ „დისიდენტ“ სახაროვს - რომელმაც აფხაზეთისა და ცხინვალის ზონების რუსეთის მიერ ანექსიას თეორიული საფუძველი ჩაუყარა ცნებისა და ტერმინის „საქართველო - მცირე იმპერია“ შემოღებითა და საერთაშორისო მასშტაბით დანერგვით.\n\nპრეზიდენტ  მ. სააკაშვილის შეფასებით „აფხაზეთისა და სამხრეთ ოსეთის კონფლიქტები - ეთნოკონფლიქტები არ არის. მე ვკრძალავ ისეთი ფრაზების გამოყენებას, როგორებიცაა „ქართულ-აფხაზური კონფლიქტი“ ან „ქართულ-ოსური კონფლიქტი“, რადგან ეს ტერიტორიული კონფლიქტებია, რომლებიც პოსტიმპერიული სივრცის ტერიტორიების გაყოფასთანაა დაკავშირებული“... \n<ref></ref>\n\n== იხილეთ აგრეთვე ==\n* აფხაზეთი\n* აფხაზეთის შეიარაღებული კონფლიქტი (1992-93)\n* საქართველოს ისტორია\n\n== რესურსები ინტერნეტში ==\n* აფხაზეთის ავტონომიური რესპუბლიკის მთავრობის ოფიციალური საიტი\n* აფხაზური სეპარატიზმის ისტორიული ფონი და პოლიტიკური მოტივები საქართველოში (გერმანურ ენაზე)\n* აფხაზურ-ქართული დიალოგი (ფორუმი/ნებისმიერ ენაზე)\n* ჩვენი აფხაზეთი\n* აფხაზეთის ისტორია\n\n== სქოლიო ==", "url": "https://ka.wikipedia.org/wiki/აფხაზეთის_ავტონომიური_რესპუბლიკა", "length": 9971}
{"id": "1375", "title": "აჭარის ავტონომიური რესპუბლიკა", "text": "'''აჭარის ავტონომიური რესპუბლიკა''' — ავტონომიური რესპუბლიკა საქართველოს შემადგენლობაში, რომელიც 1990 წელს წარმოიქმნა ყოფილი აჭარის ასსრ-ის ბაზაზე. მოიცავს ისტორიულ-გეოგრაფიული პროვინცებს, აჭარასა და ნაწილობრივ ჭანეთის, გურიის, მაჭახელისა და სამცხის ტერიტორიებს. ავტონომიურ რესპუბლიკას გააჩნია საკუთარი კონსტიტუცია და მმართველობის ორგანოები, ასევე საკუთარი დროშა და გერბი. რეგიონის საერთაშორისო კოდია — GE-AJ. აჭარის ავტონომიურ რესპუბლიკაში შედის ექვსი მუნიციპალიტეტი. რესპუბლიკის ადმინისტრაციული ცენტრია — ქ. ბათუმი.\n\n== ზოგადი ცნობები და ადმინისტრაციული მოწყობა ==\nthumb|right|250px\nაჭარა განლაგებულია საქართველოს სამხრეთ-დასავლეთ ნაწილში, შავი ზღვის სანაპირო ზოლზე, სამხრეთით ესაზღვრება თურქეთს. ფართობი შეადგენს 2919 კვ.კმ-ს, მოსახლეობა – 333 953 კაცს (2014), მოსახლეობის სიმჭიდროვე – 114,4 კაცს 1 კმ²-ზე. ავტონომიის ადმინისტრაციული ცენტრია ქალაქი ბათუმი. ავტონომიის ტერიტორიაზე 340 დასახლებული პუნქტია, მათ შორის:\n\n* '''ქალაქი''' — 2: ბათუმი, ქობულეთი;\n* '''დაბა''' — 5: ჩაქვი, ოჩხამური, ქედა, შუახევი, ხულო.\n* '''სოფელი''' — 333.\n\nაჭარის ავტონომიური რესპუბლიკა ადმინისტრაციულად 6 მუნიციპალიტეტად იყოფა:\n\n\n\n== გეოგრაფია ==\nაჭარის ავტონომიური რესპუბლიკა მდებარეობს საქართველოს სამხრეთ-დასავლეთ ნაწილში. მისი ტერიტორია წარმოადგენს მესხეთის ქედის დასავლეთ ნაწილში შემავალი მთებისა და ხეობების სისტემას, რომელსაც შუაზე კვეთს რეგიონის მთავარი მდინარე — აჭარისწყალი. დასავლეთიდან მას ესაზღვრება შავი ზღვა. ზღვის სანაპირო ზონა ზოგან საკმაოდ განიერია და ქმნის პლაჟებს (ბათუმი, ჩაქვი, ქობულეთი), ხოლო ზოგან უშუალოდ ესაზღვრება მესხეთის ქედის ციცაბო ფერდობებს (მწვანე კონცხი). სანაპირო ზონა მოიცავს დაბლობ რაიონებსა და მთის ფერდობებს 100–200 მ სიმაღლემდე. უფრო აღმოსავლეთით, 200–1000 მ სიმაღლეთა შუალედში, გორაკ-ბორცვიანი რელიეფი იცვლება მთიანი ზონით, რომელიც მესხეთის, არსიანისა და შავშეთის ქედების ფერდობებზე გადადის მაღალმთიან ზონაში 1000–2000 მ და უფრო დიდ სიმაღლეებზე. აჭარის ყველაზე მაღალი მთებია კენჭაული და ხინო, რომლებიც 3000 მ სიმაღლეს ვერ აღწევს და არ გააჩნია მუდმივი თოვლის საფარი. თუმცა, გოდერძის უღელტეხილზე (2025 მ) და მაღალი მთების ფერდობებზე თოვლის საფარის ხანგრძლივობა 7-8 თვემდე აღწევს. მთებს აჭარის ავტონომიური რესპუბლიკის ტერიტორიის 80 % უჭირავს, მთისწინეთს — 15 %, დაბლობებით კი დაკავებულია რესპუბლიკის ტერიტორიის მხოლოდ 5 % (2900 კმ²).\n\n=== ტყის რესურსები ===\nტყეებს უკავია რესპუბლიკის ფართობის 65 %. ეს მაჩვენებელი გამორჩეულად მაღალია საქართველოს (39,1 %), მეზობელი თურქეთის (11 %) და მთლიანად მსოფლიოს (27 %) შესაბამის მაჩვენებლებთან. ტყის მასივების ყველაზე მეტი წილი მოდის ზღვის დონიდან 1000–2000 მ-ის ფარგლებში და შეადგენს 61 %. ტყით დაფარული ფართობების ნახევარზე მეტი, 55,9 % მოდის 31 გრადუსისა და მეტი დაქანების ფერდობებზე. ტყეების ფართობები შეადგენს 23 790,8 ჰა-ს. ტყის მერქნული რესურსი მოიცავს წიწვოვან (ფართობი – 875 ჰა) და ფოთლოვან (ფართობი – 22 404 ჰა) ტყეებს.\n\n== ისტორია ==\n\n1921 წელს საქართველოს დემოკრატიული რესპუბლიკის კონსტიტუციით აჭარას (სამუსლიმანო საქართველო, ბათუმის მხარე) მიენიჭა ადგილობრივ საქმეებში ავტონომიური მმართველობის უფლება. 1921 წლის 16 მარტს რუსეთსა და თურქეთს შორის ხელმოწერილი მოსკოვის შეთანხმების მე-2 მუხლის მიხედვით თურქეთმა დაუთმო რუსეთს ქალაქი ბათუმი და მიმდებარე ტერიტორიები იმ პირობით, რომ ადგილობრივი მოსახლეობა ისარგებლებდა ავტონომიის უფლებით. 1921 წლის 16 ივლისს (საქართველოს სსრ) შემადგენლობაში შეიქმნა აჭარის ავტონომიური საბჭოთა სოციალისტური რესპუბლიკა. 1921 წლის მარტის მოსკოვის ხელშეკრულების პირობები გაიმეორა 1921 წლის 13 ოქტომბერს, ერთის მხრივ, ოსმალეთის მთავრობასა და, მეორეს მხრივ, აზერბაიჯანის, სომხეთისა და საქართველოს სოციალისტური რესპუბლიკების მთავრობებს შორის დადებულმა ყარსის ხელშეკრულებამ. 1990 წლის 10 დეკემბერს აჭარის ასსრ-ის XI მოწვევის უმაღლესმა საბჭომ რიგგარეშე სხდომაზე განიხილა აჭარის ასსრ-ის კონსტიტუციაში (ძირითადი კანონი) ცვლილებების შეტანა და მხარი დაუჭირა ავტონომიური რესპუბლიკის გერბის შეცვლასა და თვით სახელწოდებას. რესპუბლიკის სახელწოდებიდან ამოღებულ იქნა სიტყვები „საბჭოთა სოციალისტური“. 1995 წლის საქართველოს კონსტიტუციამ შეუნარჩუნა აჭარას ავტონომიური რესპუბლიკის სტატუსი.\n\nაჭარის ავტონომიური რესპუბლიკის მოქმედი სტატუსი განსაზღვრულია „აჭარის ავტონომიური რესპუბლიკის შესახებ“ საქართველოს 2017 წლის 13 ოქტომბრის კონსტიტუციური კანონით.<ref></ref>\n\n== ადგილობრივი მმართველობა ==\nაჭარის ავტონომიური რესპუბლიკის მთავარი კანონია — აჭარის ავტონომიური რესპუბლიკის კონსტიტუცია.\n\n=== უმაღლესი საბჭო ===\nავტონომიური რესპუბლიკის უმაღლესი წარმომადგენლობითი ორგანოა აჭარის ავტონომიური რესპუბლიკის უმაღლესი საბჭო, რომელიც შედგება ავტონომური რესპუბლიკის ტერიტორიაზე მცხოვრები საქართველოს მოქალაქეების მიერ 4 წლის ვადით, პროპორციული საარჩევნო სისტემით არჩეული 15 და მაჟორიტარული საარჩევნო სისტემით არჩეული 6 დეპუტატისაგან. უმაღლესი საბჭოს დეპუტატი შეიძლება გახდეს საარჩევნო უფლების მქონე საქართველოს მოქალაქე 25 წლის ასაკიდან.\n\n1991 წლის 23 ივნისს ჩატარდა აჭარის ავტონომიური რესპუბლიკის უზენაესი საბჭოს პირველი მრავალპარტიული არჩევნები. საერთო სიაში ირიცხებოდა 228 749 ამომრჩეველი. კენჭისყრაზე მონაწილეობდა 137 817 კაცი, ანუ 60,2 %. ხმები განაწილდა შემდეგნაირად: საარჩევნო ბლოკი „აჭარა“ — 24 992 ხმა (19,31 %); აჭარის რეგიონული ორგანიზაცია „მრგვალი მაგიდა თავისუფალი საქართველო“ — 59 949 ხმა (47,11 %); საქართველოს დამოუკიდებელი კომპარტიის აჭარის საოლქო ორგანიზაცია — 22 180 ხმა (17,57 %); საარჩევნო ბლოკი „ეკონომიკური აღორძინება“ — 7855 ხმა (6,19 %); სრულიად საქართველოს რუსთაველის საზოგადოების აჭარის რეგიონული ორგანიზაცია — 4375 ხმა (3,46 %); სრულიად საქართველოს მშვიდობისა და თავისუფლების პარტიის ბათუმის საქალაქო, ქობულეთის, ხელვაჩაურის, ქედის, შუახევისა და ხულოს რაიონულმა ორგანიზაციებმა — 4835 ხმა (5,46 %). ორმოციდან 24 საარჩევნო ოქში არჩევნები გაიმართა განმეორებით, 11 ოლქში მოეწყო კენჭისყრის მეორე ტური.\n\n5 აგვისტოს გაიმართა ახლადარჩეული აჭარის უზენაესი საბჭოს პირველი მოწვევის პირველი სესია.\n\n====== უმაღლესი საბჭოს თავმჯდომარეები ======\n* 1991–2001 — ასლან აბაშიძე;\n* 2001–2004 — ანთაზ ქიქავა;\n* 2001–2004 — ალექსანდრე გობრონიძე;\n* 2004 — გიორგი ცინცქილაძე;\n* 2004–2012 — მიხეილ მახარაძე;\n* 2012–2016 — ავთანდილ ბერიძე;\n* 2016-დან — დავით გაბაიძე.\n\n=== მთავრობა ===\nრესპუბლიკის აღმასრულებელი ორგანოა — აჭარის ავტონომიური რესპუბლიკის მთავრობა, რომელიც შედგება მთავრობის თავმჯდომარისა და მინისტრებისგან, მთავრობა ანგარიშვალდებულია საქართველოს პრეზიდენტისა და უმაღლესი საბჭოს წინაშე. საქართველოს პრეზიდენტი მთავრობის თავმჯდომარის კანდიდატურას ბოლო არჩევნებში გამარჯვებულ სუბიექტთაც კონსულტაციების შემდეგ წარუდგენს უმაღლეს საბჭოს დასამტკიცებლად.\n\n====== აჭარის ავტონომიური რესპუბლიკის სამინისტროები: ======\n* აჭარის ავტონომიური რესპუბლიკის ფინანსთა და ეკონომიკის სამინისტრო;\n* აჭარის ავტონომიური რესპუბლიკის ჯანმრთელობის და სოციალური დაცვის სამინისტრო;\n* აჭარის ავტონომიური რესპუბლიკის სოფლის მეურნეობის სამინისტრო;\n* აჭარის ავტონომიური რესპუბლიკის განათლების, კულტურისა და სპორტის სამინისტრო;\n'''მინისტრთა საბჭოს / მთავრობის თავმჯდომარეები''':\n* გურამ ვარშალომიძე;\n* ალექსანდრე ფაღავა;\n* ავთანდილ გორგილაძე;\n* გიორგი ცინცქილაძე;\n* ედუარდ კაკაბაძე;\n* რევაზ შამილიშვილი\n* როსტომ ჯაფარიძე\n* 2004–2012 — ლევან ვარშალომიძე\n* 2012–2016 — არჩილ ხაბაძე\n* 2016–2018 — ზურაბ პატარაძე\n* 21 ივლისი, 2018–4 აპრილი, 2025 — თორნიკე რიჟვაძე\n\n2001–2004 წლებში ავტონომიური რესპუბლიკის უმაღლესი თანამდებობა იყო ავტონომიური რესპუბლიკის მეთაური, რომელსაც იკავებდა ასლან აბაშიძე.\n\n== მოსახლეობა ==\n\n\n== ეკონომიკა ==\nაჭარა ძირითადად აგრარული რეგიონია, სადაც მისდევენ სუბტროპიკული კულტურების (ჩაი, ციტრუსები) მოყვანას. მნიშვნელოვანი დარგებია აგრეთვე: ნავთობის მრეწველობა, მანქანათმშენებლობა და ტურიზმი. ნავთობი მოედინება ბათუმიდან, რომელიც წარმოადგენს გაზსადენის ბოლო პუნქტს. ბათუმის, როგორც საპორტო ქალაქის მნიშვნელობა გაიზარდა თურქეთ-საქართველოს საზღვრის გახსნის შემდეგ სარფთან. \n\n2021 წლის მონაცემებით, აჭარის ავტონომიური რესპუბლიკის მთლიანი შიდა პროდუქტი 4,86 მილიარდი ლარი იყო (საქართველოს მშპ-ის 9,3%).<ref></ref>\n\n== მედია ==\nრეგიონში მაუწყებლობს ორი რეგიონული ტელევიზია და ერთი რადიო: საზოგადოებრივი მაუწყებლის აჭარის ტელევიზია და რადიო, ტელეარხი-25, რადიო აჭარა FM-104.5.\n\nასევე ბეჭდური მედია: გაზეთები: „აჭარა“, „ბათუმელები“, „აჭარა პ.ს“, „ჩემი ქობულეთი“, „შუახევი“ და ჟურნალი „ჭოროხი“.\n\n== ღირსშესანიშნაობები ==\nthumb|200px|აჭარის ავტონომიური რესპუბლიკის ტურისტული რუკა\nავტონომიური რესპუბლიკის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი:\n\nციხეები: პეტრას ციხე, თამარის ციხე, გონიოს ციხე, ხირხათის ციხე, ბეგოშვილების ციხე, ცივასულას ციხე, საღორეთის ციხე, გულების ციხე, ტაკიძეების ციხე, კავიანის ციხე, ჭვანის ციხე, ოქროპილაურის ყალაბოინი, მთისუბნის ციხე, ვარდიციხე, ჩხუტუნეთის ციხე, ყოროლისთავის ციხე, ალამბრის კოშკი, ნიგაზეულის ციხე-გალავანი.\n\nეკლესიები: სხალთის ეკლესია, ვანაძეების ნასაყდრალი, ვერნების ეკლესია, თხილვანის ეკლესია, ცხმორისის ეკლესია, ქვახიდის სერის ეკლესია, ცხრაფონის ამაღლების საყდარი, თეთროსანის ეკლესია, ქაქუთის მთავარანგელოზი, ხინოს კათედრალი.\n\nმეჩეთები: აჰმედ ფაშას მეჩეთი, მუფტიეს მეჩეთი, ზიეს მეჩეთი, ორთა ჯამეს მეჩეთი.\n\nხიდები: მახოს ხიდი, მახუნცეთის ხიდი, დანდალოს ხიდი, ფურტიოს ხიდი, მიწის ხიდი, ცხემლარის ხიდი, ჩხერის ხიდი, ზვარიას ხიდი, ბასრიმელის ხიდი, ცხემვანის ხიდი, ჩამახისურის ხიდი, ჭვანის ხიდი.\n\nბათუმის ბოტანიკური ბაღი\n\n== რესურსები ინტერნეტში ==\n* აჭარის ავტონომიური რესპუბლიკის მთავრობა \n* აჭარის ავტონომიური რესპუბლიკის უმაღლესი საბჭო\n* ქალაქ ბათუმის მერია\n* ტურიზმისა და კურორტების დეპარტამენტი \n* აჭარის ტელევიზია \n\n== სქოლიო ==\n\n\n\n\n\n\n*", "url": "https://ka.wikipedia.org/wiki/აჭარის_ავტონომიური_რესპუბლიკა", "length": 9179}
{"id": "1376", "title": "გურიის მხარე", "text": "'''გურიის მხარე''' — მხარე საქართველოში. მოიცავს კოლხეთის ბარის სამხრეთ პერიფერიულ ნაწილს და მესხეთის ქედის ჩრდილო-დასავლეთ განშტოებებს. ჩრდილოეთით ესაზღვრება სამეგრელო-ზემო სვანეთის მხარე, აღმოსავლეთით — იმერეთის მხარე, სამხრეთით — აჭარის ავტონომიური რესპუბლიკა, დასავლეთით — შავი ზღვა. ფართობი 2033,2 კმ².<ref>საქართველოს მოსახლეობის 2002 წლის პირველი ეროვნული საყოველთაო აღწერის შედეგები: ტომი I. მთავარი რედაქტორი: თეიმურაზ ბერიძე. თბილისი: საქართველოს სტატისტიკის ეროვნული სამსახური, 2003, გვერდი 52. ISBN 99928-0-768-7</ref> მოსახლეობა — 113 350 კაცი (2014).<ref name=\"აღწერა 2014\"></ref> ცენტრი — ქ. ოზურგეთი. მხარეში არის 3 მუნიციპალიტეტი (ლანჩხუთის მუნიციპალიტეტი, ოზურგეთის მუნიციპალიტეტი, ჩოხატაურის მუნიციპალიტეტი), 2 ქალაქი (ლანჩხუთი, ოზურგეთი), 7 დაბა (ბახმარო, გომისმთა, ლაითური, ნარუჯა, ურეკი, ქვედა ნასაკირალი, ჩოხატაური), 186 სოფელი. გურიის მხარე ემთხვევა ისტორიულ-ეთნოგრაფიულ მხარე გურიას. მოსახლლეობის 98,07 % ქართველია, 1,08 % – სომეხი, 0,50 % – რუსი, 0,12 % – უკრაინელი. საშუალო სიმჭიდროვეა 55,7 კაცი 1 კმ²-ზე. მოსახლეობის 28 % ცხოვრობს ქალაქში, 72 % – სოფლად. მოსახლეობის დიდი ნაწილი დასაქმებულია სოფლის მეურნეობაში. მოჰყავთ სიმინდი, თხილი, ჩაი, კურკოვანი და კაკლოვანი ხილი, ციტრუსები (მათ შორის მანდარინი), ყურძენი და სხვა. მნიშვნელოვანი კურორტებია: ბახმარო, გომისმთა, გრიგოლეთი, ურეკი, შეკვეთილი. რეგიონის კოდია — GE-GU.\n\n==ადმინისტრაციული დაყოფა==\nგურიის მხარეში შედის საქართველოს კანონმდებლობით განსაზღვრული შემდეგი ადმინისტრაციულ–ტერიტორიული ერთეულები:\n\n\n\n==გეოგრაფია==\nthumb|300პქ|მხარის ცენტრი, ქალაქი ოზურგეთი\nგურიის მხარე მდებარეობს დასავლეთ საქართველოში, შავი ზღვის პირას. გურიის მხარეს ჩრდილოეთიდან ესაზღვრება სამეგრელო-ზემო სვანეთის მხარე, რომლისგანაც გამოყოფილია მდინარე ფიჩორით. სამხრეთით ესაზღვრება აჭარის ავტონომიური რესპუბლიკა, რომლისგანაც გამოჰყოფს მესხეთის ქედი. გურიის მხარეს ასევე ესაზღვრება იმერეთის მხარე (ჩრდილო-აღმოსავლეთიდან) და სამცხე-ჯავახეთის მხარე (სამხრეთ-აღმოსავლეთიდან). დასავლეთიდან გურიის მხარეს 22 კილომეტრიანი სანაპირო ზოლი აქვს. გურიის მხარის ნაწილი ოდიშ-გურიის დაბლობზე მდებარეობს, ხოლო ნაწილი კი მესხეთის ქედის ჩრდილოეთ კალთებზე. მხარის ფართობი შეადგენს 2033 კვ.კმ–ს, რაც ქვეყნის ტერიტორიის 2,9 %-ია. აქედან 15 000 ჰექტარი დაკავებული აქვს კოლხეთის ეროვნულ პარკს. მხარეში მაღალია სტიქიების, კერძოდ, მეწყრული პროცესების და წყალდიდობების რისკი.\n\n===კლიმატი===\nმხარე ბუნებრივი პირობების მიხედვით ორ, ბარისა და მთის ნაწილად იყოფა. დაბლობისთვის დამახასიათებელია ნოტიო-სუბტროპიკული ჰავა, ზომიერად ცხელი ზაფხული და ზომიერად გრილი ზამთარი. მთის ჰავისთვის დამახასიათებელია ზომიერად თბილი ზაფხული და ზომიერად ცივი ზამთარი. გურიის მხარის მთიანი ნაწილისთვის დამახასიათებელია ზღვისა და მთის ჰაერის შერწყმით. ამითაა გაპირობებული მხარის სამთო კურორტების სამკურნალო თვისებები. ნალექების წლიური ჯამი მერყეობს 1400 მმ-დან (აღმოსავლეთ მთიანეთი) 2000 მმ-მდე (ზღვის სანაპირო ზოლი). ნალექების მაქსიმუმი მოდის შემოდგომაზე, მინიმუმი – გაზაფხულზე.<ref></ref>\n\n===ტყის და წყლის რესურსები===\nthumb|250პქ|მდინარე [[ბჟუჟი]] სოფელ შემოქმედში\nმხარე მდიდარია მდინარეებით და ტბებით. ძირითადი მდინარეებია სუფსა და ნატანები. მათ ერთმანეთისგან ნასაკირალის სერი გამოჰყოფს. სხვა მნიშვნელოვანი მდინარეებია ბჟუჟი, ბახვისწყალი და გუბაზეული. მხარეში ბევრი მცირე ტბაა. მათ შორის შედარებით მოზრდილებია იმნათის ტბა და ჯაპანის ტბა. სულ 25 საშუალო და მცირე ზომის მთის მდინარე ჩამოედინება, რომელთა საერთო სიგრძე 598 კმ-ს შეადგენს, ხოლო აუზების საერთო ფართობი 1000 კვ.კმ-ზე მეტია.\n\nმხარის ტერიტორიის 48 % უკავია ტყეს (81,2 ათასი ჰექტარი). მოქმედებს 21 ლიცენზირებული სახერხი. ფოთლოვანებიდან გავრცელებულია წიფელი (29 370 ჰა), მურყანი (12 398 ჰა), რცხილა (2518 ჰა), აკაცია (9786 ჰა), წაბლი (466 ჰა) და ვერხვი. წიწვოვნებიდან ჭარბობს ნაძვი (5520 ჰა), სოჭი (2900 ჰა) და ფიჭვი (166 ჰა). ქვეტყე და ბუჩქნარი წარმოდგენილია წყავით, შქერით და იელით. მხარის ტერიტორიაზე ხშირია ბამბუკი. ბახმაროს მიმდებარე ტერიტორიაზე არის პონტოს მუხის საქართველოს ტერიტორიაზე ყველაზე კარგად შემონახული წმინდა კორომი.\n\n===წიაღისეული===\nმხარე მმდიდარია მინერალური წყლებით და თერმული წყლის რესურსით. ყველაზე ცნობილი წყალია ნაბეღლავი. თერმული წყლები ასევე მოდის გულიანში, ნასაკირალში, კოხნარში, ზოტში. მხარის შავი ზღვის სანაპიროს 22 კილომეტრიან ზოლზე მაგნიტური ქვიშებით ცნობილ ადგილებში განთავსებულია ბალნეოლოგიური კურორტები ურეკი და შეკვეთილი. მხარის ტერიტორიაზე არსებული წიაღისეულის მარაგებიდან განსაკუთრებით აღსანიშნავია მთისპირის ბენტონიტური თიხის საბადო, რომლის მოპოვებაც ხდება. სოფელ ვაკიჯვარში არის საქართველოში ერთადერთი აპატიტის მადანი. ამავე სოფელშია წითელი რკინის მადანი, სპილენძის ბუდობები, მცირე ოდენობით ტყვია, ვერცხლი და თუთია. გარდა ამისა, მხარის ტერიტორიაზეა კაოლინი ზემო მაკვანეთში, თიხნარი მიწა აცანაში, ზემო აკეთში და ქვემო აკეთში, სიენიტების საბადო შემოქმედსა და გომში, ოქრას საბადო ნაგომარში.\n\n== ისტორია ==\n\n\n==მოსახლეობა==\n2014 წლის აღწერის მონაცემებით გურიის მოსახლეობის რაოდენობა 113 350 ადამიანია, რაც საქართველოს მოსახლეობის 3,1 %-ს შეადგენს. მოსახლეობის სიმჭიდროვე 1 კვ.კმ–ზე არის 55,7 კაცი. მოსახლეობის 98,07 % ეთნიკურად ქართველია, 1,08 % — სომეხი. ძირითადად ცხოვრობენ გურულები, მოსახლეობის დაახლოებით 10-12 % აჭარელია. მოსახლეობის 86,7 % მართლმადიდებელია, 11,4 % — მუსლიმი. მხარეში შეინიშნება მოსახლეობის ბუნებრივი ასევე მექანიკური კლება.\n\nმხარის ადმინისტრაციული ცენტრია ქალაქი ოზურგეთი. მხარეში 194 დასახლებული პუნქტია, მათ შორის 2 ქალაქი (ოზურგეთი და ლანჩხუთი), 7 დაბა (ჩოხატაური, ბახმარო, გომისმთა, ლაითური, ნარუჯა, ურეკი, ქვედა ნასაკირალი) და 185 სოფელი. მხარის ურბანიზაციის დონე დაბალია. ქალაქებსა და დაბებში ცხოვრობს მოსახლეობის 28 %, ხოლო სოფლებში - 72 %. მაღალმთიან დასახლებებს მიეკუთვნება ჩოხატაურის მუნიციპალიტეტის ერთი სოფელი.\n\n===აღწერის შედეგები===\n\n\n== მმართველობა ==\nმხარეში სახელმწიფოს წარმომადგენელია სახელმწიფო რწმუნებული. ამ თანამდებობაზე დღემდე მუშაობდნენ:\n\n* 1995–1997 — მიხეილ ჭკუასელი;\n* 1997–1998 — ოლეგ ნიკოლეიშვილი;\n* 1998–2003 — კარლო გუჯაბიძე;\n* 2003–2004 — ვახტანგ გოლიაძე;\n* 26 ოქტომბერი 2004 – 9 მაისი, 2005 — ბეჟან კალანდაძე;\n* 2005–2006 — ალეკო ცინცაძე;\n* 2006–2008 — მიხეილ სვიმონიშვილი;\n* 2008–2008 — რამაზ ნიკოლაიშვილი;\n* 2008–2013 — ვალერი ჩიტაიშვილი;\n* 2013–2014 — გიორგი ჩხაიძე;\n* 2015-2017 — გია სალუქვაძე;\n* 2017-2018 — მერაბ ჭანუყვაძე;\n* 2018-2021 — ზურაბ ნასარაია;\n* 2021-2021 — გიორგი სახოკია;\n* 2021 - 2025 — გიორგი ურუშაძე.\n* 2025 წლიდან დღემდე — გიორგი ღურჯუმელიძე.\n\n==ეკონომიკა==\nthumb|საბჭოთა კავშირის დანგრევის შემდეგ [[თხილი]]ს მოყვანა გურიის რურალური მოსახლეობისთვის შემოსავლის ძირითად წყაროდ იქცა\nგურიის რეგიონში შექმნილი პროდუქციის წილი ქვეყნის ჯამური მთლიანი შიდა პროდუქტის 1,7%-ს შეადგენს<ref>სტატისტიკის ეროვნული სამსახური</ref> რეგიონის მშპ-ში ძირითადი წილი სოფლის მეურნეობას და უძრავ ქონებასთან დაკავშირებულ საქმიანობებს უჭირავს. 2019 წლის მონაცემებით მხარეში ბიზნეს-სექტორში დასაქმებული იყო მოსახლეობის 14,6 %. დასაქმების მაღალი მაჩვენებელია საბითუმო და საცალო ვაჭრობის სფეროში. უმუშევრობა შეადგენს 16,2%-ს. შრომის საშუალო თვიური ანაზღაურება მხარეში 2019 წლის მონაცემებით 672 ლარია. მოსახლეობის 47,4% სიღარიბის ზღვარს ქვემოთაა სხვადასხვა ეკონომიკური მაჩვენებლებით, გურიის მხარეს საქართველოს სხვა მხარეებთან შედარებით ყველაზე უარესი მაჩვენებლები აქვს რაჭა-ლეჩხუმისა და ქვემო სვანეთის მხარის შემდეგ.\n\nმხარის ეკონომიკის წამყვანი დარგია მრეწველობა. კერძოდ კვების მრეწველობა. მნიშვნელოვანი ობიექტებია ნაბეღლავის ქარხანა, სადაც ისხმება მინერალური წყალი „ნაბეღლავი“ და სუფრის წყალი „ბახმარო“. მხარეში წარმოებული სხვა მნიშვნელოვანი პროდუქციაა: ელექტროენერგია, ლუდი, უალკოჰოლო სასმელები, ხორბლის ფქვილი, პურ-ფუნთუშეული, ინერტული მასალები და დაფქული თიხა. მხარეში განთავსებულია სუფსის ნავთობტერმინალი, რომელიც ბაქო-სუფსის მილსადენის დაბოლოებას წარმოადგენს.\n\nსოფლის მეურნეობაშია დასაქმებული (თვითდასაქმებული) მხარის შრომისუნარიანი მოსახლეობის 62,3 %. სოფლის მეურნეობა არ არის მოდერნიზებული და ნატურალური მეურნეობის ნიშნებს ატარებს. ის ორიენტირებულია არა სარეალიზაციო პროდუქციის წარმოებაზე, არამედ შინამეურნეობის სასურსათო მოთხოვნების დაკმაყოფილებაზე. სასოფლო-სამეურნეო დანიშნულების მიწის 22,3 ათასი ჰა შეადგენს სახნავს, 19,7 ათასი ჰა - საძოვარს, 1,2 ათასი ჰა - სათიბს, ხოლო 5,5 ათასი ჰა დაუმუშავებელია.\n\nრეგიონში ნათესი ფართობების მიხედვით ყველაზე მეტად გავრცელებულია სიმინდი, თხილი, ციტრუსი, ჩაი და ბოსტნეული. სახნავი ფართობების უდიდესი ნაწილი მოდის სიმინდზე და შემდეგ თხილზე.  2011 წლისთვის თხილის წარმოებამ 7 ათას ტონას მიაღწია. 2016-2019 წლებში რეგიონში ჩაის ფოთლის წარმოება თითქმის გაორმაგდა, თუმცა მაინც საკმაოდ მცირეა და წლიურად 800 ტონას შეადგენს. რეალიზაციის მიხედვით ყველაზე მნიშვნელოვანი სასოფლო-სამეურნეო პროდუქციაა თხილი, ჩაი და ციტრუსი. სხვა მნიშვნელოვანი კულტურებია კივი და ლურჯი მოცვი.\n\nუფრო სუსტადაა განვითარებული მეცხოველეობა. მხარეში აღირიცხება 68,1 ათასი სული მსხვილფეხა საქონელი, 6,9 ათასი სული ღორი, 528 690 ფრთა ფრინველი, 8,2 ათასი სული ცხვარი და თხა. მხარეში მოქმედებს 15-მდე მცირე ზომის სატბორე მეურნეობა, სადაც მოშენებულია კობრი და კალმახი. მხარეში არის 12,2 ათასი ოჯახი ფუტკარი.\n\nthumb|კურორტი [[ბახმარო]]\nმხარის ეკონომიკის მნიშვნელოვანი ნაწილია მომსახურების სფერო, ვაჭრობა და ტურიზმი. ვაჭრობა შედარებით მეტადაა განვითარებული ოზურგეთისა და ლანჩხუთის მუნიციპალიტეტებში. ჩოხატაურის მუნიციპალიტეტში ვაჭრობას უფრო სეზონური ხასიათი აქვს და ზაფხულში მატულობს. ტურიზმი განსაკუთრებით განვითარებულია მხარის შავიზღვისპირეთში, სადაც განლაგებულია ცნობილი კურორტები - ურეკი, შეკვეთილი და გრიგოლეთი, შედარებით ნაკლებად მაღალმთიან ალპურ ზონაში - ბახმარო და გომისმთა. მხარის ტერიტორიაზეა ასევე, ორი ბალნეოლოგიური კურორტი - ნაბეღლავი და ქვედა ნასაკირალი. თუმცა ამ უკანასკნელების წვლილი მხარის ეკონომიკაში მიზერულია. კურორტ შეკვეთილთან მოქმედებს თანამედროვე ტიპის გასართობი ცენტრი „ციცინათელა“, რომლითაც აქტიურად სარგებლობენ როგორც გურიის, ისე აჭარის კურორტების დამსვენებლები. შეკვეთილში მიმდინარეობს თანამედროვე ტიპის საკონცერტო დარბაზის მშენებლობა.\n\n===ტრანსპორტი===\nthumb|[[ევროპის ავტომაგისტრალი E60|E60]] ლანჩხუთის მუნიციპალიტეტის ტერიტორიაზე\nმხარის ძირითადი სატრანსპორტო არტერიებია რკინიგზა და საავტომობილო გზები. რკინიგზა გადის მხოლოდ ოზურგეთისა და ლანჩხუთის მუნიციპალიტეტების ტერიტორიაზე. მისი სიგრძე 76 კმ-ია. მხარეში საავტომობილო გზებს 2405,4 კმ უკავია. მათ შორის ასფალტ-ბეტონის საფარით დაფარულია 653,2 კმ, ხოლო ხრეშით - 1752,2 კმ. მხარის ტერიტორიაზე გადის 58 კილომეტრის სიგრძის საერთაშორისო მნიშვნელობის გზები ს2 და ს12.\n\nმხარის უახლოესი პორტებია ფოთისა და ბათუმის ნავსადგურები, ხოლო უახლოესი აეროპორტები: ბათუმისა და ქუთაისის.\n\n===ენერგეტიკა===\nმხარეში რამდენიმე საშუალო და მცირე ზომის ჰიდროელექტროსადგურია. მოქმედი ჰესებია ბჟუჟჰესი სოფელ გომში, მდინარე ბჟუჟზე და აჭჰესი ლიხაურში, მდინარე აჭისწყალზე. მცირე ზომის ჰესებია მდინარე ნატანებზე სოფელ ვაკიჯვარსა და ბაღდადში (უჩხობჰესი). 2013 წელს გაიხსნა ბახვიჰესი მდინარე ბახვისწყალზე სოფელ უკანავაში. მდინარე გუბაზეულის ხეობაში დაგეგმილია ზოტიჰესის აშენება.\n\n===კომუნალური მომსახურება===\n2011 წლის მონაცემებით ბუნებრივი აირით უზრუნველყოფილია მხარის 14,9 %. ცენტრალური წყალმომარაგების სისტემებით სარგებლობს ქ. ოზურგეთის მოსახლეობის 65 %, ოზურგეთის მუნიციპალიტეტის სოფლების მოსახლეობის 15 %, ქ. ლანჩხუთის მოსახლეობის 45 % და დაბა ჩოხატაურის მოსახლეობის 45 %. მხარეში მოქმედებს 4 ნაგავსაყრელი: 2 ოზურგეთის მუნიციპალიტეტში და თითო სხვა მუნიციპალიტეტებში. ნაგავსაყრელების საერთო ფართია 13,65 ჰა.\n\nმობილური სატელეფონო კავშირით მოსახლეობის 98 % სარგებლობს. სამივე მუნიციპალიტეტში არის სახანძრო-სამაშველო სამსახურები. სულ მხარეში 7 სახანძრო მანქანაა.\n\n===ჯანდაცვა===\nმხარეში მოქმედებს ოთხი საავადმყოფო, რომელთა საწოლების საერთო რაოდენობა 240-ია, ასევე რამდენიმე მცირე კერძო ჯანდაცვის დაწესებულება. მხარეში მოქმედებს 10 სასწრაფო სამედიცინო დახმარების ბრიგადა და 317 ექიმი.\n\n==განათლება და კულტურა==\n===განათლება===\nმხარეში ფუნქციონირებს 97 საჯარო და 4 სამრევლო სკოლა, რომლებშიც სულ 16 116 მოსწავლე სწავლობს და 2714 მასწავლებელი ასწავლის. მხარეში მოქმედებს 65 საბავშვო ბაღი. მხარეში არ მოქმედებს არც ერთი საჯარო ან კერძო უნივერსიტეტი. ფუნქციონირებს ერთი პროფესიული სასწავლებელი, ოთხი სამუსიკო სკოლა.\n\n===სპორტი===\nმხარეში არის სამი საფეხბურთო და ერთი სარაგბო კლუბი. მხარის მდიდარი ტრადიციების მქონე საფეხბურთო კლუბია ლანჩხუთის „გურია“. საფეხბურთო კლუბებია ოზურგეთსა („მერცხალი“) და ჩოხატაურში („ბახმარო“). ოზურგეთში არის სარაგბო კლუბი ოზურგეთის ფირალები.\n\nმხარეში აგრეთვე მოქმედებს მძლეოსნობის, კრივის, თავისუფალი ჭიდაობის, ჩოგბურთის, ჭადრაკის, ბალახის ჰოკეის, ძიუდოს, ძალოსნობის, ტაიკვანდოს სკოლები. სოფელ გრიგოლეთში არსებობს საფეხბურთო ბაზა.\n\n===მუზეუმები===\nმხარეში მოქმედებს 10 მუზეუმი, რომელთა დამთვალიერებლების რიცხვი 2011 წელს 12 933 ადამიანს შეადგენდა. მხარის უძველესი მუზეუმია ოზურგეთის ისტორიული მუზეუმი, რომელსაც ოზურგეთის მუნიციპალიტეტის სოფლებში გააჩნია რამდენიმე ფილიალი. მხარეთმცოდნეობის მუზეუმია ლანჩხუთსა და ჩოხატაურში. ასევე მოქმედებს მხარეში დაბადებული გამოჩენილი პიროვნებების სახლ-მუზეუმები.\n\n==ღირსშესანიშნაობები==\nthumb|200პქ|[[შემოქმედის ეკლესია]]\nმხარის ტერიტორიაზე მდებარეობს არქიტექტურის რამდენიმე ძეგლი. მათ შორის რვა ეროვნული მნიშვნელობისაა. საერო ხასიათის ნაგებობებიდან შემორჩენილია ვაშნარის ნაქალაქარი და ქალაქ ოზურგეთში აღმოჩენილი ოზურგეთის აბანოების ნაშთები. მხარის მნიშვნელოვანი საფორტიფიკაციო ნაგებობებია ასკანისა, ბუკისციხისა და ლიხაურის ციხეები.\n\n==ლიტერატურა==\n\n\n==რესურსები ინტერნეტში==\n\n* სახელმწიფო რწმუნებულის ადმინისტრაცია \n* საინფორმაციო-ანალიტიკური პორტალი\n* ოზურგეთის მუნიციპალიტეტის ოფიციალური საიტი\n* ლანჩხუთის მუნიციპალიტეტის ოფიციალური საიტი \n* ჩოხატაურის მუნიციპალიტეტის ოფიციალური საიტი \n\n==სქოლიო==", "url": "https://ka.wikipedia.org/wiki/გურიის_მხარე", "length": 13166}
{"id": "1377", "title": "იმერეთის მხარე", "text": "'''იმერეთის მხარე''' — მხარე დასავლეთ საქართველოში, მოიცავს ისტორიულ-გეოგრაფიული პროვინცია იმერეთის ტერიტორიას, ასევე ლეჩხუმის და გურიის რამდენიმე სოფელს. იმერეთის მხარეში შედის ქუთაისის, ბაღდათის, ვანის, ზესტაფონის, თერჯოლის, სამტრედიის, საჩხერის, ტყიბულის, წყალტუბოს, ჭიათურის, ხარაგაულისა და ხონის მუნიციპალიტეტები. მხარის ადმინისტრაციული ცენტრია — ქ. ქუთაისი. რეგიონის საერთაშორისო კოდია: GE-IM.\n\n==ადმინისტრაციული დაყოფა==\nიმერეთის მხარეში შედის საქართველოს კანონმდებლობით განსაზღვრული შემდეგი ადმინისტრაციულ-ტერიტორიული ერთეულები:\n\n\n== ზოგადი ცნობები ==\nმხარის ფართობი შეადგენს 6552.3<ref>საქართველოს მოსახლეობის 2002 წლის პირველი ეროვნული საყოველთაო აღწერის შედეგები: ტომი I. მთავარი რედაქტორი: თეიმურაზ ბერიძე. თბილისი: საქართველოს სტატისტიკის ეროვნული სამსახური, 2003, გვერდი 52. ISBN 99928-0-768-7</ref> კვ.კმ-ს, მოსახლეობა 533 906 კაცი (2014), მოსახლეობის სიმჭიდროვე 1 კვ.კმ-ზე – 81,9 კაცს. მხარის ადმინისტრაციული ცენტრია ქალაქი ქუთაისი. მხარეში 542 დასახლებული პუნქტია, მათ შორის:\n\n*'''ქალაქი''' — 10:  ქუთაისი, ვანი, ტყიბული, წყალტუბო, ჭიათურა, ბაღდათი, ზესტაფონი, თერჯოლა, სამტრედია, საჩხერე, ხონი;\n*'''დაბა''' — 3: შორაპანი, კულაში, ხარაგაული;\n*'''სოფელი''' — 529.\n\n250პქ|მარჯვნივ|მინი|გელათი\n\n== ადგილობრივი მმართველობა ==\nმხარის ადმინისტრაციული ერთეულებია: ქალაქის მერია - 1 (ქუთაისი), მუნიციპალიტეტის გამგეობა - 11, სადაბო საკრებულო - 2, სოფლის საკრებულო - 161. მხარეში სახელმწიფო მმართველობას ახორციელებს საქართველოს პრეზიდენტის მიერ დანიშნული სახელმწიფო რწმუნებული. ამ თანამდებობაზე, რომელიც შემოღებულ იქნა 1995 წლის იანვარში, დღემდე მუშაობდნენ:\n\n*1995 — 2003 თეიმურაზ შაშიაშვილი\n*2003 — დავით მუმლაძე\n*2004 — გიორგი გეწაძე\n*2004-2005 — ზურაბ ქაჯაია (მ.შ.)\n*2005 — აკაკი ბობოხიძე\n*2005-2006 — ზურაბ ქაჯაია (მ.შ.)\n*2006-2008 — აკაკი ბობოხიძე\n*2008-2009 — მიხეილ ჩოგოვაძე\n*2010-2012 — ლაშა მაქაცარია\n*2012-2013 — ვახტანგ ბალავაძე\n*2013-2015 — ზაზა მეფარიშივილი\n*2015-2018 — გივი ჭიჭინაძე\n\n==მოსახლეობა==\n\n\n== ეკონომიკა ==\nthumb|300px|ჭიათურის მანგანუმის საბადოს სადგური\nიმერეთის მხარე მნიშვნელოვანწილად გამოირჩევა საქართველოს ტეროტორიაზე არსებული წიაღისეული სიმდიდრეების მრავალფეროვნებით. ამჟამად იმერეთში 100-ზე მეტი მინერალურ-სანედლეულო რესურსების საბადოა აღრიცხული, რომელთაგან ნახევარზე მეტი საექსპორტოა. ძირითადი წიაღისეული სიმდიდრეა ჭიათურის მანგანუმი, რომლის ბალანსური და ბალანსგარეშე მარაგი 215 მილიონ ტონას შეადგენს მადნის ყველა ტიპის (ჟანგეული, კარბინატული, დაჟანგული, შერეული, ქვიშაქვები) მიხედვით. ჭიათურა მანგანუმის მოპოვებისა და გადამუშავების ერთ-ერთი უმნიშვნელოვანესი ცენტრია ამიერკავკასიაში. ჭიათურა მანგანუმის კონცენტრატით ამარაგებს ზესტაფონის ფეროშენადნობთა ქარხანას. მანგანუმის ჯერ კიდევ დაუმუშავებელი მარაგის არსებობა სავარაუდოა ზესტაფონის მუნიციპალიტეტში, ჩხარი-აჯამეთის, ქუთაისისა და თერჯოლის ტერიტორიებზე.\n\nმხარის მნიშვნელოვანი წიაღისეული რესურსია ტყიბულისა და გელათის ქვანახშირის, საშენ მასალათა, თიხის მარაგი. ქუთაისის მიდამოები მდიდარია ბეტონოტური თიხებით, მარმარილოს, ეკლარის კირქვის, კურსების ტეშენიტის, ბაზალეთის საბადოებით. იმერეთის მხარის საწარმოები ქვეყნის მთლიანი პროდუქციის 25-30 %-ს აწარმოებენ. მათი უმრავლესობა განლაგებულია მთავარი საავტომობილო და სარკინიგზო მაგისტრალის გასწვრივ მდებარე ქალაქებში: ქუთაისი, ზესტაფონი, სამტრედია.<ref>წიგნი \"ჩემი იმერეთი\"</ref>\n\n== ღირსშესანიშნაობები ==\nმხარის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n*ბაგრატის ტაძარი\n*გელათის მონასტერი\n*ვანის ნაქალაქარი\n*სათაფლიის კარსტული მღვიმეები\n*პრომეთეს მღვიმე\n*კაცხის სვეტი\n*მღვიმევის მონასტერი\n*მოწამეთას მონასტერი\n\n== ისტორია ==\nმხარის ადრინდელი ისტორია იხილეთ სტატიებში:\n*იმერეთი\n*იმერეთის სამეფო\n*საქართველოს ისტორია\n\n== სქოლიო ==", "url": "https://ka.wikipedia.org/wiki/იმერეთის_მხარე", "length": 3624}
{"id": "1378", "title": "კახეთის მხარე", "text": "250px|right|thumb|ალავერდი\n'''კახეთის მხარე''' — მხარე აღმოსავლეთ საქართველოში, მოიცავს ისტორიულ-გეოგრაფიული პროვინციების კახეთის, ჰერეთის (ნაწილობრივ) და თუშეთის ტერიტორიებს. რეგიონის საერთაშორისო კოდია: GE-KA.\n\n==ადმინისტრაციული დაყოფა==\nკახეთის მხარეში შედის საქართველოს კანონმდებლობით განსაზღვრული შემდეგი ადმინისტრაციულ-ტერიტორიული ერთეულები:\n\n\n\n== ზოგადი ცნობები ==\nმხარის ფართობი შეადგენს 11 310 კვ.კმ–ს, მოსახლეობა — 318 583, მოსახლეობის სიმჭიდროვე 1 კვ.კმ–ზე — 28,2 კაცს. მოსახლეობის 85,16 % ქართველია, 10,16 % აზერბაიჯანელი, 4,68 % სხვა ეროვნებების წარმომადგენელი. მხარის ადმინისტრაციული ცენტრია ქალაქი თელავი. მხარეში 285 დასახლებული პუნქტია, მათ შორის:\n\n* '''ქალაქი''' — 9: ახმეტა, გურჯაანი, დედოფლისწყარო, თელავი, ლაგოდეხი, საგარეჯო, სიღნაღი, ყვარელი, წნორი;\n* '''სოფელი''' — 276.\n\n== ადგილობრივი მმართველობა ==\nმხარის ადმინისტრაციული ერთეულებია: ქალაქის მერია — 1, მუნიციპალიტეტის გამგეობა — 8, სოფლის საკრებულო — 110. მხარეში სახელმწიფო მმართველობას ახორციელებს საქართველოს პრეზიდენტის მიერ დანიშნული სახელმწიფო რწმუნებული. ამ თანამდებობაზე, რომელიც შემოღებულ იქნა 1993 წლის დეკემბერში, დღემდე მუშაობდნენ:\n\n* 1993 — ლევან თედიაშვილი\n* 1995 — გიორგი არსენიშვილი\n* 2002 — ბიძინა სონღულაშვილი\n* 2003 — თამაზ ხიდეშელი\n* 2004 — პეტრე ცისკარიშვილი\n* 2006 — გია ნაცვლიშვილი\n* 2008 — ლევან ბეჟაშვილი\n* 2008 — გიორგი ღვინიაშვილი\n* 2012 — ზურაბ ჭიაბერაშვილი\n* 2013 — ირაკლი შიოლაშვილი\n* 2016 — ირაკლი ქადაგიშვილი\n* 2021 — ირაკლი შიოშვილი<ref></ref>\n* 2022 — გიორგი ალადაშვილი<ref></ref>\n\n== ისტორია ==\nმხარის ადრინდელი ისტორია იხილეთ სტატიებში:\n\n* კახეთი\n* თუშეთი\n* კახეთის სამთავრო\n* კახეთ-ჰერეთის სამეფო\n* კახეთის სამეფო\n* ქართლ-კახეთის სამეფო\n* საქართველოს ისტორია\n\n== მოსახლეობა ==\nამჟამად კახეთში 320 ათასამდე მცხოვრებია (საქართველოს მოსახლეობის თითქმის 9 %). უკანასკნელი ნახევარი საუკუნის მანძილზე მისი მოსახლეობა შედარებით ნელა იზრდებოდა, რაც განპირობებული იყო ზომიერი ბუნებრივი მატებითა და სოფლიდან ქალაქში მიგრაციით. კახეთში მოსახლეობის სიმჭიდროვე 28,2 კაცს უდრის ერთ კვადრატულ კილომეტრზე. კახელები ძირითადად ივრის ზეგნის ჩრდილოეთ ნაწილში — ალაზნის ველის მიმდებარე გორაკ-ბორცვიან ზოლში ცხოვრობენ.\n\n\n\n===ეთნიკური შემადგენლობა===\nკახეთის ეროვნული შედგენილობა მრავალფეროვნებით არ გამოირჩევა. აქ უმრავლესობა (85 %) ქართველია. აქ ასევე ცხოვრობენ აზერბაიჯანელები, ქისტები, ოსები, რუსები და სომხები.\n\n== ეკონომიკა ==\nკახეთის მხარე სასოფლო-სამეურნეო რეგიონია, რომლის ძირითად საქმიანობას წარმოადგენს მევენახეობა. რეგიონის ღვინის წარმოებაში აშშ-სა და საფრანგეთის ინვესტიციებია წარმოდგენილი. საგარეჯოსა და დედოფლისწყაროს მუნიციპალიტეტებში ნავთობის გარკვეული მარაგებია. 2004 წელს ჩინური კაპიტალის მონაწილეობით აშენდა და ექსპლუატაციაში შევიდა ხადორის ჰესი. მხარისათვის პერსპექტიულია ტურისტული ინფრასტრუქტურის განვითარება (დავით გარეჯის კომპლექსი, ალავერდი, იყალთო და სხვა).\n\n== ღირსშესანიშნაობები ==\nმხარის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n\n* ალავერდის ეკლესია\n* იყალთოს მონასტერი\n* დავით გარეჯის მონასტერი\n* გრემის ნაქალაქარი\n* ნეკრესის ეკლესია\n* წინანდალი ალ. ჭავჭავაძის სახლ–მუზეუმი\n\n== რესურსები ინტერნეტში ==\n\n* ოფიციალური ვებ-გვერდი\n* საქართველოს მუზეუმები — კახეთი \n\n==სქოლიო==", "url": "https://ka.wikipedia.org/wiki/კახეთის_მხარე", "length": 3154}
{"id": "1379", "title": "მცხეთა-მთიანეთის მხარე", "text": "'''მცხეთა-მთიანეთის მხარე''' — მხარე აღმოსავლეთ საქართველოში, მოიცავს ისტორიულ-გეოგრაფიული პროვინციების შიდა ქართლის, ერწო-თიანეთის, ფშავის, ხევსურეთის, მთიულეთის, გუდამაყრის, ქსნისხევის, ხევის ტერიტორიებს. რეგიონის საერთაშორისო კოდია: GE-MM.\n\n== ზოგადი ცნობები ==\nმხარის ფართობი შეადგენს 6785 კვ.კმ-ს, მოსახლეობა – 94 573 ადამიანს, მოსახლეობის სიმჭიდროვე 1 კვ.კმ-ზე – 13,9 კაცს. მხარის ადმინისტრაციული ცენტრია ქალაქი მცხეთა. მხარეში 411 დასახლებული პუნქტია, მათ შორის:\n\n* '''ქალაქი''' – 2: მცხეთა, დუშეთი;\n* '''დაბა''' – 5:  ჟინვალი, ფასანაური, თიანეთი, სიონი, სტეფანწმინდა;\n* '''სოფელი''' – 404.\n* '''ეთნიკური შემადგენლობა''' – ქართველები, აზერბაიჯანელები, ოსები, ასურელები, სომხები, რუსები.\n\n==ადმინისტრაციული დაყოფა==\nმცხეთა-მთიანეთის მხარეში შედის საქართველოს კანონმდებლობით განსაზღვრული შემდეგი ადმინისტრაციულ–ტერიტორიული ერთეულები:\n\n\n\n== მმართველობა ==\n* 1995–1997 — შალვა ოგბაიძე (პირველი გუბერნატორი);\n* 1997–1998 — თემურ გიორგაძე;\n* 1998–2001 — კობა ბუჩუკური;\n* 2002–2004 — არმაზ შამანაური;\n* 2004 — დავით ბაშალეიშვილი;\n* 2004–2005 — გიორგი ხაჩიძე;\n* 2005–2008 — ვასილ მაღლაფერიძე;\n* 2008–2013 — ცეზარ ჩოჩელი;\n* 2013 — ხათუნა ოჩიაური;\n* 2013 — ნუგზარ ყიფიანი.\n\n==მოსახლეობა==\n\n\n== ეკონომიკა ==\nმცხეთა-მთიანეთი ძირითადად სასოფლო-სამეურნეო მხარეს წარმოადგენს, სადაც გამოიყოფა მეცხოველეობის (თიანეთი, დუშეთი, ყაზბეგი) და მებოსტნეობა-მებაღეობის რაიონები (მცხეთა, ნაწილობრივ დუშეთი). საქართველოს სამხედრო გზა ამ რეგიონზე გადის, რუსეთ-საქართველოს დამაკავშირებელი ერთადერთი მაგისტრალია ამჟამად. სამრეწველო ობიექტები თავმოყრილია მცხეთასა და დუშეთში. მხარეში მდებარეობს ქვეყნის მთავარი სამთო-სათხილამურო კურორტი გუდაური.\n\n== ღირსშესანიშნაობები ==\nმხარის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n* ქალაქი-მუზეუმი მცხეთა\n* ანანურის ციხე\n* ზედაზნის მონასტერი\n* ლარგვისის მონასტერი\n* შიომღვიმის მონასტერი\n* შატილი (ძეგლი)\n* გერგეტის სამება\n\n== რესურსები ინტერნეტში ==\n* ოფიციალური საიტი \n\n==სქოლიო==\n\n\n\n\n\n*", "url": "https://ka.wikipedia.org/wiki/მცხეთა-მთიანეთის_მხარე", "length": 1964}
{"id": "1380", "title": "რაჭა-ლეჩხუმისა და ქვემო სვანეთის მხარე", "text": "'''რაჭა-ლეჩხუმისა და ქვემო სვანეთის მხარე''' — მხარე დასავლეთ საქართველოში, მოიცავს ისტორიულ-გეოგრაფიული პროვინციების რაჭის, ლეჩხუმის და ქვემო სვანეთის ტერიტორიებს. რეგიონის საერთაშორისო კოდია: GE-RL. რაჭა-ლეჩხუმისა და ქვემო სვანეთის მხარეში შედის საქართველოს კანონმდებლობით განსაზღვრული შემდეგი ადმინისტრაციულ-ტერიტორიული ერთეულები:\n\n== ადმინისტრაციული დაყოფა ==\n\n\n== ზოგადი ცნობები ==\nმხარის ფართობი შეადგენს 4954 კვ.კმ–ს, მოსახლეობა — 32 089 ადამიანს (2014), მოსახლეობის სიმჭიდროვე 1 კვ.კმ–ზე — 6,48 კაცს. მხარის ადმინისტრაციული ცენტრია ქალაქი ამბროლაური. მხარეში 256 დასახლებული პუნქტია, მათ შორის:\n\n* '''ქალაქი''' — 3: ამბროლაური, ონი, ცაგერი;\n* '''დაბა''' — 2: ლენტეხი, ხარისთვალა;\n* '''სოფელი''' — 251.\n\n== ადგილობრივი მმართველობა ==\nრაჭა-ლეჩხუმისა და ქვემო სვანეთის მხარეში აღმასრულებელ ხელისუფლებას განახორციელებს საქართველოს მთავრობის წარმომადგენელი - სახელმწიფო რწმუნებული. სახელმწიფო რწმუნებული, საქართველოს მთავრობის დავალებით, კოორდინაციას უწევს რეგიონული პოლიტიკის განხორციელებასა და ადგილობრივი თვითმმართველობის რეფორმის ცალკეულ ღონისძიებებს, შეიმუშავებს ან/და ახორციელებს სოციალურ-ეკონომიკური განვითარების პროგრამებს და მონაწილეობას იღებს რეგიონული განვითარების ღონისძიებებში, საქართველოს მთავრობისთვის წარმოსადგენად ამზადებს რეკომენდაციებსა და წინადადებებს შესაბამისი სამოქმედო ტერიტორიის ეკონომიკური განვითარების პრიორიტეტული მიმართულებების შესახებ, ხელს უწყობს სოფლის მეურნეობისა და სპორტის განვითარებას, კულტურისა და ისტორიული ძეგლების დაცვასა და სხვა ღონისძიებების განხორციელებას, მონაწილეობას იღებს თავდაცვისუნარიანობის ამაღლებისა და სამოქალაქო თავდაცვის ღონისძიებათა განხორციელებაში და სხვა. \n\nმხარეში ადგილობრივი თვითმმართველობა ხორციელდება წარმომადგენლობითი (საკრებულო) და აღმასრულებელი (მერია) ორგანოების მიერ. მხარის შემადგებლობაში შედის 4 თვითმმართველო ერთეული-მუნიციპალიტეტი: ამბროლაური, ლენტეხი, ონი და ცაგერი.\n\nმხარეში, საქართველოს მთავრობის წარმომადგენლობის უზრუნველსაყოფად მთავრობა ნიშნავს სახელმწიფო რწმუნებულს. ამ თანამდებობაზე, დღემდე მუშაობდნენ:\n\n* თედო ისაკაძე (1995-1999)\n* ოთარ სირაძე (2004-2008)\n* დავით გაგოშიძე (2008-2014)\n* პარმენ მარგველიძე (2014-2017)\n* არჩილ ჯაფარიძე (2017-2020)\n* პარმენ მარგველიძე (2021-დღემდე)\n\n== მოსახლეობა ==\n* მოსახლეობის რიცხოვნობა  — 32 089 კაცი (2014)\n** მათ შორის: ქალაქის — 6023 კაცი; სოფლის — 26 066 კაცი;\n* მოსახლეობის სიმჭიდროვე — 6,48 კვ.კმ-ზე;\n\nმოსახლეობის ეროვნული შემადგენლობა (2014):\n* ქართველი — 99,7 %,\n* რუსი — 0,1 %,\n* ოსი — 0,1 %,\n* სხვა — 0,1 %.\n\nმოსახლეობის რიცხოვნობა მსხვილ დასახლებებში (2014):\n* ქ. ამბროლაური — 2047 კაცი,\n* ქ. ცაგერი — 1320 კაცი,\n* ქ. ონი — 2656 კაცი,\n* დაბა ლენტეხი — 947 კაცი.<ref>Ethnic composition of Georgia 2014</ref>\n\n\n\n== ეკონომიკა ==\nმხარის უდიდესი ნაწილი მაღალმთიანია და ეკონომიკა ძირითადად სოფლის მეურნეობას ემყარება. რეგიონში განვითარებულია მემცენარეობა (ძირითადად მევენახეობა, მეკარტოფილეობა) და მეცხოველეობა.\n\n* მთლიანი რეგიონული პროდუქტი: 107 121.5 ათ. ლარი\n\nაქედან:\n* მრეწველობა — 12 999.5 ათ. ლარი, მთლიანი პროდუქტის 12 %;\n* მშენებლობა — 10 027 ათ. ლარი, მთლიანი პროდუქტის 9 %;\n* სოფლის მეურნეობა — 63 300 ათ. ლარი, მთლიანი პროდუქტის 59 %.\n* მომსახურება (ვაჭრობა, განათლება, ტურიზმი, ჯანდაცვა, ტრანსპორტი და სხვა) — 20 795 ათ. ლარი, მთლიანი პროდუქტის 20 %.\n* ქვეყნის მთლიან შიდა პროდუქტში მხარის მთლიანი პროდუქტის ხვედრითი წილია 0.9 %.\n* მთლიანი რეგიონული პროდუქტი მოსახლეობის ერთ სულზე გაანგარიშებით შეადგენს 2207 ლარს.<ref>  გვ. 17</ref>\n\n== ღირსშესანიშნაობები ==\nმხარის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n\n* ნიკორწმინდის ტაძარი\n* ბარაკონის ტაძარი\n* ხოტევის ციხე\n* მინდა ციხე\n* მრავალძალის ეკლესია\n* კვარაციხე\n\n== ისტორია ==\nმხარის ადრინდელი ისტორია იხილეთ სტატიებში:\n\n* რაჭა\n* ლეჩხუმი\n* სვანეთი\n* რაჭის მაზრა\n* რაჭის საერისთავო\n* საქართველოს ისტორია\n* ლეჩხუმის მაზრა\n* რაჭველები\n* ლეჩხუმელები\n\n== სქოლიო ==\n\n\n\n\n\n\n*", "url": "https://ka.wikipedia.org/wiki/რაჭა-ლეჩხუმისა_და_ქვემო_სვანეთის_მხარე", "length": 3814}
{"id": "1381", "title": "სამეგრელო-ზემო სვანეთის მხარე", "text": "'''სამეგრელო-ზემო სვანეთის მხარე''' — მხარე დასავლეთ საქართველოში, მოიცავს ისტორიულ–გეოგრაფიული პროვინციების სამეგრელოს და ზემო სვანეთის ტერიტორიებს. რეგიონის საერთაშორისო კოდია: GE-SZ.\n\n==ადმინისტრაციული დაყოფა==\nსამეგრელო-ზემო სვანეთის მხარეში შედის საქართველოს კანონმდებლობით განსაზღვრული შემდეგი ადმინისტრაციულ-ტერიტორიული ერთეულები:\n\n\n== ზოგადი ცნობები ==\nthumb|300px|right|სამეგრელო-ზემო სვანეთის დასახლებული პუნქტები\nმხარის ფართობი შეადგენს 7441 კვ.კმ-ს, მოსახლეობა — 330 761 კაცს, მოსახლეობის სიმჭიდროვე 1 კვ.კმ-ზე — 44,45 კაცს. მხარის ადმინისტრაციული ცენტრია ქალაქი ზუგდიდი. მხარეში 500 დასახლებული პუნქტია, მათ შორის:\n\n* '''ქალაქი''' — 9: აბაშა, ზუგდიდი, მარტვილი, სენაკი, ფოთი, ჩხოროწყუ, წალენჯიხა, ხობი, ჯვარი;\n* '''დაბა''' — 1: მესტია;\n* '''სოფელი''' — 491.\n\n== გეოგრაფია ==\nსამეგრელო–ზემო სვანეთი მდებარეობს საქართველოს ცენტრალურ ჩრდილო–დასავლეთ ნაწილში. რეგიონის ტერიტორია საქართველოს ტერიტორიის 10,6 %-ია, რაც შეადგენს 7441 კვ.კმ-ს, ამ მონაცემით სამეგრელო-ზემო სვანეთის რეგიონს მეორე ადგილი უკავია საქართველოს რეგიონებს შორის, ხოლო ტყეებს უკავიათ 3,01 ათასი კვ.კმ. ანუ რეგიონის მთლიანი ფართობის 40,7 %.\n\nდასავლეთიდან სამეგრელო-ზემო სვანეთს შავი ზღვა ესაზღვრება, ჩრდილო-დასავლეთით — აფხაზეთი, რომელთანაც საზღვარი მდინარე ენგურზე და კოდორის ქედზე გადის, ჩრდილოეთით — რუსეთის ფედერაციის სუბიექტები: ყარაჩაი-ჩერქეზეთი და ყაბარდო-ბალყარეთი არიან გამოყოფილი კავკასიონის მთავარი წყალგამყოფი ქედით, ჩრდილო-აღმოსავლეთით და აღმოსავლეთით — რაჭა-ლეჩხუმის და ქვემო სვანეთის მხარე, რომელთანაც სვანეთის და ეგრისის ქედებზე და ასხის მასივზე გადის საზღვარი, სამხრეთ-აღმოსავლეთით — იმერეთი და სამხრეთით — გურია.\n\nზემო სვანეთი საქართველოს ჰიფსომეტრიულ „ჭერად“ ითვლება. მისი ტერიტორიის 96 % ზღვის დონიდან 1000 მეტრზე, ხოლო 65,8 % 2000 მეტრზე მაღლა არის განლაგებული. ზომიერი კლიმატი, ბუნებრივი სილამაზე და დაცული ფაუნა ზამთრისა და ზაფხულის ტურიზმის განვითარების საშუალებას იძლევა.\n\n== ისტორია ==\nმხარის ადრინდელი ისტორია იხილეთ სტატიებში:\n* სამეგრელო\n* სვანეთი\n* ოდიშის სამთავრო\n* სვანეთის სამთავრო\n* აფხაზეთის სამთავრო\n* იმერეთის სამეფო\n* საქართველოს ისტორია\n\n== მმართველობა ==\nright|thumb|250px|მარც. [[მიხეილ სააკაშვილი]], მარჯ. გუბერნატორი [[ზაზა გოროზია]] ([[ზუგდიდის მეორე საჯარო სკოლა|მე–2 საჯარო სკოლის]] გახსნა ზუგდიდში)\nმხარის ადმინისტრაციული ერთეულებია: 1 თვითმმართველი ქალაქი და 7 მუნიციპალიტეტი. მხარეში სახელმწიფო მმართველობას ახორციელებს საქართველოს პრეზიდენტის მიერ დანიშნული სახელმწიფო რწმუნებული-გუბერნატორი. ამ თანამდებობაზე, რომელიც შემოღებულ იქნა 1995 წლის დეკემბერში, დღემდე მუშაობდნენ:\n\n* 1995 — ბონდო ჯიქია\n* 2000 — ლერი ჭითანავა\n* 2004 — გიგი უგულავა\n* 2005 — მიხეილ არდია\n* 2007 — ზაზა გოროზია\n* 2011 — გურამ მისაბიშვილი\n* 2012 — ზაზა გოროზია (მეორედ)\n* 2013 — თენგიზ გუნავა\n* 2013 — ლევან შონია\n* 2018 — ალექსანდრე მოწერელია\n\n==მოსახლეობა==\n\n\n== რელიგია ==\nright|thumb|250px|ვლაქერნის ღვთისმშობლის სახელობის ეკლესია ზუგდიდში\nსაქართველოს სახელმწიფოსა და საქართველოს სამოციქულო ავტოკეფალურ მართლმადიდებელ ეკლესიას შორის 2002 წლის 14 ოქტომბერს დაიდო კონსტიტუციური შეთანხმება, რომლის თანახმად სახელმწიფო და ეკლესია ადასტურებენ მზადყოფნას, ითანამშრომლონ ურთიერთდამოუკიდებლობის პრინციპის დაცვით, ქვეყნის მოსახლეობის საკეთილდღეოდ.\n\nამჟამად სამეგრელო-ზემო სვანეთის ტერიტორიაზე მოქმედებს საქართველოს სამოციქულო ავტოკეფალური ეკლესიის ხუთი ეპარქია:\n\n* ზუგდიდისა და ცაიშის ეპარქია (ქ. ანაკლია, ქ. ზუგდიდი, ქ. წალენჯიხა, ქ. ჯვარი, ზუგდიდისა და წალენჯიხის მუნიციპალიტეტები) — გერასიმე. კათედრა ზუგდიდსა და ცაიშში, რეზიდენცია ზუგდიდსა და წალენჯიხაში.\n\n* მესტიისა და ზემო სვანეთის ეპარქია (დ. მესტია და მესტიის მუნიციპალიტეტი) — ეპისკოპოსი ილარიონი (ქიტიაშვილი). კათედრა და რეზიდენცია მესტიაში.\n\n* სენაკისა და ჩხოროწყუს ეპარქია (ქ. სენაკი, დ. ჩხოროწყუ, ჩხოროწყუს და სენაკის მუნიციპალიტეტები) — მიტროპოლოტი შიო (მუჯირი). კათედრა და რეზიდენცია სენაკსა და ჩხოროწყუში.\n\n* ფოთისა და ხობის ეპარქია (ქ. ფოთი, ქ. ხობი, ხობის მუნიციპალიტეტი) — მიტროპოლიტი გრიგოლი (ბერბიჭაშვილი). კათედრა ფოთში, რეზიდენცია ფოთსა და ხობში.\n\n* ჭყონდიდის ეპარქია (ქ. აბაშა, ქ. მარტვილი, მარტვილის და აბაშის მუნიციპალიტეტები) — მთავარეპისკოპოსი პეტრე (ცაავა). კათედრა მარტვილში, რეზიდენცია მარტვილში, აბაშაში.\n\n== ეკონომიკა ==\nეკონომიკური განვითარების დონე მნიშვნელოვნად განსხვავდება ზღვისპირა (ფოთი, ხობი), ცენტრალურ და მაღალმთიან ზონებში (მესტია). ფოთი საქართველოს გარე სამყაროსთან დამაკავშირებელი მთავარი ჭიშკარია, რომელზეც მოდის ქვეყნის სავაჭრო ტვირთბრუნვის მნიშვნელოვანი წილი. რეგიონის ეკონომიკური გაჯანსაღება მნიშვნელოვნადაა დამოკიდებული აფხაზეთთან პოლიტიკური ურთიერთობების მოწესრიგებაზე.\n\n== ფოლკლორი ==\nსამეგრელო-ზემო სვანეთის მდიდარი ისტორიული მემკვიდრეობიდან გამომდინარე ფოლკლორული მასალა კუთხის ტურისტული მიმზიდველობის მნიშვნელოვანი ფაქტორია. მეგრული და სვანური ფოლკლორი გამოირჩევა განსაკუთრებული ლირიზმით, დინამიურობითა და თავისთავადობით. ფოლკლორული მასალა მოიცავს — მუსიკას, ქორეოგრაფიას, ზეპირსიტყვიერებას, სახვით და გამოყენებით ხელოვნებას, ეთნოგრაფიულ მახასიათებლებს, სახალხო და რელიგიური დღესასწაულების დათვალიერებასა და გაცნობას, რომელთა დათვალიერება და მოძიება ტურისტს (მომხმარებელს) შეუძლია, როგორც ისტორიულ-კულტურული ძეგლების (ხუროთმოძღვრება, მუზეუმები) დათვალიერებით, აგრეთვე შესაბამისი სახის სამეცნიერო თუ გასართობი დაწესებულებების მონახულებით.\nright|thumb|250px|სამეგრელო–ზემო სვანეთის სამხარეო ადმინისტრაციის შენობა ზუგდიდში\nმეგრულ ფოლკლორში აირეკლება ბარისათვის დამახასიათებელი (ცეკვა და სიმღერა) კულტურა, მისი ისტორია ჩამოყალიბებიდან დღემდე. ხოლო სვანურ სიმღერებსა და ცეკვებში მთის კულტურა, მისი განვითარებისა და თვითმყოფადობის ყველა იერსახე საინტერესოდაა შემონახული.\n\nხალხური ხელოვნების გადარჩენასა და აუთენტურობის დაცვას, ხალხური ხელოვნების პოპულარიზაციას, მისი ძირძველი კერების აღორძინებას ემსახურება პროგრამები, რომელსაც ახორციელებენ ადგილობრივი თვითმმართველობის ორგანოები კულტურის, ძეგლთა დაცვისა და სპორტის სამინისტროსთან ერთად.\n\nსაპრეზიდენტო ფოლკლორის მხარდაჭერის ეროვნული პროგრამის საფუძველზე 2006 და 2007 წ.წ. ეროვნული სამოსით რეგიონში შეიმოსა 27 ფოლკლორული ანსამბლი. მათ შორის არიან უხუცესები, მოზარდები, მოზრდილები, აგრეთვე ოჯახური და სოფლის ანსამბლები. მათთვის შეძენილ იქნა აგრეთვე ეროვნული საკრავები. აღნიშნული პროგრამების განხორციელება ხელს უწყობს, როგორც ხალხური შემოქმედებითი კოლექტივების საკონცერტო იერსახის შექმნას, ასევე კულტურული ცხოვრების გამოცოცხლებას, ხალხური ხელოვნების ცოცხალი მატარებლების მოძიების ხელშეწყობას.\n\nკულტურის, ძეგლთა დაცვისა და სპორტის სამინისტროსა და ადგილობრივი თვითთმართველობის ორგანოების ერთობლივად განხორციელებული პროექტების ფარგლებში იმართება აგრეთვე საქართველოს სხვადასხვა კუთხის ხალხური თვითშემოქმედების ანსამბლების გაცვლითი კონცერტები ყოველ მეორე წელს ხობში იმართება მეგრული სიმღერის საერთაშორისო ფესტივალი. ფესტივალში მონაწილეობას იღებენ მსოფლიოს სხვადასხვა კუთხიდან ჩამოსული მუსიკოს-შემსრულებლები. 2009 წლის სექტემბერში, ხობი რიგით მეხუთე, საიუბილეო ფესტივალს უმასპინძლებს.\n\nზუგდიდში ჩამოყალიბებულია სალოტბარო სკოლა, რომელსაც ხელმძღვანელობს მსოფლიოში ცნობილი უხუცესი ლოტბარი, ანსამბლ „ოდოიას“ ხელმძღვანელი პოლიკარპე ხუბულავა. რეგიონში მოღვაწეობენ ფოლკლორის ცნობილი მოღვაწეები — იროდი ტიკარაძე (ფოთი) და მურთაზ ციმინტია (წალენჯიხა), ისლამ ფილფანი, კანდიდ მერლანი (მესტია).\n\n== ღირსშესანიშნაობები ==\nსამეგრელოს და ზემო სვანეთის მხარის ტერიტორიაზე ასეულობით ხუროთმოძღვრული ძეგლია აგებული: საკულტო შენობები, ეკლესია-მონასტრები, სათავდაცვო თუ სამეურნეო ნაგებობები. ხოლო შუასაუკუნეობრივი აღმშენებლობა უმთავრესად საეკლესიო ნაგებობითაა წარმოდგენილი.\n\nუძველეს მონასტერთა შორის აღსანიშანავია მარტვილ-ჭყონდიდის მონასტერი, რომელიც X საუკუნეში ქართული ეკლესიის ერთ-ერთ ბურჯად აქცია აფხაზთა მეფე გიორგი მეორემ, ხოლო ბაგრატ მეოთხემ ჭყონდიდი სამოღვაწეო კათედრად მიუჩინა გიორგი მთაწმინდელს. ქართლის ცხოვრების ცნობით ბაგრატ IV მარტვილის მონასტერშია დამარხული.\n\n===ისტორიული ძეგლები===\n\n====აბაშის მუნიციპალიტეტი====\n* სეფიეთის ტაძარი\n* ტყვირის ეკლესია\n* სუჯუნის წმინდა გიორგის ეკლესია\n* კადარის ეკლესია\n* გულეიკარის წმინდა გიორგის ეკლესია\n\n==== ზუგდიდის მუნიციპალიტეტი ====\n* დადიანთა სასახლე ზუგდიდში\n* კორცხელის ღვთისმშობლის ეკლესია\n* ცაიშის მონასტერი\n* ანაკლიის ციხე\n* ზუგდიდის ბოტანიკური ბაღი\n* ჭაქვინჯის ციხე\n* რუხის ციხე\n\n==== მარტვილის მუნიციპალიტეტი ====\n* მარტვილის (ჭყონდიდის) სამონასტრო ანსამბლი\n* წაჩხურის მთავარანგელოზის ეკლესია\n* თამაკონის ციხე\n* აბედათის ციხე-დარბაზი\n* ნოღის ციხე\n* მარტვილის მონასტერი, ღვთისმშობლის მიძინების სახელობის ტაძარი VII ს, ჩიქოვანების ეკლესია  XII ს.\n* ნახარებაოს წმ. გიორგის სახელობის ეკლესია XII ს. წმ. ანტონ ჭყონდიდელის საფლავი.\n* ოფუცხოლე - დადიანების საბანაო ადგილი.\n* სოფელი გაჭედილი - მოთენას მღვიმე - ისტორიული მღვიმე, ტბა, საბანაო ადგილები.\n* სოფელი ბალდა - ღვთისმშობლის მიძინების სახელობის ეკლესია  XIII ს. ბილიკი მთაში.\n* ჟუჟღი - ჩანჩქერი ხავსიან კლდეზე. მდინარე აბაშის ხეობა, ბზის ტყე.\n* ონიორე - ჩანჩქერი მდინარე აბაშაზე, მდინარე აბაშის სათავე, კარვების გასაშლელი ადგილი.\n* ტობის მღვიმე (ბალდა) – 234 მ სიმაღლის „ტობის“ ჩანჩქერი, ტბები, დარბაზები.\n* სოფელი სალხინო - ღვთისმშობლის შობის სახელობის ეკლესია XVIII ს. დადიანების სასახლე, ისტორიული მარანი.\n* მდ. წაჩხურუს ხეობა, „ხიზნების მღვიმე“ (ისტორიული მღვიმე-ნამოსახლარი).\n* წაჩხურუს მთავარანგელოზის სახელობის ეკლესია XVIII ს. გადმოსახედი ადგილები, მდ. წაჩხურუს ხეობა, მთის ბილიკები.\n\n==== წალენჯიხის მუნიციპალიტეტი ====\n* წალენჯიხის მაცხოვრის ფერიცვალების ტაძარი\n* გამაჯისციხის ნანგრევები\n* ციხე კაცხარა\n* სამიქაოს გამოქვაბული\n* საეპისკოპოსო ეკლესია\n* ჯაღირის ციხე\n* წმინდა ბარბარეს ეკლესია\n* ულურიის ციხე\n* მამუკიას კოშკი\n* დილაქირსეს ციხე-სიმაგრე\n* სქურის ციხის ნანგრევები\n* ლესალეს ციხის ნანგრევები\n* ჯგალის კონუსისებრის კოშკი\n* ჯგალის წმინდა ნიკოლოზის სახელობის ეკლესია\n* ქ. ჯვარის ყოვლადწმინდა ღვთისმშობლის ეკლესია\n* ობუჯის, ჯგალის (ლეხარჩილეს), საჩინოს მშენებარე ეკლესიები.\n* ციხე-კოშკი ომუნე\n* ციხე-კოშკი მუმანა\n* ლექარდეს ციხე-კოშკი\n* ლეშამგეს ეკლესია\n* სათოფურიანი ციხის ნანგრევები\n* მაღალგორის ციხე\n* დობერას ციხე\n* ნაოხვამუ საეკლესიო კათედრა\n* ჯიხა თავდაცვითი ხასიათის\n* ჯვარის ეკლესია\n* ქვაცანცალა\n* წმინდა გიორგის სახელიობის ეკლესია (ნანგრევები) XI ს.\n* ნოჯიხევი ციხის ნანგრევები\n* ჯიხა ციხის ნანგრევები (ჩქვალერი)\n* ჯიხა ციხის ნანგრევები (საჩინო)\n* წმინდა გიორგის სახელობის ეკლესია (მუჟავა)\n* ნოჯიხური XI—XV ს.\n\n=== მუზეუმები ===\n* ზუგდიდის ისტორიულ-არქიტექტურული მუზეუმი\n* ნოქალაქევის არქეოლოგიური მუზეუმ-ნაკრძალი\n* სვანეთის ისტორიულ-ეთნოგრაფიული მუზეუმი\n* ჩხოროწყუს მხარეთმცოდნეობის მუზეუმი\n* გივი ელიავას სახელობის მარტვილის მხარეთმცოდნეობის მუზეუმი\n* წალენჯიხის ისტორიულ-ეთნოგრაფიული მუზეუმი\n* ჟიული შარტავას სახელობის სენაკის მხარეთმცოდნეობის მუზეუმი\n* ტერენტი გრანელის სახლ-მუზეუმი\n* ტარას კვარაცხელიას სახლ–მუზეუმი\n* ლეო ქიაჩელის სახლ–მუზეუმი\n* ეგნატე ფიფიას სახელობის მუზეუმი (ჩქვალერი)\n\n== განათლება და მეცნიერება ==\nright|thumb|250px|ზუგდიდის მ. კოსტავას სახელობის მე–2 საჯარო სკოლა\nგანათლებისა და მეცნიერების პრიორიტეტულობა სამეგრელოს და ზემო სვანეთის საზოგადოების ისტორიული მემკვიდრეობაა. რასაც ადასტურებს ძველი კოლხეთის სამეფოს, აგრეთვე ადრექრისტიანული და შუასაუკუნეების პერიოდის საგანმანათლებლო და მეცნიერული წყაროები.\n\nქვეყანაში მიმდინარე საგანმანათლებლო რეფორმებში თავიდანვე ჩაერთო რეგიონის ყველა საგანმანათლებლო და სამეცნიერო ორგანიზაცია.\n\nსაშუალო ზოგად-საგანმანათლებლო და უმაღლესი განათლების სისტემის ხელმძღვანელობას კანონის თანახმად განათლებისა და მეცნიერების სამინისტროსთან ერთად ახორციელებენ: სახელმწიფო რწმუნებულის – გუბერნატორის ადმინისტრაცია და ადგილობრივი თვითმმართველობის ორგანოები.\n\n2008 წლის სექტემბრის მონაცემებით რეგიონში ფუნქციონირებს – 256 საჯარო და 21 კერძო ზოგადსაგნამანათლებლო სკოლა, 3 ობოლ და მზრუნველობამოკლებულ მოზარდთა დაწესებულება, რომელთა დაფინანსება ხდება ცენტრალური ბიუჯეტიდან მოსწავლეთა რაოდენობის შესაბამისად ვაუჩერიზაციის მიხედვით. ხოლო სახელმწიფო დაფინანსებაზე არსებული სკოლამდელი აღზრდის დაწესებულებათა რიცხვი რეგიონში შეადგენს 187-ს, მათ დაფინანსებას კანონის შესაბამისად ახდენენ ადგილობრივი თვითმმართველობის ორგანოები. კერძო სკოლამდელ დაწესებულებათა რიცხვი 15.\n\nზოგადსაგანმანათლებლო საჯარო სკოლებში რეფორმების მიმდინარეობის მეთოდურ და ზოგად სასწავლო დახმარებას ახდენენ ადგილობრივი საგანმანათლებლო რესურს-ცენტრები მუნიციპალური ტერიტორიული დაყოფის მიხედვით.\n\n== რეგიონული დღესასწაულები ==\n* კონსტანტინეობა – აღინიშნება 1989 წლიდან, ყოველი წლის 15 მაისს, კონსტანტინე გამსახურდიას დაბადების დღეს. სახალხო ზეიმი იმართება კონსტანტინე გამსახურდიას სახლ–მუზეუმში.\n* ვლაქერნობა – აღინიშნება ყოველი წლის 15 ივლისს, ყოვლადწმიდა ღვთისმშობლის კვართის შემოსვის მსოფლიო დღეს, ზუგდიდის ვლაქერნის ღვთისმშობლის სახელობის საკათედრო ტაძარში.\n* კვირიკობა – აღინიშნება 28 ივლისს, წმინდა კვირიკესა და წმინდა ივლიტას წამების დღეს.\n\n== სპორტი ==\nსამეგრელო-ზემო სვანეთის რეგიონში ფუნქციონირებს 9 კომპლექსური და 3 მარტივი ტიპის სასპორტო სკოლა.\n\nსპორტულ სკოლებში ფუნქციონირებს სექციები შემდეგ სახეობებში:\n* ბერძნულ-რომაული ჭიდაობა\n* ჭიდაობა სამბო\n* მაგიდის ჩოგბურთი\n* კარატეს სექცია\n* ტანვარჯიში\n* მკლავჭიდი\n* კალათბურთი\n* ფრენბურთი\n* ხელბურთი\n* ფეხბურთი\n\nრეგიონში ჩამოყალიბებულია ფედერაციები, რომლებიც კოორდინაციას უწევენ კლუბებს სახეობების მიხედვით. ზუგდიდში რეკონსტრუქცია გაუკეთდა ცენტრალურ სტადიონს.\n\nრეგიონში არის ცალკე იურიდიულ პირად ჩამოყალიბებული საფეხბურთო კლუბები, რომლებიც წარმატებით ასპარეზობენ საქართველოს ჩემპიონატში:\n\n* საფეხბ. კლუბი ზუგდიდი (ზუგდიდი) - უმაღლესი ლიგა\n* საფეხბ. კლუბი მერანი (მარტვილი) – უმაღლესი ლიგა\n* საფეხბ. კლუბი კოლხეთი 1913 (ფოთი) - 1 ლიგა\n* საფეხბ. კლუბი კოლხეთი (ხობი) - 1 ლიგა\n* საფეხბ. კლუბი სქური (წალენჯიხა) - 2 ლიგა\n\nფეხბურთის განვითარებისა და ხელშეწყობის მიზნით სახელმწიფოს მიერ დაფინანსებული პროგრამების ფარგლებში მხარეში მოქმედებს 73 მარტივი ტიპის სტანდარტული, 43 მინი ფეხბურთის ხელოვნურსაფარიანი და 16 კომპლექსური მოედანი. რეკონსტრუქცია ჩაუტარდა ზუგდიდის ცენტრალურ სტადიონს.\n\nქ. აბაშაში ჩამოყალიბებულია ცხენოსან სპორტსმენთა კლუბი, რომელმაც საქართველოს 2008 წ. გუნდურ ჩემპიონატში პირველი ადგილი დაიკავა.\n\nსამეგრელო-ზემო სვანეთის რეგიონში ფუნქციონირებს 5 საჭადრაკო სკოლა და 2 საჭადრაკო სექცია, სადაც აღზრდილა არაერთი წარმატებული მოჭადრაკე:\n\n* ნონა გაფრინდაშვილი — 5-გზის მსოფლიო ჩემპიონი;\n* ნანა ალექსანდრია — 9-გზის ოლიმპიური ჩემპიონი;\n* ალექსანდრე დგებუაძე — დიდოსტატი;\n* კონსტანტინე შანავა — დიდოსტატი;\n\nტურნირებზე წარჩინებით ასპარეზობენ ნორჩი მოჭადრაკეები: ქ. ფოთის ნ. ალექსანდრიას სახ. საჭადრაკო სკოლის მოსწავლეებმა 2008 წელს მოიპოვეს მსოფლიოს ვიცე ჩემპიონის ტიტული 10 წლის გოგონათა შორის, ხოლო 12 წლის გოგონათა შორის პირველობაზე მოიპოვეს ბრინჯაოს მედლები.\n\nრეგიონი გამოირჩევა სპორტული წარმატებებით ძალოსნობაში. საქართველოს ჩემპიონები და პრიზიორები:\n\nირაკლი ცანავა – \nდავით გოგია – \nგიორგი საჯაია – \nილიკო ჯალაღონია – \nთემურ ჩხეიძე – \nზაალ კვიციანი – \nთემურ პერტაია – \nაგული გეგელია  –\n\nაღნიშვნის ღირსია ზუგდიდელი მშვილდოსანი ქრისტინე ესებუა, საქართველოს მრავალგზის ჩემპიონი, ევროპისა და მსოფლიოს პრიზიორი, სხვადასხვა შეჯიბრებების გრან-პრის მფლობელი, პეკინის ზაფხულის ოლიმპიადის ლიცენზიანტი.\n\nზუგდიდში 2008 წელს აშენდა თანამედროვე ტიპის ყინულის სახლი, რომელიც მოზარდებსა და ახალგაზრდობას სთავაზობს გართობას, ვარჯიშსა და დასვენებას.\n\nსაჯარო სკოლებსა და უმაღლეს სასწავლებლებში ყოველწლიურად იმართება მოსწავლეთა შორის პირველობა - „<nowiki/>მხიარული სტარტები<nowiki/>“, რაც ხელს უწყობს ახალგაზრდობაში ჯანსაღი ცხოვრების წესის ჩამოყალიბებას.\n\n== გალერეა ==\n\n'''ზუგდიდი''':\n\n<gallery>\nფაილი:Dadiani Palace Museum30.06.2009.jpg|ზუგდიდის ისტორიულ–არქიტექტურული მუზეუმი (ღამით)\nფაილი:Church in Zugdidi1.jpg|ღვთისმშობლის შობის სახელობის ეკლესია ზუგდიდში\nფაილი:Zugdidi1.jpg|პარკი ზუგდიდში\nფაილი:Botanical garden (Zugdidi).jpg|ზუგდიდის ბოტანიკური ბაღი\nფაილი:Dadiani Palace Museum, Zugdidi.jpg|დადიანების მუზეუმი\n</gallery>\n\n==რესურსები ინტერნეტში==\n* სამხარეო ადმინისტრაციის საიტი \n* რეგიონის რუკა \n\n==სქოლიო==", "url": "https://ka.wikipedia.org/wiki/სამეგრელო-ზემო_სვანეთის_მხარე", "length": 15322}
{"id": "1382", "title": "სამცხე-ჯავახეთის მხარე", "text": "'''სამცხე-ჯავახეთის მხარე''' — მხარე სამხრეთ საქართველოში, მოიცავს ისტორიულ-გეოგრაფიული პროვინციების სამცხის, ჯავახეთისა და თორის ტერიტორიებს. რეგიონის საერთაშორისო კოდია: GE-SJ.\n\n== ადმინისტრაციული დაყოფა ==\nსამცხე-ჯავახეთის მხარეში შედის საქართველოს კანონმდებლობით განსაზღვრული შემდეგი ადმინისტრაციულ–ტერიტორიული ერთეულები:\n\n\n== ზოგადი ცნობები ==\nმხარის ფართობი შეადგენს 6413 კვ.კმ-ს, მოსახლეობა — 160 504 (2014)<ref name=\"აღწერა 2014\"></ref>, მათ­გან 48,28 % ეთ­ნი­კუ­რად ქარ­თ­ვე­ლი იყო, 50,52 % კი სო­მე­ხი. მოსახლეობის სიმჭიდროვე 1 კვ.კმ-ზე — 24,6 კაცს.\n\nმხარის ადმინისტრაციული ცენტრია ქალაქი ახალციხე. მხარეში 353 დასახლებული პუნქტია, მათ შორის:\n* '''ქალაქი''' — 5: ახალქალაქი, ახალციხე, ბორჯომი, ვალე, ნინოწმინდა;\n* '''დაბა''' — 7: ბაკურიანი, ბაკურიანის ანდეზიტი, წაღვერი, ახალდაბა, ადიგენი, აბასთუმანი, ასპინძა;\n* '''სოფელი''' — 258<ref></ref>.\n\n== ადგილობრივი მმართველობა ==\nსამცხე-ჯავახეთში აღმასრულებელ ხელისუფლებას განახორციელებს სახელმწიფო რწმუნებული-გუბერნატორი. მისი ფუნქციებია უზრუნველყოს რეგიონში საზოგადოებრივი წესრიგის დაცვის კოორდინაცია, რესურსების მობილიზება, ადმინისტრაციულ-ტერიტორიული ერთეულების სოციალურ-ეკონომიკური განვითარების პროგრამების შემუშავებისა და განხორციელების ხელშეწყობა, ადამიანის უფლებების დაცვა და სხვა.\n\nმხარეში ადგილობრივი თვითმმართველობა ხორციელდება წარმომადგენლობითი (საკრებულო) და აღმასრულებელი ორგანოების მიერ შემდეგი ადმინისტრაციულ-ტერიტორიული ერთეულების მიხედვით:\n*ადიგენის მუნიციპალიტეტი;\n*ასპინძის მუნიციპალიტეტი;\n*ახალქალაქის მუნიციპალიტეტი;\n*ახალციხის მუნიციპალიტეტი;\n*ბორჯომის მუნიციპალიტეტი;\n*ნინოწმინდის მუნიციპალიტეტი.\n\nმხარეში სახელმწიფო მმართველობას ახორციელებს საქართველოს მთავრობის მიერ დანიშნული სახელმწიფო რწმუნებული-გუბერნატორი. ამ თანამდებობაზე, დღემდე მუშაობდნენ:\n* 1994 - ვლადიმერ ბაქრაძე\n* 1998 - გიგლა ბარამიძე\n* 2002 - თემურ მოსიაშვილი\n* 2003 - გელა კვარაცხელია\n* 2004 - ნუგზარ პარუნაშვილი\n* 2004 - ნიკო ნიკოლოზიშვილი\n* 2005 - გიორგი ხაჩიძე\n* 2008 - ლაშა ჭკადუა\n* 2012 - ივანე წიკლაური\n* 2013 - აკაკი მაჭუტაძე\n* 2018 - კახა სამხარაძე\n\n==მოსახლეობა==\n\n\n== ღირსშესანიშნაობები ==\nმხარის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n* ვარძიის სამონასტრო კომპლექსი\n* თმოგვის ციხე\n* ხერთვისის ციხე\n* ზარზმის მონასტერი\n* საფარის მონასტერი\n* რაბათის ციხე\n\n== გალერეა ==\n<center><gallery caption=\"სამცხე-ჯავახეთის ღირსშესანიშნაობების ფოტო-გალერეა\">\nფაილი:Vardzia (3).jpg|ვარძია\nფაილი:Fortress of Khertvisi.jpg|<center>ხერთვისის ციხე<br /><small>ჯაბა ლაბაძის სურათი</small></center>\nფაილი:Sapara Monastery.JPG|საფარის მონასტერი\nფაილი:Timotesubani Monastery.jpg|ტიმოთესუბნის მონასტერი\nფაილი:Atskuri Fortres1.JPG|<center>აწყურის ციხე<br /><small>ლაშა ხაჩიძის ფოტო</small></center>\nფაილი:Church of Atskuri 2.jpg|<center>აწყურის ტაძარი<br /><small>ლაშა ხაჩიძის ფოტო</small></center>\nფაილი:Zarzma_church.jpg|<center>ზარზმის მონასტერი<br /><small>ჯაბა ლაბაძის სურათი</small></center>\nფაილი:Chule church (1).JPG|ჭულეს მონასტერი\nფაილი:ვანის ქვაბები.JPG|<center>ვანის ქვაბები, წმინდა გიორგის ტაძარი<br /><small>ლაშა ხაჩიძის ფოტო</small></center>\nფაილი:ჯაყისმანის მონასტერი (4).JPG|<center>ჯაყისმანის მონასტერი<br /><small>ლაშა ხაჩიძის ფოტო</small></center>\nფაილი:Green Monastery.JPG|მწვანე მონასტერი\n</gallery></center>\n\n== იხილეთ აგრეთვე ==\n* სამცხე\n* ჯავახეთი\n* თორი\n* მესხეთი\n* სამცხე-საათაბაგო\n* საქართველოს ისტორია\n\n== რესურსები ინტერნეტში ==\n* სამცხე-ჯავახეთის მხარის ოფიციალური საიტი \n\n==სქოლიო==\n\n\n\n\n\n*", "url": "https://ka.wikipedia.org/wiki/სამცხე-ჯავახეთის_მხარე", "length": 3417}
{"id": "1383", "title": "ქვემო ქართლის მხარე", "text": "'''ქვემო ქართლის მხარე''' — მხარე აღმოსავლეთ საქართველოში, მოიცავს ისტორიულ-გეოგრაფიული პროვინციების ქვემო ქართლის და თრიალეთის ტერიტორიებს. რეგიონის საერთაშორისო კოდია: GE-KK. ქვემო ქართლის მხარეში შედის საქართველოს კანონმდებლობით განსაზღვრული შემდეგი ადმინისტრაციულ-ტერიტორიული ერთეულები:\n\nქვემო ქართლის უმეტესი ნაწილი თბილისიდან სამხრეთით მდებარეობს. მისი საზღვრები ძირითადად ემთხვევა ისტორიული პროვინციის საზღვრებს, თუმცა აერთიანებს გარეკახეთის ნაწილსაც (კუხეთი და გარდაბანი). ჩრდილოეთი და დასავლეთი საზღვრები მიუყვება თრიალეთისა და სამსრის ქედებს. სამხრეთიდან ესაზღვრება აზერბაიჯანისა და სომხეთის რესპუბლიკები.\n\n== ადმინისტრაციული დაყოფა ==\nქვემო ქართლის მხარეში შედის საქართველოს კანონმდებლობით განსაზღვრული შემდეგი ადმინისტრაციულ-ტერიტორიული ერთეულები:\n\n\n== ზოგადი ცნობები ==\nქვემო ქართლი საქართველოს ერთ-ერთი უმნიშვნელოვანესი ეკონომიკური მხარეა. მას თბილისის შემდეგ, მეორე ადგილი უკავია სამრეწველო პროდუქციის წარმოების მხრივ.\n\nმხარის ფართობი შეადგენს 6528 კვ.კმ-ს, რაც საქართველოს საერთო ფართობის 10 %-ია. საქართველოს მხარეებს შორის ქვემო ქართლს ფართობით მე-4 ადგილი უკავია, ხოლო მოსახლეობით მე-3. მოსახლეობა — 424 ათასს, მოსახლეობის სიმჭიდროვე 1 კვ.კმ-ზე — 65 კაცს. მხარის ადმინისტრაციული ცენტრია ქალაქი რუსთავი. მხარეში 353 დასახლებული პუნქტია, მათ შორის:\n\n* '''ქალაქი''' — 7: რუსთავი, ბოლნისი, გარდაბანი, დმანისი, თეთრიწყარო, მარნეული, წალკა;\n* '''დაბა''' — 6: კაზრეთი, მანგლისი, თამარისი, შაუმიანი, ბედიანი, თრიალეთი;\n* '''სოფელი''' — 338.\n\n==მოსახლეობა==\nქვემო ქართლის მოსახლეობა 423 986 ადამიანია, რაც საქართველოს მოსახლეობის 11,42 %-ია. მოსახლეობის 51,25 % ეთნიკურად ქართველია, 41,75 % აზერბაიჯანელი, 5,07 % - სომეხი, ხოლო 1,93 % - აფხაზი, ოსი, რუსი, ბერძენი, უკრაინელი და ქურთი. ამასთან, რუსთავში, თეთრიწყაროს, გარდაბნისა და წალკის მუნიციპალიტეტებში ჭარბობენ ეთნიკურად ქართველები, ხოლო მარნეულის, ბოლნისისა და დმანისის მუნიციპალიტეტებში - აზერბაიჯანელები.\n\n\n\n== მმართველობა ==\nმხარეში საქართველოს მთავრობის წარმომადგენელია სახელმწიფო რწმუნებული. ამ თანამდებობაზე 1994 წლის ოქტომბრიდან დღემდე მუშაობდნენ:\n\n* 1994 — ლევან მამალაძე;\n* 2003 — ზურაბ მელიქიშვილი;\n* 2004 — იოსებ მაზმიშვილი;\n* 2004 — ზურაბ მელიქიშვილი (მეორეჯერ);\n* 2008 — დავით კირკიტაძე;\n* 2012 — სულხან სიბაშვილი;\n* 2014 — პაატა ხიზანაშვილი;\n* 2017 — გრიგოლ ნემსაძე.\n\n== ეკონომიკა ==\nმხარეს თავისი გეოგრაფიული მდებარეობის გამო კარგი სატრანსპორტო კავშირები აქვს. აქ გადის სომხეთისა და აზერბაიჯანის რესპუბლიკებთან დამაკავშირებელი საავტომობილო და სარკინიგზო მაგისტრალები. მთავარი სამრეწველო ქალაქებია რუსთავი და მარნეული. მხარე საქართველოს საერთო საწარმოო მოცულობის 15-20 %–ს იძლევა.\n\n== ღირსშესანიშნაობები ==\nმხარის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n* ბოლნისის სიონი\n* ფიტარეთის მონასტერი\n* ბირთვისის ციხე-სიმაგრე\n* დმანისის ნაქალაქარი\n* სამშვილდე\n* მარტყოფის ღვთაების მონასტერი\n* წუღრუღაშენი\n* სულხან-საბა ორბელიანის ლიტერატურული მუზეუმი\n* წერაქვის სამონასტრო კომპლექსი\n\n== ისტორია ==\nმხარის ადრინდელი ისტორია იხილეთ სტატიებში:\n* ქართლი\n* ქვემო ქართლი\n* თრიალეთი\n* ქართლის სამეფო\n* ქართლ-კახეთის სამეფო\n* საქართველოს ისტორია\n\n== რესურსები ინტერნეტში ==\n* ოფიციალური ვებ-გვერდი \n\n==სქოლიო==\n\n\n\n\n\n\n*", "url": "https://ka.wikipedia.org/wiki/ქვემო_ქართლის_მხარე", "length": 3143}
{"id": "1384", "title": "შიდა ქართლის მხარე", "text": "'''შიდა ქართლის მხარე''' — მხარე აღმოსავლეთ საქართველოში, მოიცავს ისტორიულ–გეოგრაფიული პროვინცია შიდა ქართლის ცენტრალურ ნაწილს. რეგიონის საერთაშორისო კოდია: GE-SK. მხარეს ჩრდილოეთიდან ესაზღვრება სამხრეთ ოსეთის დროებითი ადმინისტრაციულ-ტერიტორიული ერთეული.\n\n==ისტორია==\nმცხეთის, კასპის, გორის, ქარელის და ხაშურის მუნიციპალიტეტები წარმოადგენენ ნაწილს ისტორიული შიდა ქართლისა, რომელსაც ძველად ზენა სოფელი ეწოდებოდა. თვით ისტორიული ქართლი გეოგრაფიული მდებარეობისა და უმთავრესი მდინარის მტკვრის მიხედვით დანაწილებული იყო ზემო, შუა ანუ შიდა და ქვემო ქართლად.\n\nშიდა ქართლი ვრცელდებოდა აღმოსავლეთით არაგვსა და თბილისამდე, ჩრდილოეთით — კავკასიონის ცენტრალურ ქედამდე, დასავლეთით — ლიხის ქედამდე, ხოლო სამხრეთით — თრიალეთის ქედამდე და ფარავნის ტბამდე. შიდა ქართლის მტკვრის სამხრეთით მდებარე ნაწილს გაღმამხარი ეწოდებოდა. ეს უკანასკნელი ისტორიული წყაროების მიხედვით ზოგჯერ არ შედიოდა შიდა ქართლში, მაშინ როცა მტკვრის ჩრდილოეთით მდებარე ქვეყანა ყოველთვის შიდა ქართლში იგულისხმებოდა.\n\nXVII-XVIII საუკუნეებში შიდა ქართლის ჩრდილო-დასავლეთ ნაწილს ზემო ქართლი ეწოდებოდა. XVII საუკუნის პირველი მეოთხედიდან, ოსმალეთის მიერ სამცხე-საათაბაგოს დაპყრობის შემდეგ ისტორიული ზემო ქართლი დიდი ხნით ჩამოშორდა ქართლის სამეფოს და სახელწოდება გადავიდა შიდა ქართლის ჩრდილო-დასავლეთ ნაწილზე. ამჟამად ისტორიული შიდა ქართლის ჩრდილოეთი ნაწილი სამხრეთ ოსეთის დროებით ადმინისტრაციულ-ტერიტორიულ ერთეულსა და დუშეთის მუნიციპალიტეტში შედის.\n\n== ზოგადი ცნობები ==\n* ტერიტორიის ფართობი — 4807 კვ. კმ\n* ადმინისტრაციული ცენტრი – ქ. გორი\n* მანძილი ადმინისტრაციულ ცენტრსა და თბილისს შორის – 75 კმ.\n* კლიმატი – მხარის კლიმატი კონტინენტურია, საშუალო წლიური ტემპერატურაა დაახლოებით 11 °C, შესაძლებელი მაქსიმუმია 42 °C, ხოლო შესაძლებელი მინიმუმი - 32 °C. ქარის ენერგეტიკული რესურსი (1000 კვტ/სთ 1 კმ²-ზე) — 1000-1500. ნალექების რაოდენობა წელიწადში საშუალოდ 500 მმ-ია, მაქსიმუმი – 760 მმ, მინიმუმი 330 მმ.\n* წყლის ძირითადი არტერიები — მხარის ტერიტორიაზე მიედინება მდინარეები: მტკვარი, დიდი და პატარა ლიახვი, მეჯუდა, ტანა, ქსანი, თორთლა, თეძამი, ჭარებულა, ლეხურა, სურამულა, აღმოსავლეთის ფრონე, დასავლეთის ფრონე, ძამა და სხვა. ასევე შიდა ქართლში მოედინება ბუნებრივი სამკურნალო წყლები და სუფთა წყაროს წყლები.\n\nმხარის იმ ნაწილში, რომელსაც საქართველოს ცენტრალური ხელისუფლება აკონტროლებს, 373 დასახლებული პუნქტია, მათ შორის:\n\n* ქალაქი - 4: გორი, კასპი, ქარელი, ხაშური;\n* დაბა - 2: სურამი, აგარა;\n* სოფელი - 366\n\n==გეოგრაფია==\nშიდა ქართლის ჩრდილოეთით და სამხრეთით კავკასიონისა და თრიალეთის მაღალი ქედებია, რომელთა მტკვრისაკენ დაშვებული განშტოებები ზეგნებს ქმნიან. გაღმამხარის მდინარეები — ძამა, ტანა, თეძამი და კავთურა ქვედა წელში მცირე ვაკეებს ქმნიან, ხოლო მტკვრის ჩრდილოეთით დოღლაურის, ტირიფონისა და მუხნარის ვრცელი ველებია, რომლებსაც სერავს მდინარეები: აღმოსავლეთის ფრონე, ლიახვი, ლეხურა, ქსანი და არაგვი. შიდა ქართლის მდინარეთა უმრავლესობა უძველეს დროიდანაა გამოყენებული სარწყავად.\n\nმდინარე აღმოსავლეთ ფრონედან მდინარე არაგვამდე მტკვრის მარცხენა სანაპიროს გასწვრივ გაწოლილია კვერნაქის სერი. მისი სამხრეთი ფერდობის ფლატეებსა და ქარაფებში გამოქვაბულებია. კვერნაქის სერის სამხრეთით, მტკვრის პირას მდებარეობს აშურიანის ველი, რომელსაც უძველესი დროიდან საზამთრო საძოვრად იყენებდნენ. შრომის გარკვეული ორგანიზაციის საფუძველზე შიდა ქართლის ვრცელი დაბლობები და საზაფხულო და საზამთრო საძოვრები ქმნიდნენ ინტენსიური მიწათმოქმედებისა და მესაქონლეობის განვითარების შესაძლებლობას. შიდა ქართლის ბუნებრივმა პირობებმა და მისმა გეოგრაფიულმა მდებარეობამ განსაზღვრეს ის როლი, რომელიც ამ რეგიონმა შეასრულა ქართული სახელმწიფოებრიობის ისტორიაში.\n\n== ადგილობრივი მმართველობა ==\nშიდა ქართლში აღმასრულებელ ხელისუფლებას განახორციელებს საქართველოს პრეზიდენტის სახელმწიფო რწმუნებული. მისი ფუნქციებია უზრუნველყოს რეგიონში საზოგადოებრივი წესრიგის დაცვის კოორდინაცია, რესურსების მობილიზება, ადმინისტრაციულ-ტერიტორიული ერთეულების სოციალურ-ეკონომიკური განვითარების პროგრამების შემუშავებისა და განხორციელების ხელშეწყობა, ადამიანის უფლებების დაცვა და სხვა.\n\nმხარეში ადგილობრივი თვითმმართველობა ხორციელდება შემდეგი ადმინისტრაციულ-ტერიტორიული ერთეულების მიხედვით:\n*გორის მუნიციპალიტეტი;\n*კასპის მუნიციპალიტეტი;\n*ქარელის მუნიციპალიტეტი;\n*ხაშურის მუნიციპალიტეტი;\n\n=== ეკონომიკა ===\nმხარის სამხრეთი ნაწილი საქართველოს ძირითადი საავტომობილო და სარკინიგზო მაგისტრალის გასწვრივ არის განლაგებული და მნიშვნელოვანი სამრეწველო პოტენციალი აქვს (გორი, კასპი, აგარა). გორის რაიონი მეხილეობის ცენტრია.\n\n=== ღირსშესანიშნაობები ===\nმხარის ტერიტორიაზე მდებარეობს ბუნების, არქიტექტურისა და კულტურის მრავალი ძეგლი, მათ შორის უმნიშვნელოვანესია:\n\n* ატენის სიონი\n* ურბნისის სიონი\n* რუისის ღვთისმშობლის ტაძარი\n* ყინწვისის მონასტერი\n* სამთავისის ტაძარი\n* უფლისციხე\n* რკონის მონასტერი\n* გორის ციხე\n* სურამის ციხე\n* წრომის ტაძარი\n* ქვათახევი\n\n=== ისტორია ===\nმხარის ადრინდელი ისტორია იხილეთ სტატიებში:\n* ქართლი\n* შიდა ქართლი\n* ქართლის სამეფო\n* ქართლ-კახეთის სამეფო\n* საქართველოს ისტორია\n\n==ლიტერატურა==\n\n\n== რესურსები ინტერნეტში ==\n* ოფიციალური ვებ-გვერდი\n* შიდა ქართლის რეგიონული განვითარების სააგენტო \n\n== სქოლიო ==\n\n\n\n\n\n\n\nკატეგორია:შიდა ქართლის მხარე", "url": "https://ka.wikipedia.org/wiki/შიდა_ქართლის_მხარე", "length": 4928}
{"id": "1400", "title": "ასტროფიზიკა", "text": "'''ასტროფიზიკა''' — მეცნიერება, რომელიც იყენებს ფიზიკის მეთოდებსა და პრინციპებს ასტრონომიული ობიექტებისა და ფენომენების შესწავლის მიზნით.<ref></ref><ref></ref> შესასწავლ საგნებს შორისაა მზე, სხვა ვარსკვლავები, გალაქტიკები, ექსტრასოლარული პლანეტები, ვარსკვლავთშორისი სივრცეები და კოსმოსური მიკროტალღური ფონი.<ref name=\"nasa.gov\"></ref><ref></ref> მათი ემისები გაფანტულია ელექტრომაგნიტური სპექტრის ყველა ნაწილში და შეისწავლება ისეთი მახასიათებლები, როგორიცაა სინათლე, სიმკვრივე, ტემპერატურა და ქიმიური შედგენილობა. რადგან ასტროფიზიკა ფართო საგანია, ასტროფიზიკოსები იყენებენ ფიზიკის უამრავი დარგის ცნებებსა თუ მეთოდებს, მათ შორის კლასიკური მექანიკის, ელექტრომაგნეტიზმის, სტატიკური მექანიკის, თერმოდინამიკის, კვანტური მექანიკის, ფარდობითობის თეორიის, ბირთვული ფიზიკის, ატომური ფიზიკის და მოლეკულური ფიზიკისა.\n\nthumb|200px|[[შავი ხვრელი]]\nპრაქტიკაში, თანამედროვე ასტრონომიული კვლევები ხშირად მოიცავს თეორიული ფიზიკის დიდ ნაწილს. ზოგიერთი დაკვირვება მოიცავს შავი მატერიის, შავი ენერგიისა და შავი ხვრელის თვისებების გამოკვლევის მცდელობებს, რათა დადგინდეს შესაძლებელია თუ არა დროში მოგზაურობა, შესაძლებელია თუ არა ჭიის ხვრელების წარმოქმნა და არსებობს თუ არა მულტისამყარო. ასტროფიზიკა ასევე შეისწავლის მზის სისტემის ფორმაციასა და ევოლუციას, სტერალურ დინამიკას, გალაქტიკების ფორმაციასა და ევოლუციას, მაგნეტოჰიდროდინამიკას, მატერიის დიდ სტრუქტურებს სამყაროში, კოსმოსური რადიაციის წარმოშობას, ზოგად ფარდობითობას, სიმებიანი კოსმოლოგიისა და ასტრონაწილაკური ფიზიკის ჩათვლით.\n\n==წარმოშობა==\nასტროფიზიკის ფესვები შეიძლება ვიპოვოთ XVII საუკუნეში, რომელშიც ციური სხეულებისა და დედამიწისთვის ერთი და იგივე კანონები მიიღეს.<ref name = Burtt></ref> ამ პერიოდში ისეთი ადამიანები ცხოვრობდნენ, რომლებიც გარკვეულნი იყვნენ როგორც ფიზიკაში, ისევე ასტრონომიაში, სწორედ ასეთმა ადამიანებმა ჩაუყარეს საფუძველი ასტროფიზიკას. დღეს ამ დარგის განმავითარებლებად და განმავრცობლებად ითვლებიან სამეფო ასტრონომიული საზოგადოების წარმომადგენლები და ისეთი პროფესორები, როგორებიც არიან ლაურენს კრაუსი, სტივენ ჰოუკინგი, ჰუბერტ რივზი, კარლ სეიგანი და ნილ დეგრას ტაისონი. ეს ადამიანები ასწავლიან ახალგაზრდა მოსწავლეებს ასტროფიზიკიას, მის ისტორიას და ცდილობენ, მომავალი ასტროფიზიკოსთა საზოგადოება სწორ გზაზე დააყენონ.<ref></ref><ref></ref><ref></ref>\n\n==ისტორია==\nthumb|left|200px|სხვადასხვა [[სპექტრი|სპექტრების]] გამოსახულებები\nზოგადად, ასტრონომია ისეთივე ძველია, როგორც თავად  ისტორია. მიუხედავად ამისა, ის მაინც ძალიანაა დაშორებული ზოგადი სახმელეთო ფიზიკისგან. არისტოტელესეულ მსოფლიომხედველობაში ციური სხეულები უცვლელ სფეროებად მიიჩნოედა, რომლებიც მუდმივ წრიულ ტრაექტორიაზე მოძრაობდნენ, ხოლო დედამიწა იყო რეალური სამყარო, რომელიც ვითარდებოდა, იზრდებოდა და უძლებდა უამრავ განადგურებას. დედამიწის ტრაექტორია, არისტოტელეს<ref></ref><ref></ref> აზრით, იყო სწორი ხაზი, რომელიც სრულდებოდა მაშინ, როდესაც სხეული დანიშნულების ადგილს მიაღწევდა. შესაბამისად, იმ პერიოდში დადგინდა, რომ დედამიწა და ციური სხეულები ფუნდამენტურად განსხვავებული მატერიისაგან შედგებოდა, ვიდრე დედამიწური მატერია იყო. XVII საუკუნეში ისეთმა ფილოსოფოსებმა, როგორებიცაა გალილიო გალილეი,<ref></ref> დეკარტი<ref></ref> და ნიუტონი,<ref></ref> დაიწყეს ფიქრი, რომ სამყაროს ყველა ნაწილი და განზომილება ერთი ტიპის მატერიისგან შედგებოდა და იქ ბუნების ერთნაირი კანონები მოქმედებდა, ერთნაირ ფიზიკურ მუდმივებთან ერთად.<ref name = Burtt/> ამ მეცნიერებისათვის ყველაზე დიდი დაბრკოლება ის იყო, რომ სათანადო კვლევებისთვის საჭირო იარაღები და მოწყობილებები არ გააჩნდათ, რადგან ისინი იმ დროს გამოგონებულიც კი არ იყო.<ref></ref>\n\n===ასტროფიზიკა XIX საუკუნეში===\nშემდეგ, XIX საუკუნეში, ასტრონომიული გამოკვლევები ფოკუსირებულია ციური სხეულების შუამდგომლობებისა და მათი გადაადგილებების გამოთვლებზე,<ref></ref><ref></ref>  ეს ახალი ასტრონომია იყო, რომელსაც ასტროფიზიკა უწოდეს. მისი წარმოშობა უკავშირდება უილიამ ვოლასტონისა და იოზეფ ფრაუნჰოფერის სახელს, რომლებმაც აღმოაჩინეს, რომ როდესაც მზე სინათლეს აფრქვევდა, მასზე ჩნდებოდა ბნელი ხაზები (ადგილები, სადაც სინათლე თითქმის ან არ საერთოდ არ არის), რომლებიც სპექტრებად დაშლის შემდეგ დაიკვირვებოდა.<ref></ref> 1860 წლისთვის, ფიზიკოსმა გუსტავ კირხჰოფმა და ქიმიკოსმა რობერტ ბუნსენმა მოახდინეს დემონსტრირება იმისა, რომ ბნელ ხაზების სპექტრს შეესაბამება ნათელი ხაზების სპექტრი სხვადასხვა აირში. ასეთ ხაზებს სპეციფიკურ ხაზებს უწოდებენ და ისინი უნიკალერ ქიმიურ ელემენტებს შეესაბამება.<ref></ref> კირხჰოფმა დაადგინა, რომ მზის სპექტრი მის ატმოსფეროში ქიმიური ელემენტების აბსორბციას უკავშირდება.<ref></ref> ასევე, ეს ელემენტები, მზისა და სხვა ვარსკვლავების გარდა, დედამიწაზეც არსებობს.\n\n===ნორმან ლოკერის კვლევა===\nამ კვლევების პარალელურად მიმდინარეობდა მზისა და სხვა ვარსკვლავების სპექტრების შესწავლა ნორმან ლოკერის მიერ, რომელმაც 1863 წელს დააფიქსირა როგორც ნათელი, ისე ბნელი ხაზები და ამით დაამტკიცა კირხჰოფის კვლევები. ქიმიკოს ედუარდ ფრანკლანდთან მუშაობისას მათი მიზანი იყო ელემენტების სპექტრებზე დაკვირვება სხვადასხვა ტემპერატურასა და წნევაზე. მაგრამ, მათ ვერ შეძლეს მზის სპექტრის ყვითელი ხაზების იმ დროს ცნობილ რომელიმე ელემენტთან დაკავშირება. სამაგიეროდ, მათ მზის სპექტრის ყვითელ ხაზებშიც აღმოაჩინეს ახალი ელემენტი, რომელსაც, ბერძნული მზის ღმერთის, ჰელიოსის პატივსაცემად, ჰელიუმი დაარქვეს.<ref></ref><ref></ref>\n\n===პროგრამა „ქალი კომპიუტერები“===\n1885 წელს ედუარდ პიკერინგი სათავეში ჩაუდგა ამბიციურ პროგრამას ჰარვარდის უნივერსიტეტის ობსერვატორიაში. მის გუნდს \"ქალი კომპიუტერები\" ერქვა (ვილიამინა ფლემინგი, ანტონია მაური და ანი ქენონი). ისინი ფოტო-ფირფიტებზე ჩაწერილი სპექტრის კლასიფიკაციას ახდენდნ. 1890 წლისთვის მათ ჰქონდათ 10 000-მდე ვარსკვლავის კატალოგი, სადაც ვარსკვლავები 13-ზე მეტ სპეციფიკურ ტიპად იყო დაყოფილი. ედუარდ პიკერინგის ხედვებზე დაყრდნობით, ანი ქენონმა 1924 წლისთვის კატალოგი 250 000 ვარსკვლავამდე გაზარდა. ჰარვარდის უნივერსიტეტის ეს კლასიფიკაცია მსოფლიომ გამოყენებაში 1922 წელს მიიღო.<ref> </ref>\n\n===ასტროფიზიკური ჟურნალი===\n1895 წელს, ჯორჯ ჰეილი და ჯეიმზ კილერი, 10 ევროპელ და ამერიკელ რედაქტორთან ერთად,<ref name = Hale1895></ref>  უშვებენ ასტროფიზიკურ ჟურნალს: ასტროსკოპების საერთაშორისო მიმოხილვა და ასტრონომიული ფიზიკა.<ref></ref> ამ ჟურნალს უნდა შეევსო იმ დროს გაჩენილი „ხვრელები“ ასტრონომიასა და ფიზიკას შორის. სტატიები იბეჭდებოდა ასტრონომიულ მიღებულებებზე ასტროსკოპის შესახებ, რომელიც ახლოს იყო ასტროფიზიკასთან, ლითონური და აირული სპექტრების ტალღების დაშორებაზე, რადიაციასა და აბსორობციაზე, თეორიები მზეზე, მთვარეზე, პლანეტებზე, კომეტებზე, ასტეროიდებსა და ნისლეულებზე, ასევე იბეჭდებოდა ინსტრუქციები ტელესკოპებსა და ლაბორატორიებზე.<ref name = Hale1895/>\n\n===ასტროფიზიკა XX საუკუნის დასაწყინში===\nXX საუკუნის 20-იან წლებში ჰეტრსპრუნგ-რუსელის დიაგრამა კვლავ გამოიყენებოდა ვარსკვლავებისა და მათი ევოლუციის კლასიფიცირებისათვის. არტურ ედინგტონმა აღმოაჩინა, რომ ბირთვული შერწყმა ხორციელდებოდა ვარსკვლავებში,<ref name=eddington>\n</ref><ref name=eddington2></ref> ამ დროს კი ვარსკვლავური ენერგია იყო სრული იდუმალება, ედინგტონმა ზუსტად გამოთვალა, წყალბადის რა მასა ერწყმის ჰელიუმს და რომ ამ დროს კოლოსალული ენერგია თავისუფლდება, რომელიც ალბერტ აინშტაინის ''E = mc<sup>2</sup>'' ტოლობით დადგინდა. \n\n===სესილია გაპოსჩკინის კვლევა და მისი დესერტაცია===\n1925 წელს სესილია ელენა პაინმა (შემდგომში სესილია პაინ-გაპოსჩკინი) დაწერა სადოქტორო დესერტაცია რადკლიფის კოლეჯში, რომელშიც მან აღიარა იონიზაციის თეორია, რომ ვარსკვლავურ ატმოსფეროში სპექტრალური მინები დაკავშირებულია ვარსკვლავთა ტემპერატურასთან,<ref></ref> ყველაზე მეტად კი აღსანიშნავია ის, რომ მან დაადგინა, რომ წყალბადი და ჰელიუმი ვარსკვლავის პრინციპული შემადგენელი ნივთიერებებია. ეს იმდენად მოულოდნელი აღმოჩენა იყო, რომ სესილიას მოსთხოვეს ეს ნაწილი ამოეშალა თავისი დესერტაციიდან, მაგრამ სულ მალე მისი დაკვირვებები და აღმოჩენები ცდებით დამტკიცდა.<ref></ref>\n\n===სხვადასხვა გამოსხივებები და ტალღები===\nthumb|[[სუპერნოვა]] ამოფრქვევა LMC N 63A გამოსახულია [[რენტგენული გამოსხივება|რენტგენული]] (ლურჯი), [[ოპტიკური გამოსხივება|ოპტიკური]] (მწვანე) და [[რადიოტალღები|რადიო]] (წითელი) გამოსხივებები\nXX საუკუნის მიწურულს ასტრონომიული სპექტრების კვლევა გადავიდა გამოსხივებებისა და ტალღების კვლევებზე, როგორიცაა: ოპტიკური, რენტგენული და გამა გამოსხივებები.<ref></ref> XXI საუკუნეში ეს დარგი გაიზარდა გრავიტაციული ტალღების კვლევების საფუძველზე.\n\n==დაკვირვებითი ასტროფიზიკა==\nდაკვირვებითი ასტრონომია არის ასტრონომიული მეცნიერება. ის მოიცავს ჩაწერილ მონაცემებს  თეორიულ ასტროფიზიკასთან კონტრასტში, რომელიც მიზნად ისახავს გაზომვადი შედეგის ფიზიკური მოდელის აღმოჩენას. ის ციურ სცხეულებზე ტელესკოპითა და სხვადასხვა აპარატით დაკვირვებების პრაქტიკაა.\n\nდაკვირვებითი ასტროფიზიკის ძირითადი დაკვირვებები ელექტრომაგნიტური სპექტრით ხორციელდება.\n\n*რადიოასტრონომია შეისწავლის რადიაციას, რომლის გამოსხივებაც რამდენიმე მილიმეტრს უდრის. კვლევის სამაგალითო არეალია რადიოტალღები. როგორც ყოველთვის, ის იმიტირებულია ისეთი ცივი ობიექტებით, როგორებიცაა ინტერსტერალური გაზი და ქვიშის ღრუბლები; კოსმოსური მიკროტალღოვანი ფონის რადიაციის ფერი წითელია თუ ის დიდი აფეთქებიდან, პულსარიდან ან სუპერნოვადან მოდის. ასეთი კვლევებისთვის საჭიროა უზარმაზარი რადიოსკოპები.\n*ინფრაწითელი ასტრონომია შეისწავლის ისეთ რადიაციულ გამოსხივებას, რომელიც იმდენად დიდია, რომ შეუიარაღებელი თვალითაც კი შესამჩნევია, მაგრამ ასევე ეს გამოსხივებები რადიოტალღებზე პატარაა. ინფრაწითელი დაკვირვებები, როგორც წესი, ხორციელდება ტელესკოპებით, რომლებიც ძალიან ჰგავს ოპტიკურ ტელესკოპებს. ვარსკვლავებზე ცივი ობიექტები (უმეტესწილად პლანეტები) შეისწავლება ინფრაწითელი ასტრონომიით.\n*ოპტიკური ასტრონომია ასტრონომიის ყველაზე ძველი დარგია. ამ დარგში სპექტროსკოპები ყველაზე მეტად გამოყენებადი ინსტრუმენტია. დედამიწის ატმოსფერო ოპტიკურ ობსერვარტორიებს ხელს უშლის, ამიტომ მაღალი ხარისხის სურათებისა და გამოსახულებების მისაღებად გამოიყენება კოსმოსური ტელესკოპები და ადაპტირებული ოპტიკები. ტალღის ასეთი სიდიდე განაპირობებს იმას, რომ ციური სხეულები უკეთ ჩანს, ამიტომ იკვეთება მათი ქიმიური სპექტრი და შესაძლებელი ხდება ვარსკვლავების, გალაქტიკებისა და ნებულის ქიმიური შემადგენლობის დადგენა.\n*ულტრაიისფერი, რენტგენული და გამა სხივების ასტრონომია შეისწავლის ძალიან ენერგიულ პროცესებს, როგორებიცაა ბინალური პულსარები, შავი ხვრელები და მაგნეტარები. რადიაციის ეს სახეები დედამიწის ატმოსფეროში ვერ აღწევს და მათი გამოკვლევა მხოლოდ კოსმოსური ტელესკოპებით არის შესაძლებელი.\n\n==თეორიული ასტროფიზიკა==\nთეორიული ასტროფიზიკა იყენებს ხელსაწყოების ფართო ვარიაციებს, მაგალითად ანალიტიკურ მოდელსა (ვარსკვლავის თვისებების დასადგენად) და კომპიუტერულ სიმულაციას. თითოეულ მათგანს გააჩნია დადებითი და უარყოფითი მხარე. ანალიტიკური მოდელით შესაძლებელია ვარსკვლავის ზედაპირის შესწავლა, ხოლო კომპიუტერული სიმულაცია გამოიყენება ვარსკვლავის შიგნიდან შესასწავლად და იმის გასაგებად, თუ რა ხდება მის გულში. თეორიტიკოსები ასტროფიზიკაში ცდილობენ, შექმნან სახვადასხვა ციური სხეულის კომპიუტერული მოდელი (სიმულაციები) და ისე დააკვირდნენ მას. ეს დამკვირვებლებს ეხმარება, მიიღონ მონაცემები სხეულების შესახებ და შემდეგ მათი პრაქტიკული შესწავლის გზები აირჩიონ.<ref></ref><ref></ref>\n\nთეორიტიკოსები ასევე ცდილობენ შეცვალონ სიმულირებული სხეულები ახალი მონაცემების მიღების მიზნით. ამრიგად, თეორიტიკოსების მთავარი მიზანია რაც შეიძლება ნაკლები ცვლილების გაკეთება მონაცემების რეალობასთან მორგების მიზნით, რადგან ბევრი ცვლილება მათ მოდელების მიტოვებისაკენ უბიძგებს.\n\nთეორიული ასტროფიზიკა შეისწავლის: სტერალურ დინამიკასა და ევოლუციას; გალაქტიკის ფორმაციასა და ევოლუციას; მაგნეტოჰიდროდინამიკას; მატერიის დიდ სტრუქტურებს სამყაროში; კოსმოსური რადიაციის წარმოშობას; ზოგად ფარდობითობის თეორიასა და ფიზიკურ კოსმოლოგიას, სიმებიანი კოსმოლოგიისა და ასტრონაწილაკური ფიზიკის ჩათვლით. ასტროფიზიკური ფარდობითობა ემსახურება შავი ხვრელებისა და გრავიტაციული ტალღების შესწავლას.\n\nზოგ ზოგადად აღიარებულ თეორიას შეისწავლის თეორიული ასტროფიზიკა, ესენია: დიდი აფეთქება, კოსმოსური ინფლექცია, შავი მატერია, შავი ენერგია და ფიზიკის ფუნდამენტური თეორიები. ხოლო ჭიის ხვრელები მიეკუთვნებიან იმ ჰიპოთეზებისა და თეორიების რიცხვს, რომლებიც არავის დაუდასტურებია და არავის აღმოუჩენია, მაგრამ არსებობს მათი არსებობის თეორიული შესაძლებლობა.\n\n==იხილეთ აგრეთვე==\n*ასტროქიმია\n*ასტროქიმიური ობსერვატორიები\n*ასტრონაწილაკური ფიზიკა\n*გრავიტაციული ტალღები\n*ჰეტრსპრუნგ-რუსელის დიაგრამა\n*მაღალ-ენერგიული ასტრონომია\n*ასტროფიზიკის მნიშვნელოვანი გამოქვეყნებები\n*ასტრონომების ჩამონათვალი\n*რადიოასტრონომია\n*დაკვირვებითი ასტრონომია\n\n==რესურსები ინტერნეტში==\n\n* International Journal of Modern Physics D from\n* Cosmic Journey: A History of Scientific Cosmology  from the American Institute of Physics\n* Prof. Sir Harry Kroto, NL, Astrophysical Chemistry Lecture Series.  8 Freeview Lectures provided by the Vega Science Trust.\n* Stanford Linear Accelerator Center, Stanford, California\n* Institute for Space Astrophysics and Cosmic Physics\n* Astrophysical Journal\n* Astronomy and Astrophysics, a European Journal\n* List and directory of peer-reviewed Astronomy / Astrophysics Journals \n* Master of Science in Astronomy and Astrophysics\n* Ned Wright's Cosmology Tutorial, UCLA\n* UNLV Astronomy & Astrophysics department\n* Hot and Active Stars Research, astrophysicist Philippe Stee's homepage\n\n==სქოლიო==", "url": "https://ka.wikipedia.org/wiki/ასტროფიზიკა", "length": 12620}
{"id": "1401", "title": "ხელოვნებათმცოდნეობა", "text": "thumb|\n'''ხელოვნებათმცოდნეობა''' — ფართომნიშვნელობით საზოგადოებრივ მეცნიერებათა კომპლექსი, რომელიც შეისწავლის ხელოვნებას–საზოგადოების მხატვრულ კულტურას მთლიანობაში და ხელოვნების ცალკეულ დარგებს. მათ სპეციფიკას, დამოკიდებულებას სინამდვილისადმი, მათ ადგილს საზოგადოებრივი ცნობიერების ისტორიაში, მათ კავშირს სოციალურ ცხოვრებასთან და სხვა კულტურულ მოვლენებთან, მხატვრულ ნაწარმოებთა შინაარსისა და ფორმის კვლევის საკითხთა მთელ კომპლექსს. ხელოვნებთმცოდნეობა მოიცავს ლიტერატურათმცოდნეობას, მუსიკათმცოდნეობას, თეატრმცოდნეობას და კინომცოდნეობას. იგი მოიცავს ხელოვნებათა თეორიას, ხელოვნების ისტორიას და მხატვრულ კრიტიკას. XIX საუკუნეში ხელოვნებათმცოდნეობა საბოლოოდ გაფორმდა მეცნიერებად.\n\n== ხელოვნების ისტორია ==\nსწავლობს ცალკეული ქვეყნისა თუ მხატვრის შემოქმედებით განვითარებას, ხელოვნების ფორმებისა და საშუალებების, მასში გამოხატული შინაარსის ცვალებადობას ისტორიის სხვადასხვა ეტაპზე; განსხვავებული პერიოდების ხელოვნურ ნიშან-თვისებებისა და თავივებურებებს. \n\n== მხატვრული კრიტიკა ==\nაანალიზებს თანამედროვე მხატვრული ცხოვრების მოვლენებს, იაზრებს მათ მნიშვნელობას, მხატვრულ ღირებულებებს. ხელოვნებათმცოდნეობის ყველა დარგი ემყარება ხელოვნური ნაწარმოების ანალიზის მეთოდს, მისი ფორმისა თუ შინაარსის თავისებურებათა გამოსავლენას და შესაფასებას. დიდი მნიშვნელობა ენიჭება ფაქტობრივი მასალის შეგროვებას და დამუშავებას – არქეოლოგიური თუ მიწისზედა ძეგლების შესწავლას, საარქივო და ლიტერატურული მონაცემების ამოკრებას, ხელოვანთა მემკვიდრეობის სრული ნუსხების შედგენას, სამუზეუმო საქმის სრულყოფას და სხვა.\n\n== ხელოვნებათმცოდნეობის მეცნიერებად ჩამოყალიბება ==\nხელოვნებათმცოდნეობა მეცნიერებად XVI - XIX საუკუნეებში ჩამოყალიბდა, ის ჩაისახა ანტიკურ ხანაში ბერძენი და რომაელი მოაზროვნეების და მწერლების შემოქმედებაში. ხელოვნური ნაწარმოებების შეფასების მთავარ საზომად „ბუნების მიბაძვა“, მიმსგავსებულობა, ცხოვრების ილუზიის შექმნა მიაჩნდათ (პლატონი, არისტოტელე და სხვა.). ძველი წელთაღრიცხვით IV საუკუნის II ნახევარში დაიწერა პირველი ნაშრომები ხელოვნების ისტორიიდან: დურისმა შეაგროვა ცნობები ბერძენ მხატვართა ცხოვრების შესახებ, რითაც სათავე დაუდო ეგრეთ წოდებულ „მხატვართა ისტორიას“, ხოლო ქნესოკრატეს თხზულებაში, რომელშიც ხელოვნებათა მხატვრობისა და ქანდაკების ისტორიის მხატვრული ხერხის სრულყოფის პროცესად განიხილება, ის შეიძლება „სტილის ისტორიის“ წინამორბედად ჩავთვალოთ. მოგვიანებით ცნობილია ხელოვნურ ძეგლთა „ტოპოგრაფიული“, გზამკვლევის ტიპის აღწერები და ლიტერატურული ხასიათის აღწერა-დახასიათებანი, ხან მხატვრულ პროზაში ჩართული, ხან ცალკე დაწერილი. მთელი ანტიკური პერიოდის განმავლობაში იწერებოდა  ლექს-ეპიგრამები სურათებსა და ქანდაკებებზე. ციცერონსა და კვინტილიანეს გაუჩნდათ სხვადასხვა დროის ხელოვნურ ნაწარმოებთა თანასწორი ღირსების იდეა. ბერძენი და ლათინი ავტორების დაკარგული ნამუშევრების ნაწყვეტები შემოინახა პლინიუს უფროსის „ბუნების ისტორიამ“.\n\n== ხელოვნებათმცოდნეობა შუა საუკენეში ==\nშუა საუკუნეებში არ შექმნილა ხელოვნებათ მცოდნეობის ახალი კონცეფცია ან მეთოდი, მაგრამ არსებობას განაგრზობდა ანტიკურ ხანაში არსებული და ჩამოყალიბებული ძირითადი ფორმები (ეპიგრამები, გზამკვლევები და ასე შემდეგ). მნიშვნელოვანია გვიანდელი ანტიკური ხანის (დიონ ქრისტმოსის და პლოტინეის) ნააზრევებზე დაფუძნებული შეხედულება ხელოვნურ ნაწარმოებში სულიერის, იდეის ხორცსესხმის. ხელოვნებათ მცოდნეობის განვითრების ახალი ეტაპია აღორძინების (რენესანსის) ხანა. ამდროისთვის დაიწერა მრავალი ნაშრომი ხელოვნურ და არქიტექტორულ თეორიის საკითხებზე.  ჯერ კიდევ ლ.გილბერტი (XV საუკუნის შუა წლებში) ხელოვნების ისტორიას რამდენიმე პერიოდად ჰყოფდა (ანტიკური ხანა, შუა საუკუნეები-დაცემის ხანა და აღორძინების ხანა). ეს სქემა განავითარა და სრულყო ჯ.ვაზარიმ (XVI საუკუნე). მას ეკუთვნის იტალიური რენესანსის 3 საფეხურის დადგენაც. XVI-XVII საუკუნეებში და XVIII საუკუნის პირველ ნახევარში ხელოვნებათ მცოდნეები მთელი მსოფლიოდან ამ სქუმას მისდევდნენ\n\n== ხელოვნებათ მცოდნეობა XVIII-XIX საუკუნეებში ==\nXVIII საუკუნის შუა წლებში მხატვრული ცხოვრების შეცვლილმა ვითარებამ ნიადაგი შეუქმნა სამხატვრო კრიტიკის გაჩენას (ლ. დე სენტ-იენი, დ.დიდრო). ი. ი. ვინკელმა შეიმუშავა ახალი შეხედულება ხელოვნებათ მცოდნეობის ისტორიაზე. მან უარყო „მხატვართა ისტორია“ და ხელოვნებათმცოდნეობა სახეცვლად, ორგანიზირებულ პროცესად აღიარა. მისი იდეალი ძველ ბერძნული ხელოვნება იყო (ისე როგორც იმ დროის ხელოვნეაბათმცოდნეობის უმეტესობისა). ძველ ბერძნული ხელოვნების  პირველი შეგნებული ცდები და ძირეული გამოკვლევები სწორედ ვინკელს ეკუთვნის. ვინკელმანის მოძღვრებამ დიდი გავლენა იქონია როგორც ხელოვნებაზე ასევა მეცნიერებაზე, მაგრამ ხელოვანებისმისეული ცალმხრივი შეფასება არ გაიზიარეს რომანტიკოსებმა, ისინი ევროპულ შუა საუკუნეებს ხედავდნენ როგორც ხელოვნების ერთ-ერთ ღირებულებას. ხოლო ხელოვნების ისტორია უფრო უნივერსალურ პროცესად წარმოედგინათ. ეს წარმოდგენა ფილოსოფიურად განაზოგადა ჰეგელმა, რომლის მოღვაწეობა საფუძვლად დაედო კ. შნააზეს ისტორიად გააზრებულ მსოფლიო ხელოვნების ისტორიას. XIX საუკუნი I ნახევარში კ. ფონ რუმორმა იტალიური ხელოვნების ისტორიის კვლევა ფილოლოგიური მეთოდებით დაიწყო და ამით მიუახლოვდა XIX საუკუნის II ნახევრის წამყვან ფილოლოგ მეცნიერებს- ძეგლთა შემგროვებელ ფ. კუგლერს, ლიტერატურული წყაროების შემსწავლელ ა.შპრინგერს და სხვას.\n\n== ხელოვნებათმცოდნეობის დარგები ==\n* ლიტერატურათმცოდნეობა;,\n* მუსიკათმცოდნეობა;\n* თეატრმცოდნეობა;\n* ქორეოლოგია;\n* კინომცოდნეობა;\n* ხელოვნებათმცოდნეობა (ვიწრო მნიშვნელობით, რომელიც შეისწავლის სახვით ხელოვნებას).\n\nხელოვნებათმცოდნეობის დამხმარე დისციპლინებია: ხელოვნების შესაბამისი დარგის თეორია, ისტორია და კრიტიკა.\n\n== რესურსები ინტერნეტში ==\n* ხელოვნების ისტორია  - all-art.org\n* იდეების ისტორიის ლექსიკონი \n* წყაროები \n* პროექტი Ars Summum \n* Smarthistory.org, ხელოვნების ღია პროექტი\n\n==ლიტერატურა==\n \n\nკატეგორია:კულტურული მეცნიერებები", "url": "https://ka.wikipedia.org/wiki/ხელოვნებათმცოდნეობა", "length": 5443}
{"id": "1402", "title": "ლიტერატურათმცოდნეობა", "text": "'''ლიტერატურათმცოდნეობა''' — მეცნიერება, რომელიც სწავლობს მხატვრულ ლიტერატურას, მის წარმოშობას, არსსა და განვითარებას. \n\nთავდაპირველად ამ ტერმინმა პოპულარობა გერმანიაში მოიპოვა (მანამდე ფართოდ იყო გავრცელებული „ლიტერატურის ისტორია“). ლიტერატურათმცოდნეობითი კვლევა შეიძლება განხორციელდეს ოთხი ძირითადი მიმართულებით: ლიტერატურის თეორია, ლიტერატურული ტექსტის ანალიზი და ინტერპრეტაცია, წყაროთმცოდნეობა (მ. შ. არქივთმცოდნეობა) და ტექსტოლოგია. ლიტერატურათმცოდნეობა, როგორც მეცნიერება, სამ ძირითად დარგად იყოფა: ლიტერატურის ისტორია, ლიტერატურის თეორია და სალიტერატურო კრიტიკა.\n\nლიტერატურის ისტორია აკადემიური დისციპლინაა, რომელიც შეისწავლის ლიტერატურის განვითარების ისტორიულ კანონზომიერებას, წარმოდგენას გვიქმნის იმის შესახებ, რაც დასაბამიდან შექმნილა ლიტერატურაში.\n\nლიტერატურის თეორია (პოეტოლოგია) შეისწავლის ზოგად ლიტ. კანონზომიერებებს, ლიტ-რას, როგორც ფენომენს. იკვლევს ტექსტის სტრუქტურას, ადგენს მის ჟანრულ კუთვნილებას, განიხილავს ლიტ. მიმართულებებსა და მიმდინარეობებს. ლიტერატურის თეორია ეფუძნება ხელოვნების თეორიასა და ფილოსოფიას, მჭიდრო კავშირი აქვს რელიგიასთან, ლინგვისტიკასთან, ესთეტიკასთან, კულტუროლოგიასთან, ანთროპოლოგიასთან, ფსიქოლოგიასთან და ა.შ. მას თეორიულ პოეტიკასაც უწოდებენ.\n\nსალიტერატურო კრიტიკა XVIII საუკუნეში წარმოიქმნა. ის არის ლიტერატურის ნაწარმოებზე მიმართული დისკურსი, ერთგვარი მედიატორი მკითხველსა და ავტორს შორის. მისი ინტერესების სფეროა მიმდინარე ლიტერატურული პროცესი. იგი გვევლინება შემფასებლად, მხატვრული ქმნილების ავ-კარგის განმსაზღვრელად.\n\nმართალია, ქართული ლიტერატურის მეცნნიერული კვლევა და სისტემატიზაცია XIX საუკუნიდან იწყება, მაგრამ წარსულში, ეკლესია-მონასტრების სალიტერატურო სკოლებსა და ცენტრებში, მუშავდებოდა პალეოგრაფიის, თარგმანის თეორიის, ბიბლიოგრაფიის, ტექსტოლოგიის საკითხები, ჰაგიოგრაფიული ტერმინოლოგია; დაზუსტდა ჰაგიოგრაფთა ბიოგრ. დეტალები და სხვ. ეკლესიამ თავის წიაღში შექმნა და შემოინახა ქართული სულიერი კულტურის ძეგლები.\n\nძველი ქართული საზღვარგარეთულ კერათა შორის განუზომელია ათონის ლიტერატურული-საღვთისმეტყველო სკოლის მნიშვნელობა. X საუკუნის 70-იანი წლებიდან, იოანე მთაწმიდელისა და თორნიკე ერისთავის ინიციატივით, ფართოდ გაიშალა მუშაობა ხელნაწერთა გამრავლებისა და ნუსხების დამზადების მიზნით. ათონის ლიტერატურულ სკოლაში გაჩაღდა დიდი მთარგმნელობითი მუშაობა.\n\nშემორჩენილია X საუკუნის სინას მთის ქართველი მოღვაწეების ლიტერატურული საგანძურის კატალოგი; საინტერესოა ასევე მელქისედეკ კათოლიკოსის მცხეთის გუჯარი (1040), რომელშიც ჩამოთვლილია სია იმ 25 წიგნისა, რომლებიც მოუპოვებია მის მიერვე განახლებული და შემკობილი სვეტიცხოვლის ტაძრისათვის; მნიშვნელოვანია გრიგოლ ბაკურიანისძის მიერ (XI ს.) პეტრიწონის მონასტრის ტიპიკონში მოყვანილი სია წიგნებისა, რომლებიც იქვე ინახებოდა; XVI საუკუნეში ბაგრატ ბატონიშვილმა დაწერა ტრაქტატი ისლამის წინააღმდეგ — „მოთხრობაჲ სჯულთა უღმრთოთა თათრისათა გამოკრებილი და სიტყვის გებაჲ ქრისტიანეთა მიერ“, რომელშიც ასახელებს ზოგიერთ ქართველ მწერალს.\n\n1712 წელს ვახტანგ VI-მ, თავისივე კომენტარებით, დაბეჭდა „ვეფხისტყაოსანი“, რომლითაც სათავე დაუდო რუსთველოლოგიას.\n\nსაინტერესოა ანტონ კათოლიკოსის „წყობილსიტყვაობა“, რომლის მე-7 ნაწილში მოცემულია ძველი ქართული მწერლობის მოკლე მიმოხილვა.\n\n1731 წელს მ. ბარათაშვილმა დაწერა პოეტური ტრაქტატი „სწავლა ლექსთა თქმისა“ („ჭაშნიკი“) — ქართული ლექსის შესწავლის პირველი მცდელობა, რომელშიც განხილულია მხატვრული ნაწარმოების ფორმისა და შინაარსის ურთიერთობა, ქართული ლექსის აგებულება, პოეზიის დიდაქტიკური ფუნქცია, განსაზღვრულია მისი თემატიკა.\n\nვენის უნივერსიტეტის პროფესორ ფ. კ. ალტერის ნაშრომი ქართული ლიტერატურის შესახებ (Über Georgianische Literatur, 1798) შეიცავს იმ დროს რომსა და ვენაში შეკრებილი ქართულ ხელნაწერებისა და წიგნების ნუსხას. 1802 წელს ე. ბოლხოვიტინოვმა თავის წიგნში «Историческое изображение Грузии в политическом, церковном и учебном ее состоянии» მიმოიხილა ძველი ქართული მწერლობა. 1810 წელს თელავის სემინარიის ყოფილ რექტორს, დავით მესხიშვილს შეუდგენია სამასამდე თხზულებისა და ავტორის კატალოგი. 1813-1828 წლებში იოანე ბატონიშვილმა „კალმასობაში“ შეიტანა ცნობები ქართველ მოღვაწეთა და მწერალთა შესახებ („მცირე უწყება ქართველთა მწერალთათვის“).\n\nფრანგმა ქართველოლოგმა მ. ბროსემ გამოკვლევებში: „ქართული ლიტერატურის თანამედროვე მდგომარეობა“ (1828, პარიზი), „ხელოვნება აზნაურობითი გინა ქართულისა ენისა თჳთმასწავლებელი“ (1834, პარიზი) და „ქართული ენის გრამატიკა“ (1837, პარიზი) წარმოადგინა ქართული ლიტერატურის თავისებურებები. მან ქართული ლიტერატურა განიხილა ევროპული ლიტერატურის განვითარების პერსპექტივიდან. გერმანელმა მწერალმა ფ. ფ. ბოდენშტედტმა საქართველოში ხანგრძლივი მოგზაურობის შედეგად გამოაქვეყნა „ათას ერთი დღე აღმოსავლეთში“ (1850), რომელშიც გამოყოფილია ფოლკლორი, საერო და სასულიერო თხზულებები.\n\nს. დოდაშვილი პირველი ქართველი მოაზროვნეა, რომლის სახელთან მჭიდროდაა დაკავშირებული XIX საუკუნის ქართული ლიტერატურის კრიტიკისა და ესთეტიკური აზროვნების ახალი ეტაპი. მას ეკუთვნის ქართულ ენაზე დაწერილი ნაშრომი „რიტორიკა“, რომელშიც განხილულია „აღმკობილის პროზის“¨ ზოგადი კანონები. ასევე, დიდი მნიშვნელობა აქვს მის ნარკვევს „მოკლე განხილვა ქართულისა ლიტერატურისა, ანუ სიტყვიერებისა“, რომელშიც მოცემულია ძველი ქართული ლიტერატურის ისტორიის პერიოდიზაციის პირველი ცდა.\n\nსაინტერესოა თეიმურაზ ბატონიშვილის ქართული ხელნაწერებისა და ძველად დაბეჭდილი წიგნების კოლექცია, რომელიც მისი გარდაცვალების (1846) შემდეგ გადაეცა მეცნიერებათა აკადემიის სააზიო მუზეუმს.\n\nXIX საუკუნის 60-იანი წლებიდან თერგდალეულთა დიდი ღვაწლი ლიტერატურათმცოდნეობასაც დაეტყო. მრავალმხრივი განხილვის საგანი გახდა ლიტერატურის ისტორიის, თეორიისა და კრიტიკის პრობლემები (ი. ჭავჭავაძე, ა. წერეთელი, ნ. ნიკოლაძე, გ. წერეთელი, ს. მესხი, კ. ლორთქიფანიძე, დ. ბაქრაძე და სხვ.). უმნიშვნელოვანესი მოვლენა იყო რუსთაველის პოემის ტექსტის შემსწავლელი კომისიის შექმნა (თავმჯდომარე გ. ორბელიანი).\n\n1880-1894 წლებში ა. ცაგარელმა გამოსცა „ცნობები ქართული მწერლობის ძეგლებზე“ (რუს. ენაზე სამ ნაკვეთად), ხოლო 1888 წელს – „ქართულ სიძველეთა ძეგლები წმინდა მიწაზე და სინაზე“ (რუს. ენაზე). მანვე პირველმა გამოაქვეყნა იოანე ზოსიმეს „ქებაჲ და დიდებაჲ ქართულისა ენისაჲ“ და პირველმა აღწერა „სინური მრავალთავი“.\n\n1895-1907 წლებში ა. ხახანაშვილმა შექმნა ქართ. ლიტერატურის პირველი სისტემური კურსი ნაშრომით „ქართული სიტყვიერების ისტორია“ (ტ. 1–4). მისი ინიციატივითა და ფინანსური დახმარებით 1911 მოსკოვში ჩამოყალიბდა „ქართული მეცნიერების, ხელოვნებისა და ლიტერატურის შემსწავლელი საზოგადოება“.\n\n1911-1912 წლებში ქუთაისში გამოვიდა კ. აბაშიძის „ეტიუდები XIX საუკუნის ქართული ლიტერატურის შესახებ“, რომელმაც უდიდესი როლი შეასრულა ქართული ლიტერატურის კრიტიკული აზროვნების განვითარებაში და, ამასთანავე, დაიწყო XIX საუკუნის ქართული ლიტერატურის ისტორიის მეცნიერული შესწავლა. ქართული ლიტერატურის განვითარებაში დიდი წვლილი მიუძღვით პ. იოსელიანს, დ. ჩუბინიშვილს, ე. თაყაიშვილს, მ. ჯანაშვილს, ზ. ჭიჭინაძეს. XX საუკუნის ქართული ლიტერატურის ისტორიის განვითარებაში სრულიად გამორჩეულია კ. კეკელიძის ღვაწლი. 1923-1924 წლებში გამოიცა მისი ფუნდამენტური ნაშრომი „ძველი ქართული ლიტერატურის ისტორია“ ორ ტომად და, ფაქტობრივად, ამით დაიწყო ლიტერატურის ისტორიის კვლევა-ძიების ახალი ერა. ასევე, საეტაპო მნიშვნელობის იყო მისივე „ეტიუდები ძველი ქართული ლიტერატურის ისტორიიდან“ (14 ტომად).\n\nლიტერატურათმცოდნეობის განვითარებაში დიდი წვლილი მიუძღვის ლიტერატურის მუზეუმს, რომელიც 1940 გამოსცემდა „ლიტერატურის მატიანეს“. მის ფონდებში თავმოყრილია ასი ათასზე მეტი ხელნაწერი, იკონოგრაფიული ძეგლები, მემორიალური ნივთები და უნიკალური წიგნები.\n\nსამეცნ. კვლევა-ძიების რთულ გზაზე სრულიად განსაკუთრებული ეტაპი იყო ქართული ლიტერატურის ინ-ტის დაარსება (1942). ამავე წლიდან დაიწყო სოლიდური ბეჭდვითი ორგანოს, „ლიტერატურული ძიებანის“ გამოცემა. 1951 წელს ინსტიტუტს დაევალა „ვეფხისტყაოსნის“ ახალი გამოცემის მომზადება. საეტაპო მნიშვნელობის მოვლენა იყო „ქართული ლიტერატურის ისტორიის“ ექვსტომეულის მომზადება (დაიბეჭდა ხუთი ტომი). ინსტიტუტი გამოსცემს სამეცნიერო ჟურნალებს ფოლკლორში, კრიტიკაში, რუსთველო-ლოგიაში, გალაკტიონოლოგიაში, ლიტერატურის თეორიასა და კომპარატივისტიკაში („სჯანი“).\n\n1958 წელს საქართველოს სახელმწიფო მუზეუმის ხელნაწერთა განყოფილების ბაზაზე შეიქმნა მეცნიერებათა აკადემიას დაქვემდებარებული კ. კეკელიძის სახ. ხელნაწერთა ინსტიტუტი (დამაარსებელი ი. აბულაძე, 2007 წლიდან – ხელნაწერთა ეროვნული ცენტრი), რომლის ორი უმთავრესი მიმართულებაა ხელნაწერების დაცვა-აღრიცხვა და მათი მეცნიერული კვლევა.\n\nლიტერატურათმცოდნეობის განვითარებისათვის სერიოზულ სამეცნიერო მუშაობას ეწეოდა თსუ-ის რუსთაველის, ილიას, აკაკის, ვაჟას, კ. გამსახურდიას კაბინეტები.\n\n1962 წელს საქართველოს მეცნიერებათა აკადემიის პრეზიდიუმთან დაარსდა „ვეფხისტყაოსნის“ აკადემიური ტექსტის დამდგენი კომისია, 1966 წელს კი რუსთაველის დაბადების 800 წლისთავის საიუბილეო დღეებში დაიბეჭდა „ვეფხისტყაოსნის“ ახალი გამოცემა (ტექსტი ძირითადი ვარიანტებით, კომენტარებითა და ლექსიკონითურთ ორ ტომად, ა. შანიძისა და ა. ბარამიძის რედაქციით.\n\nძველი ქართული მწერლობისა და რუსთველოლოგიის კვლევასა და განვითარებაში განსაკუთრებული წვლილი შეიტანეს პ. ინგოროყვამ, ა. ბარამიძემ, ს. კაკაბაძემ, ი. აბულაძემ, ვუკ. ბერიძემ, მ. გოგიბერიძემ, გ. იმედაშვილმა, ს. იორდანიშვილმა, ი. მეგრელიძემ, ი. გიგინეიშვილმა, გ. ჯაკობიამ, ს. ყუბანეიშვილმა, ლ. მენაბდემ, ი. ლოლაშვილმა, ს. ცაიშვილმა, ნ. ნათაძემ, მ. უჯმაჯურიძემ, მ. გუგუშვილმა, შ. ონიანმა, რ. ბარამიძემ, რ. თვარაძემ, ბ. დარჩიამ, რ. ფირცხალაიშვილმა, მ. კარბელაშვილმა, ზ. გამსახურდიამ, ე. ხინთიბიძემ, მ. ქავთარიამ. XX საუკუნის 60-იანი წლებიდან ახალ ეტაპზე გადავიდა მედიევალური და რუსთველოლოგიური ძიებანი. სამეცნ. ასპარეზზე გამოსულმა 60-იანელთა თაობამ (რ. სირაძე, ლ. გრიგოლაშვილი, მ. გიგინეიშვილი, გრ. ფარულავა) კვლევები განაგრძო ახ. მეთოდოლოგიით – მხატვრულ-ესთეტიკურის გვერდით წინა პლანზე წამოსწია რელიგიურ-მისტიკური, სახისმეტყველებითი საკითხები. XX საუკუნის 90-იანი წლებიდან გაძლიერდა ინტერდისციპლინური მიმართულება. ძველი ქართული მწერლობის შესწავლის საქმეში ჩაერთო ძვ. და ახ. თაობა: ნ. სულავა, ლ. ხაჩიძე, ხ. ზარიძე, ე. კოჭლამაზაშვილი, ე. ჭელიძე, ქ. ბეზარაშვილი, დ. მენაბდე, ს. მახარაშვილი, ე. კალანდარიშვილი, გ. კუჭუხიძე, გ. ალიბეგაშვილი, ვ. ამირხანაშვილი, ს. მეტრეველი, რ. ხალვაში და სხვ.\n\nXIX საუკუნის ქართული ლიტერატურის კვლევისას ქართველმა მეცნიერებმა შეისწავლეს ეპოქა, ავტორთა ბიოგრაფიები, მათი შემოქმედების თავისებურებანი კოლონიზატორული დისკურსის მიმართ; გააანალიზეს რომანტიზმისა და რეალიზმის კარდინალური საკითხები. დაიწერა უაღრესად მნიშვნელოვანი მონოგრაფიები და სახელმძღვანელოები. ამ პერიოდის ქართულ ლიტერატურას იკვლევდნენ: ვ. კოტეტიშვილი,\nს. ხუნდაძე, მ. ზანდუკელი, გ. ქიქოძე, ს. დანელია, ლ. ასათიანი, ს. ხუციშვილი, გ. კიკნაძე, გ. ჯიბლაძე, ა. გაწერელია, დ. ბენაშვილი, დ. გამეზარდაშვილი, გ. აბზიანიძე, გ. ასათიანი, გ. აბაშიძე, ვ. ვახანია, პ. კეკელიძე, ა. გაჩეჩილაძე, ა. მახარაძე, ჯ. ჭუმბურიძე, ს. ყუბანეიშვილი, თ. კიკაჩეიშვილი, გ. შარაძე, ი. ევგენიძე; ამ დარგში დღესაც იღვწიან: გ. კალანდარიშვილი, მ. კაკაბაძე, ლ. მინაშვილი, მ. ნინიძე, მ. შარაშენიძე, ე. ზარდიაშვილი, ნ. ფრუიძე, ჯ. გაბოძე და სხვ.\n\nXX საუკუნის ქართული ლიტერატურის ისტორიის შესწავლა (ისევე, როგორც ზოგადად, ქართული ლიტერატურა) შეაფერხა საბჭოთა ტოტალიტარულმა სახელმწიფომ. საქართველოს ანექსიის (1921) შემდეგ როგორც ქართული მწერლობა, ისე ლიტერატურათმცოდნეობა მკვეთრად იდეოლოგიზებული გახდა. 30-იანი წლებიდან ყველაფერი დაუქვემდებარეს სოციალურ რეალიზმის დისკურსსა და მკაცრ ცენზურას. მხოლოდ პოსტსაბჭოთა პერიოდიდან (1991-ის შემდეგ) მოხერხდა ლიტერატურული პროცესების ხელახალი შეფასება, თუმცა საბჭოთა რეჟიმის დროსაც ბევრი რამ გაკეთდა კვლევის მიმართულებით. ამ რთული საუკუნის მწერლობის შესწავლაში მნიშვნელოვანი წვლილი შეიტანეს ს. ჭილაიამ, გ. მერკვილაძემ, გ. ციციშვილმა, გ. ასათიანმა, მ. კვესელავამ, გ. ბენაშვილმა, ტ. კვანჭილაშვილმა, ს. სიგუამ, ა. ბაქრაძემ, ვ. ცისკარიშვილმა, ა. ხინთიბიძემ, დ. თევზაძემ, გ. ხერხეულიძემ, ა. თოფურიამ, გ. გვერდწითელმა, ი. კენჭოშვილმა, ა. ნიკოლეიშვილმა, ლ. ავალიანმა, მ. კვაჭანტირაძემ, თ. დოიაშვილმა, ლ. ბრეგაძემ, ზ. ცხადაიამ, ზ. აბზიანიძემ, ნ. კუპრეიშვილმა, ი. მილორავამ. მ. ჯალიაშვილმა, ბ. წიფურიამ, ა. გომართელმა, ნ. გრიგალაშვილმა და სხვ.\n\nქართული სალიტერატურო კრიტიკის ჩანასახს ჯერ კიდევ არჩილ II-ის „გაბაასებაში“ ვხვდებით. კრიტიკის პრინციპების ჩამოყალიბება დაკავშირებულია XIX საუკუნის 60-იან წლებთან, კერძოდ, თერგდალეულების სახელებთან (ი. ჭავჭავაძე, ა. წერეთელი, ნ. ნიკოლაძე). ამ სფეროში აქტიურად იყვნენ ჩაბმული ს. მესხი, ა. ფურცელაძე, ი. მაჩაბელი, ვ. ბოსლეველი (ე. მჭედლიძე), რ. ხომლელი (რ. ფანცხავა), ი. გომართელი. ლიტ. კრიტიკაში ეტაპი შექმნა კ. აბაშიძის წერილებმა. XX ს. 10-იანი წლებიდან ამ სფეროს შემოემატა ახალი ძალები (ა. ჯორჯაძე, ი. ვართაგავა, გ. ქიქოძე, ვ. კოტეტიშვილი და სხვ.). საქართვ. გასაბჭოების შემდეგ კი უკუსვლა დაიწყო სალიტ. კრიტიკამ – იმძლავრა სოც. ლიტერატურის შეფასების მეთოდმა – სოც. რეალიზმმა. ამ პერიოდის კრიტიკოსთა შორის აღსანიშნავი არიან: პ. ქიქოძე, ფ. ნაროუშვილი, ფ. მახარაძე, ბ. ბუაჩიძე, კ. ლორთქიფანიძე, შ. რადიანი, გ. მუშიშვილი, ბ. ჟღენტი და სხვ. მომდევნო წლებში სალიტ. კრიტიკაში გამოჩდნენ ახალი სახეები: ლ. კალანდაძე, დ. ბენაშვილი, ს. ჭილაია, გ. ნატროშვილი, ვ. წულუკიძე, ე. ქარელიშვილი, შ. ჩიჩუა, გ. მარგველაშვილი, დ. თევზაძე, გ. ბარნოვი, გ. კანკავა, ზ. აბზიანიძე, ჯ. ღვინჯილია და სხვ.; ახ. ეტაპი კრიტიკულ აზროვნებაში დაიწყო XX საუკუნის 60-იანი წლებიდან ო. პაჭკორიას, გ. ბენაშვილის, რ. თვარაძის, მოგვიანებით გ. გვერდწითელის, გ. გაჩეჩილაძის, ს. სიგუას, თ. დოიაშვილის, ლ. ბრეგაძის, კ. იმედაშვილის წერილებით. კრიტიკის ხარისხისა და პრესტიჟის ამაღლებაში, პატრიოტული სულისკვეთების, ეროვნ. ღირსების გამძაფრებაში განსაკუთრებულია ა. ბაქრაძის დამსახურება.\n\nლიტერატურის თეორია ლიტერატურათმცოდნეობის უაღრესად მნიშვნელოვანი დარგია. ჯერ კიდევ „ვეფხისტყაოსნის“ პროლოგშია განსაზღვრული პოეზიის არსი და მისი დანიშნულება. მოცემულია ლირიკულ-ეპიკური ჟანრების კლასიფიკაციის ცდა. ამ მიმართულებით თეორიული ცოდნა განვითარდა ბაროკოს ხანის ქართ. მწერლობაში, კერძოდ, არჩილისა და ვახტანგ VI-ის ნააზრევში. დაიწერა მ. ბარათაშვილის „ჭაშნიკი“, თეიმურაზ ბატონიშვილის „გვარნი ანუ საზომნი ქართულისა ენისა სტიხთა“, გაძლიერდა ინტერესი პოეტიკის საკითხებისადმი (ლ. ისარლოვი, გ. ყიფშიძე, მ. კელენჯერიძე, დ. ჩუბინაშვილი და სხვ.). 1912 წელს დაიბეჭდა ს. გორგაძის „წყობილსიტყვაობა“. XX საუკუნის 30-40-იან წლებში გამოქვეყნდა დ. ბენაშვილის, გ. ჯიბლაძის, ს. გაჩეჩილაძის, კ. კაპანელის, მ. დუდუჩავას, ს. იორდანიშვილისა და სხვათა ნაშრომები. ქართული ლექსის კვლევას დიდი ამაგი დასდეს ა. გაწერელიამ, ა. ხინთიბიძემ, გ. მიქაძემ, ა. სილაგაძემ და სხვ.\n\nლიტერატურის თეორიის კვლევის ახალი ეტაპი დაკავშირებულია ქართული ლიტერატურის ინსტიტუტში ლიტერატურის თეორიის განყოფილების ჩამოყალიბებასთან (1954). გამოიცა „ლიტერატურის თეორიის საფუძვლები“, „ლიტერატურის თეორიის მცირე ლექსიკონი“. დარგის განვითარებას ხელს უწყობდა ა. და რ. ჭილაიების, თ. კიკაჩეიშვილის, ნ. ჭოლოკავას, გ. ლომიძის, გ. ზაუტაშვილის, ბ. დობორჯგინიძის საინტერესო ნაშრომები. XX საუკუნის 90-იანი წლებიდან მკვეთრად განვითარდა ლიტერატურის თეორიის კვლევის ასპექტები, შემოვიდა ახალი თეორიები და მეთოდოლოგიები, განახლდა სამეცნიერო ლექსიკური არსენალიც. ამ მხრივ საეტაპო მნიშვნელობის გამოდგა XXI ს. – დაიბეჭდა „ჟანრის თეორია“, „მეტაფორა“, „ლირიკული ჟანრები“, გამოვიდა „ლიტერატურათმცოდნეობის შესავალი“, „ლიტერატურის თეორიის“ სამი ტომი (ქრესტომათია). ლიტერატურის თეორიაში საინტერესო გამოკვლევების ავტორები არიან: თ. ბარბაქაძე, ვ. კავთიაშვილი, ლ. ცაგარელი, თ. ლომიძე, ნ. გაფრინდაშვილი, ი. რატიანი, გ. ლომიძე, კ. ბრეგაძე და სხვ.\n\nXIX საუკუნეში საფუძველი ჩაეყარა ქართულ ფოლკლორისტიკას, რომლის მომიჯნავე დისციპლინებია ეთნოლოგია-ეთნოგრაფია, კულტურული ანთროპოლოგია, რელიგიათმცოდნეობა, რელიგიის ისტორია. ქართულ ფოლკლორისტიკის სათავეებთან დგანან პ. იოსელიანი, თეიმურაზ ბატონიშვილი და ა. ჯამბაკურ-ორბელიანი. „აკაკის კრებულში“ (1897-1900) საგანგებო რუბრიკა ჰქონდა დათმობილი ფოლკლორულ ტექსტებს. ქართული ფოლკლორისტიკის განვითარებას დიდი ამაგი დასდეს პ. უმიკაშვილმა და თ. რაზიკაშვილმა. 1904 წელს ქართული ფოლკლორის შესახებ თეორიული აზრი პირველმა გამოთქვა ა. ხახანაშვილმა ნაშრომში „ქართული სიტყვიერების ისტორია“; 1919 წელს ვ. ბარნოვმა გამოაქვეყნა „ქართული სიტყვიერების ისტორიის გაკვეთილები“; 1924 წელს გამოვიდა ა. შანიძის „ქართული ხალხური პოეზია, I, ხევსურული“. XX საუკუნის 30-იან წლებში ვ. კოტეტიშვილმა ფოლკლორისტიკა ახ. ეტაპზე გადაიყვანა. ამავე პერიოდში გამოიცა პ. უმიკაშვილის „ხალხური სიტყვიერება“, „ხალხური შემოქმედების საუნჯე“ (სამ ტომად). XX ს. 40-იანი წლების ბოლოდან დაიწყო ქართ. ფოლკლორის მონოგრაფიული შესწავლა, რომელიც დიდი წვლილი მიუძღვის მ. ჩიქოვანს, ე. ვირსალაძეს, ქ. სიხარულიძეს, თ. ოქროშიძეს, ა. ღლონტს. ქართ. ფოლკლორის შემდგომ კვლევა-ძიებაში საეტაპო მნიშვნელობა ენიჭება „ქართული ხალხური პოეზიის“ 12-ტომეულის (1972-1982) გამოცემას.\n\n1979 წლის 14 აპრილს ვ. კოტეტიშვილისა და ა. ჭინჭარაულის თაოსნობით გაიმართა ხალხური პოეზიის საღამო, რომელიც 1983 წლიდან ყოველ წელს ტარდებოდა. მან მნიშვნელოვანი როლი შეასრულა ქართ. ფოლკლორის პოპულარიზაციასა და განვითარებაში.\n\n2005 წლიდან საქართველოს ფოლკლორის სახელმწიფო ცენტრში დაარსდა ზეპირსიტყვიერების მიმართულება, რომლის საქმიანობა მოიცავს ქართული მითოლოგიის, ზღაპრების, ლეგენდების, გადმოცემების, თქმულებების, ეპოსის, ანდაზებისა და ზეპირსიტყვიერების სხვა ნიმუშების შემკრებლობით საქმიანობას, სამეცნიერო კვლევას, გამოცემასა და პოპულარიზაციას.\n\nხალხური ზეპირსიტყვიერების კვლევის საქმეში დიდი წვლილი შეიტანეს: ფ. ზანდუკელმა, ჯ. ბარდაველიძემ, ო. ონიანმა, ა. ცანავამ, გ. ბარნოვმა, თ. ქურდოვანიძემ, თ. ჯაგოდნიშვილმა, რ. ჩოლოყაშვილმა, ა. არაბულმა, ტ. მახაურმა, ხ. მამისიმედაშვილმა, ქ. სიხარულიძემ, რ. ჩხეიძემ, დ. ბედიანიძემ, ე. ჩხეიძემ, მ. ხუხუნაიშვილმა, გ. ჭელიძემ, ი. ყველაშვილმა, ნ. რატიანმა, რ. ხაჭაპურიძემ, ე. ინწკირველმა, ნ. ბალანჩივაძემ, მ. ტურაშვილმა. განსაკუთრებით აღსანიშნავია ზ. კიკნაძის საეტაპო მნიშვნელობის კვლევები.\n\nქართული ლიტერატურათმცოდნეობის განვითარებაში დიდია საზღვარგარეთ მოღვაწე ქართველოლოგთა წვლილი. XIX საუკუნის 20-იან წლებში, კერძოდ 1822 წელს, პარიზში ჩამოყალიბდა „პარიზის სააზიო საზოგადოება“, რომელმაც დაიწყო „სააზიო ჟურნალის“ გამოქვეყნება. მასში დაიბეჭდა სტატიები საქართველოს შესახებ. 1825 წელს ამ საზოგადოების წევრად აირჩიეს მ. ბროსე, რომლის სახელთანაც დაკავშირებულია ქართველოლოგიის დასაწყისი ევროპასა და რუსეთში. 1837 წლიდან, მ. ბროსეს პეტერბურგში გადასვლის შემდეგ დაიწყო ქართველოლოგიის, როგორც დამოუკიდებელი ჰუმანიტარული მეცნიერების ისტორია. XIX საუკუნის II ნახევარში ჩვენს ლიტერატურასა და კულტურას მჭიდროდ დაუკავშირდნენ: მ. უორდროპი, ჯ. უორდროპი, ა. ლაისტი.\n\nXX საუკუნის დასაწყისში ქართული ლიტერატურის შესწავლას განსაკუთრებული ყურადღება დაეთმო რუსეთში (ხელმძღვანელი ნ. მარი). მისი ნაშრომების შემდეგ დაინტერესებამ ევროპაშიც იჩინა თავი, ერთ-ერთი პირველი იყო ა. ჰარნაკი; ქართ. საეკლესიო მწერლობის განხილვის ცდაა მოცემული ფ. ფრინკის ნარკვევში „ქართული ლიტერატურა“; გერმანიაში გამოქვეყნდა ა. ბაუმშტარკის ნაშრომი; ქართული სასულიერო მწერლობის მეცნიერულ კვლევას შეუდგა ინგლისელი არმენისტი ფ. კ. კონიბირი; ბელგიაში – აღმოსავლეთმოცოდნე პ. პეეტერსი, რ-მაც ლათინურად თარგმნა ქართ. ჰაგიოგრაფიის ძეგლები; 1932 ლონდონში დაისტამბა უ. ე. ალენის მონოგრაფია – „ქართველი ხალხის ისტორია“. მისი საქმე გააგრძელა დ. ლანგმა. ქართველოლოგიის ახალი ეტაპია ბელგიელი ჟ. გარიტის ნაშრომები; წარმატებით იკვლევს ბიბლიურ ტექსტებს ჯ. ნევილი; „ვეფხისტყაოსნით“ დაინტერესდა გერმ. გ. დე პეეტერსი. უცხოელი ქართველოლოგები ყოველთვის დიდი ინტერესითა და მონდომებით იკვლევდნენ ქართ. ლიტერატურის საკითხებს. მ. შ. არიან: ი. ასფალგი, ჰ. ფენრიხი, ფ. ფინკი (გერმანია); დ. რეიფილდი (დიდი ბრიტანეთი); რ. ბლეიკი, პ. და ბ. ბეინენები (აშშ); ლ. მაგაროტო (იტალია); ი. კოჯიმა (იაპონია); ე. ჰონიგმანი, ჟ. გარიტი, მ. ვ. ესბროკი – ბელგია; ჟ. კარსტი, ა. უზუნიანი (საფრანგეთი); ლ. გრიციკი (უკრაინა) და სხვ.\n\n1978 წელს გერმანიაში გამოვიდა სამეცნ. ქართველოლოგიური ჟურნ. „გეორგიკა“ (დამაარსებელი და მთ. რედაქტორი ჰ. ფენრიხი). 1993 წლიდან თბილისში დაარსდა ორენოვანი (ქართ. და ინგლ.), რეცენზირებული, პროფესიული და აკად. ჟურნ. „ქართველოლოგი“ (მთ. რედ. ე. ხინთიბიძე), რ-შიც ლიტერატურათმცოდნეობით პრობლემებზე პუბლიკაციებს აქვეყნებენ ს. ნიუველი (აშშ), კ. ჰორნი ( საფრ.), რ. სტივენსონი (დიდი ბრიტანეთი), რ. ლ. ლარსონი (შვედეთი), ჰ. პაპროცკი (პოლონეთი), ი. კოჯიმა (იაპონია).\n\nქართული ლიტერატურის პოპულარიზაციასა და შესწავლაში დიდი წვლილი მიუძღვით ემიგრანტ ქართველოლოგებს, მ. შ.: მ. თამარაშვილს, მ. წერეთელს, გ. რობაქიძეს, მ. თარხნიშვილს, გ. ფერაძეს, შ. ბერიძეს, კ. სალიას, გ. შურღაიას და დ. კიზირიას. რუსთველოლოგიის განვითარებაში ფასდაუდებელი წვლილი შეიტანა ვ. ნოზაძემ.\n\nXXI საუკუნის 10-იან წლებში მნიშვნელოვანი მოვლენა იყო ქართული ლიტერატურათმცოდნეობითი კვლევების უცხო ენებზე გამოცემა: 2012 წელს კემბრიჯში ინგლ. ენაზე გამოვიდა ქართული ლიტერატურის ინსტიტუტის კრებული „ტოტალიტარიზმი და ლიტერატურული დისკურსი: მეოცე საუკუნის გამოცდილება“; ასევე 2016 წელს ქართული წიგნის ეროვნული ცენტრისა და საქართველოს კულტურის, სპორტისა და ახალგაზრდობის სამინისტროს მხარდაჭერით, „მოკლე შესავალი ქართულ ლიტერატურაში“ (გერმ. ენაზე).\n\n==ლიტერატურა==\n*კეკელიძე კ., ძველი ქართული ლიტერატურის ისტორია, ორ ტომად, თბ., 1980–81; \n*კიკნაძე ზ., ქართული ფოლკლორი, თბ., 2007; \n*ლიტერატურის თეორია, XX საუკუნის ძირითადი მეთოდოლოგიური კონცეფციები და მიმდინარეობები, რედ. თ. დოიაშვილი, ი. რატიანი), თბ., 2008; \n*მეტრეველი ს., ესთეტიკა საბჭოთა ტოტალიტარიზმისა – პროლეტარული რეალიზმიდან სოციალისტურ რეალიზმამდე, თბ., 2022; \n*XVI–XIII საუკუნეების ქართული ლიტერატურა, აღმოსავლური და დასავლური კულტურულ-ლიტერატურული პროცესების გზაშესაყარზე, რედ. ი. რატიანი), თბ., 2012; \n*XX საუკუნის ქართული ლიტერატურა, ნაწ. 1–2, რედ. მ. კვაჭანტირაძე, ი. რატიანი, თბ., 2016–20; \n*ქართული ლიტერატურა – ისტორია საერთაშორისო ლიტერატურული პროცესების ჭრილში, ნაწ. 1–2 (შუა საუკუნეებიდან პოსტსაბჭოთა ეპოქამდე), რედ. ი. რატიანი, თბ., 2015–16; \n*ქართული რეალიზმის სათავეებთან, რედ. ი. რატიანი, თ. შარაბიძე, თბ., 2015; \n*ქართული რომანტიზმი – ნაციონალური და ინტერნაციონალური საზღვრები, რედ. ზ. აბზიანიძე, თბ., 2012.\n\n==რესურსები ინტერნეტში==\n*ლიტერატურათმცოდნეობა \n\nკატეგორია:კულტურული მეცნიერებები", "url": "https://ka.wikipedia.org/wiki/ლიტერატურათმცოდნეობა", "length": 20961}
{"id": "1403", "title": "მუსიკათმცოდნეობა", "text": "'''მუსიკათმცოდნეობა''' — მეცნიერება მუსიკის შესახებ, ხელოვნებათმცოდნეობის ერთ-ერთი დარგი. შეისწავლის მუსიკის ხელოვნების კანონზომიერებებს, მოვლენებსა და განვითარების პროცესს საზოგადოების ცხოვრების სხვადასხვა მხარესთან კავშირში. მუსიკათმცოდნეობის ქვედარგებია: მუსიკის თეორია<ref>მოიცავს სწავლებებს მელოდიის, ჰარმონიის, პოლიფონიის, მუსიკალური რიტმისა და მეტრის, მუსიკალურ ნაწარმოებთა და ანალიზის შესახებ;</ref>, მუსიკის ისტორია, მუსიკალური ეთნოგრაფია<ref>მეცნიერება ხალხური მუსიკალური შემოქმედების შესახებ;</ref>, მუსიკალურ საკრავთმცოდნეობა, მუსიკის კრიტიკა, მუსიკალური სოციოლოგია, მუსიკალური ესთეტიკა, მუსიკალური აკუსტიკა და მუსიკალური ფსიქოლოგია (უკანასკნელი ორი ფსიქოლოგიის შესწავლის საგანიც არის)<ref name=\"ქსე\"></ref>.\n\n==იხილეთ აგრეთვე==\n* მუსიკათმცოდნეების სია\n\n==სქოლიო==\n\n\n*\nკატეგორია:კულტურული მეცნიერებები", "url": "https://ka.wikipedia.org/wiki/მუსიკათმცოდნეობა", "length": 813}
{"id": "1404", "title": "კინომცოდნეობა", "text": "'''კინომცოდნეობა''' — მეცნიერება კინოს შესახებ, ხელოვნებათმცოდნეობის დარგი.  იგი შეისწავლის კინოხელოვნების თეორიას და ისტორიას, მათ შორის სამსახიობო ხელოვნებას, რეჟისურას, კინოდრამატურგიის და კინომუსიკის პრობლემებს, ოპერატორისა და მხატვრის ხელოვნებას და სხვა. კინომცოდნეობასთან უშუალოდ არის დაკავშირებული კინოს კრიტიკა, რომელიც კინოხელოვნების მიმდინარე ცხოვრების ანალიზს აკეთებს.\n\n==გამოჩენილი კინომცოდნეები==\n*ჟორჟ სადული\n\nკატეგორია:კულტურული მეცნიერებები\nკატეგორია:პედაგოგიკა", "url": "https://ka.wikipedia.org/wiki/კინომცოდნეობა", "length": 477}
{"id": "1405", "title": "თეატრმცოდნეობა", "text": "'''თეატრმცოდნეობა''' — მეცნიერება თეატრის შესახებ, ხელოვნებათმცოდნეობის დარგი.  იგი შეისწავლის თეატრალური ხელოვნების თეორიას და ისტორიას, მათ შორის სამსახიობო ხელოვნებას, დრამატურგიას, რეჟისურას, თეატრალურ არქიტექტურას, დეკორატიულ ხელოვნებას და სხვა. \nთეატრმცოდნეობასთან უშუალოდ არის დაკავშირებული თეატრალური კრიტიკა, რომელიც თეატრალური ხელოვნების მიმდინარე ცხოვრების ანალიზს აკეთებს.\n\n==გამოჩენილი თეატრმცოდნეები==\n\n*ანტუანი, ანდრე\n*ნათელა არველაძე\n*მიხეილ თუმანიშვილი\n*გრიგოლ ბუხნიკაშვილი\n*ნადია შალუტაშვილი\n*ნოდარ გურაბანიძე\n*ლონდა ღვალაძე-ჭაბუკიანი\n*ეთერ გუგუშვილი\n*ნათელა ურუშაძე\n*შოთა ცუცქირიძე\n*თამარ გომართელი\n*ვასილ კიკნაძე\n*ლაშა ჩხარტიშვილი\n*ნიკოლოზ წულუკიძე\n\n\n\nკატეგორია:კულტურული მეცნიერებები", "url": "https://ka.wikipedia.org/wiki/თეატრმცოდნეობა", "length": 704}
{"id": "1406", "title": "დედამიწის შემსწავლელი მეცნიერებები", "text": "300px|right|thumb|ლავის ამონაფრქვევი კრაფლას ვულკანიდან\n'''დედამიწის შემსწავლელი მეცნიერებები''' — მეცნიერების დარგები, რომელთა კვლევის ობიექტია დედამიწა და მისი სხვადასხვა ასპექტები: \n\n* გეოდეზია — საბუნებისმეტყველო და საინჟინრო მეცნიერებათა დარგი, რომლის მიზანია დედამიწის ან მისი რაიმე ნაწილის ფორმისა და ზომის შესაწავლა მისი სიმრუდის დადგენის მიზნით.\n* გეოლოგია — მეცნიერება დედამიწის მყარი საფარის (ქერქის) და მის შემადგენლობასთან დაკავშირებული მოვლენების შესახებ. \n* გეოფიზიკა — მეცნიერება დედამიწის ქერქის, ოკეანეების და ატმოსფეროს ფიზიკური მდგომარეობისა და მოვლენების შესახებ.\n* ეკოლოგია — მეცნიერება ცოცხალი არსებებისა და გარემოს ურთიერთობების შესახებ.\n* მინერალოგია — მეცნიერება მინერალების შესახებ.\n* მეტეოროლოგია — ატმოსფერული მოვლენების შემსწავლელი მეცნიერება.\n* პალეონტოლოგია — ნამარხი ცხოველებისა და მცენარეულობის შემსწავლელი მეცნიერება.\n* სეისმოლოგია — მეცნიერება მიწისძვრებისა და დედამიწის შიგნით სეისმური ტალღების მოძრაობის შესახებ.\n* ფიზიკური გეოგრაფია — გეოგრაფიის დარგი, რომელიც სწავლობს დედამიწის ბუნებრივ ასპექტებს, ბუნებრივი ტერიტორიების სტრუქტურულ ნაწილებს. იგი მოიცავს აგრეთვე მეცნიერებათშორის დისციპლინებს: გეომორფოლოგია, კლიმატოლოგია, ოკეანოლოგია, ჰიდროლოგია, გლაციოლოგია და ბიოგეოგრაფია.\n\n==რესურსები ინტერნეტში==\n*დედამიწის შემსწავლელი მეცნიერებები — nplg.gov.ge", "url": "https://ka.wikipedia.org/wiki/დედამიწის_შემსწავლელი_მეცნიერებები", "length": 1292}
{"id": "1407", "title": "ეკოლოგია", "text": "<div class=\"thumb tright\" style=\"background-color: #f9f9f9; border:purple 1px solid #CCCCCC; margin:0.5em;\">\n260 px <br />\n67px 173px\n\n115px\n125px\n<div style=\"border: none; width:260px;\"><div class=\"thumbcaption\"> </div>\n</div>\n</div>\n\n'''ეკოლოგია''' ( — სახლი, გარემო, და logos — შეცნობა, სწავლა) — ბიოლოგიის ნაწილი, რომელიც ცოცხალ ორგანიზმებს შორის ურთიერთკავშირებს, აგრეთვე ცოცხალ ორგანიზმებსა და მათ საცხოვრებელ გარემოს ურთიერთდამოკიდებულებას შეისწავლის.\n\nტერმინი „ეკოლოგია“ ზოგჯერ ცნება გარემოს დაცვის აღსანიშნავადაც გამოიყენება, თუმცა ბოლო წლებში ამ ორი ტერმინის გამიჯვნის ტენდენცია შეიმჩნევა, სადაც „ეკოლოგია“ აღნიშნავს ბიოლოგიის დარგს, ხოლო „გარემოს დაცვა“ - ადამიანის საქმიანობის შედეგად მისი გარემოს დეგრადაციასთან დაკავშირებულ საკითხებს.\n\nარსებობს ტერმინ „ეკოლოგიის“ კიდევ რამდენიმე განმარტება:\n\nright|thumb|320px|მთა რუვენზორის ვეგეტაცია, უგანდა\n* ეკოლოგია არის მეცნიერება, რომელიც მიმართულია ცოცხალ არსებათა განთავსების და განაწილების, მათ გარემომცველ სამყაროსთან ურთიერთობის და წონასწორობის პირობების შეცნობისაკენ.\n* ეკოლოგია ბუნების ეკონომიკაა.\n* ეკოლოგია გარემოს ორგანულ და არაორგანულ კომპონენტებთან ცოცხალი ბუნების ურთიერთობების შემსწავლელი მეცნიერებაა. \n* ეკოლოგია არის მეცნიერება, რომელიც ცოცხალ ბუნებაში არსებულ რთულ ურთიერთკავშირებს სწავლობს.\n\n== ეკოლოგიის დარგები ==\n* ანთროპოეკოლოგია - ადამიანის ეკოლოგია\n* გარემოს დაცვა - გამოყენებითი ეკოლოგია\n* გეოეკოლოგია\n* დინამიკური ეკოლოგია\n* ზოგადი ეკოლოგია - ბიოეკოლოგია\n* სოციალური ეკოლოგია\n\n== ეკოლოგიის ცნებები და ტერმინები ==\n\nანთროპოგენური ფაქტორები - ბიომასა - ბიოტიკური ფაქტორები - ბიოტოპი - ბიოცენოზი - ეკოლოგიური ნიშა - ეკოლოგიური პირამიდა - ეკოსისტემა - კონსუმენტი - ოზონის შრე - პოპულაცია - პროდუცენტი - რედუცენტი - სათბურის ეფექტი\n\n== ეკოლოგიური ორგანიზაციები ==\n\n* გრინფისი\n* ეკოლოგიური მოძრაობა\n* მწვანეები\n\n== იხილეთ აგრეთვე ==\n*დედამიწის მეცნიერებები\n*მდგრადი განვითარება\n*ლანდშაფტების ეკოლოგია\n*ბუნებრივი რესურსები\n\n== რესურსები ინტერნეტში ==\n\n* ეკოლოგიური ეფექტიანობის ინდესქი 2020  www.sustainability.ge\n* Ecology (Stanford Encyclopedia of Philosophy)\n* The Nature Education Knowledge Project: Ecology\n* Ecology Journals  List of ecological scientific journals \n* Ecology Dictionary - Explanation of Ecological Terms \n* Basic Terms of Ecology \n* Canadian Society for Ecology and Evolution\n* Ecological Society of America\n* Ecology Global Network\n\n\n\n\nკატეგორია:ეკოლოგია", "url": "https://ka.wikipedia.org/wiki/ეკოლოგია", "length": 2352}
{"id": "1408", "title": "ისტორიოგრაფია", "text": "მინი|ისტორიის დაწერის ალეგორია, [[იაკობ დე ვიტი]] (1754)\n'''ისტორიოგრაფია''' (ბერძნ. ისტორია და ...გრაფია „აღწერა“) — ტერმინი რამდენიმე მნიშვნელობით გამოიყენება:\n\n#ისტორიული მეცნიერების მთელი ისტორია, აგრეთვე გამოკვლევათა ერთობლიობა, რომელიც შეეხება განსაზღვრულ ეპოქას, თემას, ან ისტორიულ ნაშრომთა ერთობლიობა, რომელთაც აქვთ შინაგანი ერთიანობა სოციალურ-კლასობრივი ან ნაციონალური მახასიათებლების მიხედვით, მაგ. შუა საუკუნეების ისტორიოგრაფია, ფრანგული ისტორიოგრაფია.\n#ისტორიული მეცნიერების დარგი, რომელიც შეისწავლის მის ისტორიას, კერძოდ: ისტორიული ცოდნის დაგროვებას, ისტორიული მოვლენების განმარტებას, ისტორიული მეცნიერების მეთოდოლოგიური მიმართულებების ცვლას და სხვა.\n#ისტორიის, ისტორიული პროცესის აღწერა. აქედან მომდინარეობს პროფესიული ტერმინი ისტორიოგრაფი, რაც ისტორიკოსის სინონიმია. \n \nისტორიოგრაფია არის წარსულის აღწერის მეტა-ანალიზი. ისტორიოგრაფიის შესწავლისას ისწავლება არა წარსულის მოვლენები უშუალოდ, არამედ ამ მოვლენების ინტერპრეტაციების ცვლილებები ცალკეული ისტორიკოსების შრომებში. ზოგიერთი ძირითადი საკითხი, რომელიც განიხილება ისტორიოგრაფიაში:\n\n*ვინ დაწერა ისტორიული წყარო (პირველადი ან მეორეული);\n*რამდენად სარწმუნოა წყარო;\n*როგორი იყო ისტორიული ცოდნა და წარმოდგენები წყაროს შედგენის პერიოდში;\n*ვინ იყო წყაროს შემკვეთი და მომხმარებელი (აუდიტორია);\n*რომელ წყაროებსა და ფაქტებს ანიჭებდნენ უპირატესობას და რომელს უგულვებელყოფდნენ თხრობისას;\n*რა მეთოდით იყო შეგროვებული ინფორმაცია და სხვა.\n\n== ლიტერატურა ==\n* Barnes, Harry Elmer. ''A history of historical writing'' (1962)\n* Barraclough, Geoffrey. ''History: Main Trends of Research in the Social and Human Sciences,'' (1978)\n* Bentley, Michael. ed., ''Companion to Historiography'', Routledge, 1997, ISBN 0415285577: 39 chapters by experts\n* Breisach, Ernst. ''Historiography: Ancient, Medieval and Modern'', 3rd edition, 2007, ISBN 0-226-07278-9\n* Budd, Adam, ed. ''The Modern Historiography Reader: Western Sources.'' London: Routledge, 2009.\n* Cohen, H. Floris ''The Scientific Revolution: A Historiographical Inquiry'', Chicago, 1994, ISBN 0-226-11280-2\n* Conrad, Sebastian. ''The Quest for the Lost Nation: Writing History in Germany and Japan in the American Century'' (2010)\n\n== რესურსები ინტერნეტში ==\n* BBC Historiography Guide \n* International Commission for the History and Theory of Historiography \n* Philosophy of History", "url": "https://ka.wikipedia.org/wiki/ისტორიოგრაფია", "length": 2288}
{"id": "1412", "title": "გიორგი II (საქართველოს მეფე)", "text": "'''გიორგი II''' (დ. 1030-იანი წლების მეორე ნახ. — გ. 1112) — საქართველოს მეფე 1072-1089 წლებში, ბაგრატ IV-ის ძე.\n\n==გიორგი II-ის ოჯახი==\nგიორგი II-ის ოჯახის წევრების უმრავლესობამ მნიშვნელოვანი კვალი დატოვა საქართველოს თუ მსოფლიო ისტორიაში. მამა, ბაგრატ IV თითქმის ნახევარი საუკუნე მართავდა საქართველოს. დედა, ბორენა დედოფალი, ოვსთა მეფის ასული იყო. ბებია მარიამი, ვასპურაკანის მეფის – სენაქერიმ არწრუნის ასული. მამიდას – გურანდუხტ დედოფალსაც დიდი წვლილი მიუძღვის გიორგის, როგორც პოლიტიკოსის ფორმირებაში. მართა, გიორგის და, ბიზანტიის დედოფალი იყო. გიორგის მეუღლეზე, ელენე დედოფალზე, თითქმის არაფერია ცნობილი. XII საუკუნის დასაწყისში იგი უკვე გარდაცვლილი უნდა ყოფილიყო. გიორგის ერთადერთი ვაჟი – დავითი, შემდგომში საქართველოს მეფე გახდა. გიორგი მოესწრო შვილიშვილებსაც – თამარს, დემეტრეს და კატას.\n\n==გიორგი უფლისწული==\nგიორგის პატარაობიდანვე მოუწია პოლიტიკურ ეპიცენტრში ყოფნა. 1051 წლის ახლო ხანებში კლდეკარის ერისთავი ლიპარიტ ბაღვაში თურქ–სელჩუკთაგან განთავისუფლდა. ეს უკანასკნელი ბიზანტიასთან მეგობრობდა და აღარ ემორჩილებოდა ბაგრატ IV-ის სამეფო ხელისუფლებას. სამხრეთ საქართველოში აღდგა კლდეკარის ერისთავის უპირატესობა. მატიანე ქართლისაჲს ავტორის თქმით, „ვერღარა დაუდგა ბაგრატ“ ლიპარიტს<ref>'''მატიანე ქართლისა,''' ქართლის ცხოვრება, ტ.I, ტექსტი დადგენილია ყველა ძრითადი ხელნაწერის მიხედვით ს. ყაუხჩიშვილის მიერ, თბ., 1955, გვ. 303</ref>. ასეთ ვითარებაში ბაგრატ IV-მ გადაწყვიტა, თავად ხლებოდა ბიზანტიის იმპერატორს და საქართველო– ბიზანტიის ურთიერთობების საკვანძო საკითხები იქ მოეწესრიგებინა. ბაგრატმა სამეფო თავის ვაჟს, გიორგის დაუტოვა. ბაგრატს სამი წელი მოუწია ბიზანტიის საპატიო ტყვეობაში ყოფნა, რომელიც იმპერატორ კონსტანტინე მონომახის შუამდგომლობით, ბაგრატსა და ლიპარიტს შორის გარიგებით დასრულდა. ბიზანტიელი ავტორის გიორგი კედრენეს თქმით, მათ „ზავი შეკრეს იმ პირობით, რომ ბაგრატი იქნება ბატონი და მთავარი მთელი იბერიისა და აბაზგიისა, ხოლო ლიპარიტი – ერთი ნაწილის, მესხეთის, მთავარი იქნება სიკვდილამდე, ხოლო ბაგრატს სცნობს ბატონად და მეფედ“<ref>'''გიორგი კედრენე''', ისტორიული მიმოხილვა, გეორგიკა, ბიზანტიელი მწერლების ცნობების ცნობები საქართველოს შესახებ, ტექსტტები ქართული თარგმანითურთ გამოსცა და განმარტებები დაურთო სიმონ ყაუხჩიშვილმა, ტ. V, თბ., 1963, გვ. 58</ref>. ხელშეკრულება ითვალისწინებდა იმასაც, რომ გიორგი ლიპარიტის მფარველობის ქვეშ უნდა გაზრდილიყო.\nthumb|300 px|რუისის ტაძარი, სადაც მოხდა გიორგის მეფედ კურთხევა.\nსაინტერესოა ისიც, რომ „მატიანე ქართლისას“ ცნობით, საქართველოს მეფის ბიზანტიის სამეფო კარზე ყოფნის პერიოდში ლიპარიტ ბაღვაშმა მოიწადინა გიორგი ბაგრატის ძის საქართველოს მეფედ აღიარება და ამ წინადადებით სამეფო კარს მიმართა, რაზეც თანხმობა მიიღო. გიორგი აღმოსავლეთ საქართველოში გადმოიყვანეს და რუისის ტაძარში მეფედ აკურთხეს „და მოიყვანეს მზრდელად მისა ლიპარიტ და პატრონად დაჲ ბაგრატისი გუარანდუხტ დედოფალი“<ref>'''მატიანე ქართლისა,''' გვ. 304</ref>.  კურთხევა მოხდა ბაგრატის საქართველოში დაბრუნების წინა ხანებში. ამრიგად, თუ წყაროებს დავუჯერებთ, ლიპარიტი საქართველოს მეფედ ცნობდა როგორც გიორგის, ასევე ბაგრატს. თანამედროვე ქართულ ისტორიოგრაფიაში ამ ფაქტს მიიჩნევენ თანამეფობის ინსტიტუტის შემოღებად<ref>'''როინ მეტრეველი''', '''ჯაბა სამუშია''', მეფეთ მეფე გიორგი II, გვ. 61</ref>.\n\n1055 წელს ბაგრატი საქართველოში დაბრუნდა. მალე სამეფო კარმა ლიპარიტ ბაღვაშის შეპყრობა მოახერხა და თავისი ძალაუფლება აღმოსავლეთ და სამხრეთ საქართველოზე უწინდებურად განავრცო. ლიპარიტისა და მისი ოჯახის დაპატიმრებისას გიორგი უფლისწული და მისი პატრონი გურანდუხტ დედოფალი ჯავახეთში იმყოფებოდნენ. შეთქმულების დაწყებისთანავე, მეფე და მისი მამიდა, უსაფრთხოების მიზნით, ახალქალაქში გახიზნეს. ბაგრატ IV სასწრაფოდ სამხრეთ საქართველოში გადმოვიდა და თავად ჩაუდგა ლიპარიტის მომხრეებთან ბრძოლას სათავეში. მალე კლდეკარის ერისთავის მიერ კონტროლირებადი ტერიტორია სამეფო კარმა უკლებლივ შემოიმტკიცა.\n\nგიორგი მამის გარდაცვალებამდე არაერთ დავალებას ასრულებდა. წყაროებში მას ძირითადად მამამისის გვერდით ვხვდებით. უფლისწული მეფის იმ ამალაში იმყოფებოდა, რომელიც ბედად გადაურჩა ხეკრებულთან თურქ–სელჩუკთა დარბევასა და ტყვეობას. გიორგი სარდლობდა განძის ამირა ფადლონ II-ის წინააღმდეგ ბრძოლას. ქართველთა და ოსთა ჯარმა „მოაოჴრა განძა, და აღიღო ტყუე და ნატყუენავი ურიცხჳ“<ref>'''მატიანე ქართლისა,''' გვ 313</ref>. გამარჯვებული გიორგი უფლისწული დიდი ალაფით დაბრუნდა სამშობლოში.\n\n1072 წელს მომაკვდავმა ბაგრატ IV-მ თავისი ვაჟი, გიორგი კურაპალატი შეავედრა დიდებულებს და მის ერთგულებაზე დააფიცა. იმავე წლის 24 ნოემბერს ბაგრატი გარდაიცვალა და სამეფო ტახტი გიორგიმ დაიკავა.\n\n==ფეოდალთა გამოსვლები გიორგი II-ის მეფობის დასაწყისში==\nმინი|გიორგი II-ის სიგელი შიომღვიმის მონასტრისადმი, 1072 წ.\nგიორგი II საგანგებოდ 1072 წლისათვის მეფედ არ უნდა ეკურთხებინათ. ის ერთხელ უკვე რუისის ტაძარში აიყვანეს მეფედ და ხელახალი მირონცხება, საეკლესიო კანონებით, აკრძალული იყო.\n\nმას მძიმე საშინაო და საგარეო პირობებში მოუხდა მეფობა. 1073 წლის ზაფხულში მეფეს განუდგნენ დიდგვაროვანი ფეოდალები ნიანია ქვაბულის ძე, ივანე ლიპარიტის ძე და ვარდან სვანთა ერისთავი. ნიანია ქვაბულის ძემ ქუთაისი დაიკავა და „წარუღო ქუთათისისა საჭურჭლე“, ივანე ლიპარიტის ძემ კახელები მოიშველია და ქსნისპირი დაიპყრო, ხოლო ვარდანმა სვანები ააჯანყა და საეგრო დაარბია. მათი დამორჩილების  შემდგომ გიორგი II გარკვეულ დათმობაზე წავიდა და ურჩი ყმები \"წყალობით დაფარა\". ივანე ლიპარტის ძეს სამშვილდე უბოძა, მის ვაჟს ლიპარტს - ლოწობანი რუსთავის ნაცვლად (ეს უკანასკნელი კახელებს გადაეცა), ნიანია ქვაბულის ძეს - „თმოგვი და სხუანი საქონელნი რჩეულნი“, ვარდან სვანთა ერისთავს - ასკალანა და სხვ. „მატიანე ქართლისას“ თქმით, „გიორგი მეფემან სძლო სიკეთითა, სიბრძნითა და ძჳრუჴსენებელ იქმნა“<ref>'''მატიანე ქართლისა,''' გვ. 316</ref>.\n\n1074 ივანე ლიპარიტის ძე კვლავ განუდგა მეფეს. გიორგი II-მ მესხთა ლაშქრით და კახთა მეფე აღსართანის დახმარებით გამდგარი ფეოდალი დაამარცხა. ლიპარიტს ლოწობანი წაართვეს და სამეფოს შემოუერთეს. მალე მეფე და ივანე ლიპარიტის ძე დაზავდნენ. ივანე ერთგულების პირობით კლდეკარისა და სამშვილდის ერისთავად იქნა დამტკიცებული. მაგრამ ურჩმა ფეოდალმა გიორგი II-ის მეციხოვნეებს გაგი გამოსტყუა და განძის პატრონს ფადლონს მიჰყიდა<ref>იქვე</ref>.\n\n==თურქ-სელჩუკთა შემოსევა და ფარცხისის ბრძოლა==\n\n1073 ან 1074 საქართველოს შემოესია \"დიდ სელჩუკთა\" სახელმწიფოს სულთანი მალიქ-შაჰი. როცა ის საქართველოს ისტორიულ საზღვრებთან მოძრაობდა, ივანე ბაღვაშმა თავისი ვაჟი ლიპარიტი სულთანს მიაგება, „შეაწყნარა სულთანსა და დაყო მის თანა მცირედი ხანი, და გამოეპარა. და მოვიდა სულთანი, და მოადგა სამშვილდესა“<ref>'''მატიანე ქართლისა''', გვ. 316–317.</ref>. სულთანმა აიღო სამშვილდე, ტყვედ იგდო ივანე ლიპარიტის ძე და მისი ოჯახი, ასევე ბაღვაშთან მყოფი აზნაურები. სამშვილდეში სულთნის მეციხოვნეები ჩადგნენ, მოარბია ქართლი და დიდძალი ტყვიითა და ნადავლით უკან გაბრუნდა. საქართველოდან წასულმა სულთანმა აიღო განძა და არანის გამგებლად თავისი ერთ–ერთი სარდალი სარანგი (არაბულ წყაროებში სავთენგი) დანიშნა. ამის შემდეგ თურქ–სელჩუკთა სარდლობამ გადაწყვიტა საომარი მოქმედებები საქართველოს მიმართულებით წარემართა, მით უმეტეს, რომ ქვემო ქართლში მათ დაკავებული ჰქონდათ ერთ–ერთი ცენტრალური ციხე სამშვილდე. სარანგი განძის, დვინის და დმანისის ამირების თანადგომით შეებრძოლა გიორგი II-ს. გიორგიმ აღსართან კახთა მეფესთან ერთად სოფელ ფარცხისთან დახვდა მოწინააღმდეგეს. ბრძოლა საკმაო ხანს გაგრძელდა და მხოლოდ მწუხრისას დასრულდა. ოღუზ–თურქებმა სასტიკი მარცხი იგემეს<ref>ფარცხისის ბრძოლის დათარიღების შესახებ მკვლევართა შორის აზრთა სხვადასხვაობაა. ომი ძირითადად 1074 წლით თარიღდება (მ.ლორთქიფანიძე, დ.ბერძენიშვილი, ზ.პაპასქირი). ივ. ჯავახიშვილი ამ ბრძოლას 1073–1074 წლებით ათარიღებს. თ. ჟორდანია კი 1077 წელს მიიჩნევს. უკანასკნელი გამოკვლევების თანახმად, ბრძოლის გამართვა 1075 წლის აგვისტო–სექტემბერს შორის არის სავარაუდო. დათარიღების შესახებ ვრცლად იხ. '''როინ მეტრეველი, ჯაბა სამუშია''', მეფეთ მეფე გიორგი II, გვ.77–82 </ref>.  ამ გამარჯვების შემდეგ, როგორც \"მატიანე ქართლისა\" მოგვითხრობს, მეფემ აიღო ანაკოფია, \"მრავალნი ციხენი კლარჯეთისა, შავშეთისა, ჯავახეთისა და არტანისა\". აგრეთვე კარის ციხე-ქალაქი (\"ციხე ქუეყანა\"), \"სიმაგრენი ვანანდისა და კარნიფორისანი\" და გააქცია თურქები<ref>'''მატიანე ქართლისა,''' გვ.317</ref>.\n==ბიზანტიელთა საქართველოდან წასვლა და კარის სამეფოს გიორგი II-სათვის გადაცემა==\nფარცხისის ბრძოლის შემდეგ გიორგი II-მ სამეფოს შემოუერთა კლარჯეთში, შავშეთში, ჯავახეთში, არტაანში ბიზანტიელთა ხელში მყოფი ციხესიმაგრეები და ანაკოფიის ციხე. „მატიანე ქართლისაში“ აღნიშნულია, რომ მეფემ „წაუხუნა ბერძენთა“ აღნიშნული სიმაგრეები<ref>იქვე</ref>. დავით აღმაშენებლის ისტორიკოსი ახალ დეტალებს ამატებს ამ ცნობას. ის აღნიშნავს:„ წარვიდა მეფე გიორგი მამულსა თვისსა ტაოს, და მოვიდა ბანას. ხოლო მუნ მოვიდა წინაშე მათსა ზორვარი აღმოსავალისა გრიგოლ ბაკურიანის ძე, რომელსა ჰქონდეს ოლთისნი და კარნუ–ქალაქი, და კარი, და დიდად განიხარეს და განისუენეს. და მოსცა გიორგი მეფესა კარის ციხე–ქალაქი და მისი მიმდგომი ქვეყანა, და განიყარნეს. ხოლო მეფემან გიორგი დაუტევნა კარს აზნაურნი შავშნი და წარმოვიდა შინა“<ref>'''ცხოვრება მეფეთ-მეფისა დავითისი''',ქართლის ცხოვრება, ტექსტი დადგენილია ყველა ძირითადი ხელნაწერის მიხედვით ს.ყაუხჩიშვილის მიერ ტ. I, თბ., 1955, გვ. 318</ref>.\n\nტაოში გიორგი II-ისა და გრიგოლ ბაკურიანის ძის შეხვედრა 1076 წელს უნდა მომხდარიყო<ref>'''როინ მეტრეველი, ჯაბა სამუშია,''' მეფეთ მეფე გიორგი II,გვ. 93</ref>. მასზე საქართველოს „იურიდიულად“ ებოძა მთელი ვანანდის სამეფო, მაგრამ, ფაქტობრივად, გიორგი II-ს მხოლოდ კარნიფორის და ვანანდის ციხეები გადასცეს<ref>'''როინ მეტრეველი, ჯაბა სამუშია,''' მეფეთ მეფე გიორგი II, გვ. 94-95</ref>.\nმარცხნივ|მინი|გიორგი II-ის გამოსახულება მონეტაზე.\nის ტერიტორიები, რომელთა დაბრუნებასაც ქართველი მეფეები ათწლეულები ანდომებდნენ, გიორგი მეფემ ერთი ხელისდაკვრით შემოიერთა. თან ისე, რომ, როგორც ჩანს, საქართველოსა და ბიზანტიას შორის ბრძოლა არ მომხდარა. თუ რატომ დათმო ბიზანტიამ ეს ტერიტორიები, ამაზე ქართულ ისტორიოგრაფიაში აზრთა სხვადასხვაობაა. მათგან ყველაზე სარწმუნოა ის ვერსია, რომ თურქ–სელჩუკებისგან შევიწროებულ ბიზანტიელებს არ შეეძლოთ ჯარის იმ კონტინგეტის შენახვა, რომელთაც უნდა დაეცვათ აღნიშნული ციხეები და ამიტომ მათ ეტაპობრივად დაიწყეს ამ სიმაგრეების დაცლა და ქართველებისათვის გადაცემა. ეს ნაბიჯი ასევე წარმოადგენდა ურთიერთთანამშრომლობას საერთო მტრის – სელჩუკების წინააღმდეგ<ref>იქვე</ref>.\n\nმალე ამ ტერიტორიული ცვლილებებით შეშინებულმა თურქ–სელჩუკებმა მიატოვეს მათ მიერ დაპყრობლი ტერიტორიები და „იოტნა თურქნი მის ქვეყნისანი“. ამის შემდეგ საქართველომ, როგორც ჩანს, მთელ კარის ქვეყანაზე განავრცო თავისი გავლენა, მაგრამ ეს წარმატება ხანმოკლე აღმოჩნდა.\n\n==თურქ-სელჩუკთა ახალი აგრესია და „დიდი თურქობა“==\nმანასკერტის ბრძოლის შემდეგ ბიზანტიას აღარ შეეძლო თურქ–სელჩუკების ახალ–ახალი ფართომასშტაბიანი ლაშქრობების მოგერიება. 1074 წელს დადებული ხელშეკრულებით მომთაბარეთა ხელში გადავიდა იმპერიის აღმოსავლეთი პროვინციების დიდი ნაწილი. ამის შემდეგ სელჩუკებისთვის გზა საქართველოსკენ ხსნილი იყო. თურქ-სელჩუკებმა პირველი დარტყმა კარის ციხეზე მიიტანეს. მათმა სარდალმა აჰმად ამირამ ფართომასშტაბიანი სამხედრო ოპერაციის წყალობით მოახერხა ციხიდან ქართველ მეციხოვნეთა განდევნა და ქალაქის ხელში ჩაგდება.\n\nამის შემდეგ თურქ–სელჩუკებმა გიორგი II-ის წინააღმდეგ მძლავრი ლაშქრობა მოაწყვეს. ყველის ციხესთან მდგომ მეფეს „დაესხნეს უგრძნეულად თურქნი დიდნი“<ref>'''ცხოვრება მეფეთ-მეფისა დავითისი,''' ქართლის ცხოვრება, ტ. I, გვ. 319</ref>. ქართველი მემატიანე აღნიშნავს, რომ მტერს ქრისტიან შინაგამცემთა წყალობით მოუხერხებია გიორგი II-ის ბანაკამდე შენიღბულად მისვლა. თავდასხმა იმდენად მოულოდნელი იყო, რომ ქართველებმა წინააღმდეგობის გაწევა ვერ მოახერხეს და უკუიქცნენ. მთელი სამეფო ავლა–დიდება სელჩუკებს ჩაუვარდა ხელში. საქართველოს მეფემ აჭარის მთებს შეაფარა თავი და აქედან აფხაზეთში გადავიდა. ისტორიკოსები ამ ბრძოლის თარიღად 1080 წელს უთითებენ. აჰმად ამირა მიღწეულ წარმატებას დასჯერდა და აღარ გააგრძელა გიორგი II–ის დევნა. დავით აღმაშენებლის ისტორიკოსის თქმით, გზაში აჰმად ამირას შემოხვდნენ ბიზანტიაში სალაშქროდ მიმავალი თურქი ამირები ისა ბარი და ბუიაყუბი. აჰმადმა მათ მოახსენა საქართველოში მომხდარი გამარჯვების შესახებ და ისიც აუწყა, რომ საქართველოს მეფე გიორგი II დასავლეთ საქართველოში იყო გახიზნული. მემატიანეს თქმით, აჰმად ამირას თანატომელთათვის ურჩევია „რად წარხვალთ საბერძნეთად? აჰა ქუეყანა საქართველო, უკაცური და სავსე ესევითარითა სიმდიდრითა“<ref>'''ცხოვრება მეფეთ-მეფისა დავითისი,''' ქართლის ცხოვრება, ტ. I, გვ. 319</ref>. თურქ–სელჩუკებს მოსწონებიათ აჰმადის აზრი, ლაშქრობისათვის მიმართულება შეუცვლიათ და კურსი საქართველოსკენ აუღიათ. ისინი „მოეფინნეს პირსა ყოველისა ქვეყანისასა, ვითარცა მკალნი“<ref>იქვე.</ref>. ქართველი მემატიანე ამ სიტყვებით იწყებს დიდი თურქობის აღწერას.\n\nსელჩუკებმა თავდაპირველად მოაოხრეს ასისფორნი და კლარჯეთი ზღვისპირამდე. შემდგომში მათი რისხვა დაატყდა შავშეთს, აჭარას, სამცხეს, ქართლს, არგვეთს, სამოქალაქოს და ჭყონდიდს. მათ ერთ დღეში აიღეს და დაწვეს ქუთაისი. ამავე დროს, მათმა რაზმებმა ააოხრეს კლარჯეთისა და არტანუჯის უდაბნოები. სელჩუკთა შემოსევამ რამდენიმე თვეს გასტანა. მათ პარპაშს დაერთო მძიმე ზამთარი. გახიზნულ მოსახლეობას სიცივე და შიმშილი კლავდა. ამის შემდეგ ისინი ყოველ გაზაფხულზე ესხმოდნენ თავს აღმოსავლეთ და სამხრეთ საქართველოს და დაზამთრებამდე რჩებოდნენ.\n\nასეთ მძიმე პირობებში გიორგი II-მ მოიწვია დიდებულები და მათთან მოთათბირების შემდეგ გადაწყვიტა ისპაჰანში ხლებოდა სულთანს. ეს 1083 წელს მოხდა. გიორგი II მალიქ–შაჰის მიერ „შეწყნარებულ იქმნა ვითარცა შვილი საყუარელი“. სულთანმა საქართველო გაათავისუფლა „ზედამარბეველთაგან“ და კახეთი და ჰერეთი მისცა, რადგან ამ რეგიონზე სულთნისა და საქართველოს მეფის უფლებები არ ვრცელდებოდა. მალიქ–შაჰმა გიორგი II-ს ჰერეთ–კახეთის შემოსაერთებლად ლაშქარი გამოაყოლა. გიორგი II–მ დიდი ხარკი იკისრა სულთნის სასარგებლოდ, რომელსაც ქვეყანა 1099 წლამდე იხდიდა.\n\n==ბრძოლა კახეთ–ჰერეთის შემოერთებისთვის==\nმალიქ–შაჰისაგან წამოსული გიორგი II–მ თურქ–სელჩუკთა თანხლებით ვეჯინის ციხეს შემოარტყა ალყა. ამ ციხეს სტრატეგიული მნიშვნელობა ჰქონდა. ვეჟინ–ბაკურციხის მონაკვეთზე ხდებოდა თბილისისაკენ, თელავისაკენ და ჰერეთისაკენ მიმავალი გზების გატოტება. ციხის ალყა ოქტომბერში დაიწყო და კარგა ხანს გაგრძელდა. მაგრამ გიორგი II-მ დღემდე გაურკვეველ მიზეზთა გამო, ვეჟინის ციხეს გარემოცვა მოხსნა და დასავლეთ საქართველოში გადავიდა. დავითის ისტორიკოსის თქმით, ამის მიზეზი ყოფილა თოვლის მოსვლა და მეფის აჯამეთში სანადიროდ გადასვლის სურვილი. რეალურად კი გიორგი გაეცალა თურქ–სელჩუკებს და კახეთის აოხრებაში მონაწილეობა არ მიიღო.<ref>'''ნოდარ შენგელია''', სელჩუკები და საქართველო XI საუკუნეში, თბ., 1968, გვ. 316–317</ref> ვიდრე ქუთაისში დაბრუნდებოდა, გიორგი II-მ სელჩუკებს „მისცა ნიჭად“ სუჯეთი და იორის პირი. მემატიანის მითითებით, სუჯეთი და იორის პირი „მოოჴრდა მუნ დღეინდელად დღემდე“<ref>'''ცხოვრება მეფეთ–მეფისა დავითისი,''' ქართლის ცხოვრება, ტ. I, გვ. 322</ref>.\n\nროგორც გიორგი II-სათვის, ასევე თურქ–სელჩუკთათვის კახეთ–ჰერეთის პრობლემა კვლავ მოუგვარებელი იყო. თავად კახთა მეფეც ნათლად ხედავდა, რომ ასეთი გაურკვეველი ვითარება დიდხანს არ გაგრძელდებოდა და დღეს თუ ხვალ ეს პრობლემა კვლავ წამოიჭრებოდა. ამიტომაც, კახეთის მეფე აღსართან I თავად ეახლა მალიქ–შაჰს, ქრისტიანობა უარყო და ამ გზით კახეთ–ჰერეთის საკუთარ მფლობელობაში დატოვებას მიაღწია. კახეთ–ჰერეთის შემოერთების პერსპექტივა რამდენიმე წლით გადაიწია.\n\nროგორც ვარაუდობენ, 1085–1089 წლებს შორის მოხდა ძაგან აბულეთისძის გამოსვლას საქართველოს სამეფო კარის წინააღმდეგ. მან თავი კახეთის მეფის ვასალად ცნო და მის მფლობელობაში მყოფი ზედაზნის ციხე კახეთის მეფის მფლობელობაში გადავიდა<ref>აბულეთისძეთა გამოსვლის შესახებ ვრცლად იხ. '''როინ მეტრეველი, ჯაბა სამუშია''', მეფეთ მეფე გიორგი II, გვ. 121–128</ref>.\n\nქვეყნის ისედაც გართულებულ მდგომარეობას ზედ დაერთო 1088 წელს დაწყებული სტიქიური უბედურება – მიწისძვრა, რომელიც თითქმის მთელი წელიწადი გაგრძელდა და მრავალი ადამიანი იმსხვერპლა.\n\n==1089 წელი==\n1089 წელს, დავით აღმაშენებლის ისტორიკოსის თქმით, გიორგი II-მ „დაადგა გჳრგჳნი მეფობისა“ თავის ვაჟ დავითს<ref>'''ცხოვრება მეფეთ–მეფისა დავითისი''', ქართლის ცხოვრება, ტ. I, გვ. 324</ref>. დღემდე გაურკვეველია, იყო თუ არა რაიმე ძალდატანება გიორგიზე, როცა მან დავითი მეფედ გამოაცხადა. ზოგიერთი ისტორიკოსი დავით აღმაშენებლის ნაწარმოებზე გალობანი სინანულისანი და მისსავე ანდერძზე შიომღვიმის მონასტრისადმი, სადაც ნათქვამია, „უფალო ღმერთო, დავითს მიუტევე ბრალნი მისნი სიყრმისა და ცთომილებისანი“, დაყრდნობით აცხადებს, რომ დავითს ბრალი მიუძღოდა მამის წინაშე („ალბათ მისი ტახტიდან გადაყენების“)<ref>'''როინ მეტრეველი, ჯაბა სამუშია''', მეფეთ მეფე გიორგი II, გვ. 131.</ref>.\n\n==გიორგის ბიზანტიური ტიტულატურა==\nქართველ მეფეთა შორის გიორგი II ერთადერთი იყო, რომელიც ატარებდა ყველაზე მაღალ ბიზანტიურ ტიტულს – კეისარი რაც ამ პერიოდში იმპერატორის (ბასილევს-ავგუსტუსის) მცირე ტიტულს წარმოადგენდა და ბიზანტიის იმპერატორი მის უახლოეს ნათესავებს (ზოგ შემთხვევაში კი უცხოელ მმართველებს უწყალობებდა ხოლმე). მანამდე კი მას მიღებული ჰქონდა თითქმის ყველა მაღალი ბიზანტიური პატივი. 1072 წლისათვის გიორგი კურაპალატად იხსენიება<ref>'''მატიანე ქართლისა''', გვ. 314.</ref>. ეს ტიტული მას გაცილებით ადრე უნდა მიეღო, დაახლოებით XI საუკუნის შუა ხანებში. 1073 წლისათვის კი გიორგი ნოველისიმოსია ან სევასტოსი, ვინაიდან ამ წელს დავით უფლისწული უკვე კურაპალატად იწოდება. კეისრობის მიღება კი, შეიძლება XI საუკუნის 70–80–იან წლების მიჯნაზე მომხდარიყო<ref>'''როინ მეტრეველი, ჯაბა სამუშია,''' მეფეთ მეფე გიორგი II, გვ. 141.</ref>. კეისარი არ წარმოადგენდა ჩვეულებრივ ტიტულს. უკვე V საუკუნის მიწურულიდან კეისრობის პატივის მატარებელი პიროვნება საიმპერატორო ტახტის ერთ–ერთ რეალურ მემკვიდრედ ითვლებოდა. ამიტომაც, ეს ტიტული თითქმის ყოველთვის საიმპერატორო კარის ნათესავს ენიჭებოდა. იგი იწოდებოდა იმპერატორის შემდეგ პირველ პირად და შესაბამისი რეგალიებიც გააჩნდა.<ref>'''R. Guilland''', Researches sur les intitations Bysantines, T.1, Berlin-Amsterdam, 1967, gv. 25-37.</ref>\n\n==გიორგი II-ის ცხოვრების ბოლო პერიოდი==\nდავით IV-ის გამეფების შემდეგ გიორგი II აქტიურ პოლიტიკურ საქმიანობას ჩამოშორდა. მიუხედავად ამისა, გიორგი II კვლავინდებურად ინარჩუნებდა მეფეთ–მეფისა და კესაროსობის ტიტულს. 1089 წლის შემდეგ გიორგი ქართულ წერილობით წყაროებში ერთადერთხელ იხსენიება რუის–ურბნისის საეკლესიო კრების ძეგლისწერაში<ref>'''დიდი სჯულისკანონი''', გამოსაცემად მოამზადეს ე. გაბიძაშვილმა, ე. გიუნაშვილმა, მ. დოლაქიძემ, გ.ნინუამ, თბ., 1975, გვ. 558. </ref>. გიორგი II-ის გარდაცვალების თარიღად 1112 წელს სდებენ (ადრე კი 1089 წელს მიიჩნევდნენ), რაც ემყარება თედო ჟორდანიას მიერ მოყვანილ ცნობას აფხაზთა მეფეთა ქრონიკიდან<ref>'''თედო ჟორდანია,''' ქრონიკები, I, 1892, გვ. 239</ref>. ეს უკანასკნელი მიიჩნევდა, რომ გიორგი დავითის გამეფების შემდეგაც აქტიურად ერეოდა ქვეყნის მართვის საქმეში და წამყვან როლსაც ასრულებდა. გიორგი მეფის დასაფლავების ადგილი უცნობია.\n\n==ლიტერატურა==\n\n\n\n==სქოლიო==\n\n\n\n\n\n\n\nკატეგორია:გარდაცვლილი 1112\nკატეგორია:საქართველოს მეფეები\nკატეგორია:საქართველოს სამეფოს ბაგრატიონები\nკატეგორია:ქართველი კურაპალატები\nკატეგორია:ტახტიდან გადამდგარი მონარქები", "url": "https://ka.wikipedia.org/wiki/გიორგი_II_(საქართველოს_მეფე)", "length": 18013}
{"id": "1413", "title": "რუსთავი", "text": "thumb|320პქ|ქვემო ქართლის მხარე, რუსთავი\n'''რუსთავი''' — ქალაქი და მუნიციპალიტეტი საქართველოში, ქვემო ქართლის მხარის ადმინისტრაციული ცენტრი. ქალაქი 1948 წლის 19 იანვრიდან. მდებარეობს ქვემო ქართლის ვაკის აღმოსავლეთ ნაწილში, მდინარე მტკვრის ორივე ნაპირას, ზღვის დონიდან 350 მ სიმაღლეზე. რუსთავი თბილისის აგლომერაციაში მყოფი ქალაქებიდან უდიდესია. თბილისსა და რუსთავს შორის უმოკლესი მანძილია 7,66 კილომეტრი. ქალაქის ტერიტორია 60 კვ. კმ-ს შეადგენს, მოსახლეობა 127 200 ადამიანი. რუსთავი საქართველოს უმთავრესი სამრეწველო ქალაქია თბილისის შემდეგ.\n\n== გეოგრაფიული ცნობები ==\nრუსთავი ქვემო ქართლის მხარის ყველაზე მსხვილი ქალაქია და მდებარეობს 41,5º განედსა და 41,5º გრძედზე, ზღვის დონიდან დაახლოებით 350 მეტრზე. რუსთავი აშენებულია სტეპის ტერიტორიაზე. მას უკავია 6060 ჰექტარი უნაყოფო სტეპის ტერიტორია თბილისის სამხრეთ-აღმოსავლეთით, 27 კილომეტრ მანძილზე. რუსთავის ადმინისტრაციული საზღვარი გადის მარნეულის და გარდაბნის მუნიციპალიტეტებთან<ref>გეოგრაფიული მდებარეობა — „რუსთავის თვითმართველობა“</ref>, სამხრეთიდან და დასავლეთიდან აკრავს იაღლუჯისა და ჩათმის მთები, ხოლო აღმოსავლეთით გარდაბნისა და ფონიჭალის ველები. ქალაქს ორ ნაწილად ჰყოფს მდინარე მტკვარი (მარჯვენა და მარცხენა სანაპირო; ძველი და ახალი რუსთავი), რომელიც წყლის მთავარი არტერიაა.  მის მარცხენა ნაპირთან იწყება გარდაბნის არხი, რომელიც ქალაქის სამხრეთ-აღმოსავლეთით ათასობით ჰექტარ მიწას რწყავს.  ძველი და ახალი რუსთავი ერთმანეთისგან დაშორებულია 1 კმ-ით. მდინარის გასვწვრივ შემორჩენილი ჭალის ტყის კორომი ქმნის გამწვანებულ ზოლს. რუსთავის ტყე ამჟამად კულტურისა და დასვენების პარკის ნაწილია. პარკში მდებარეობს ხელოვნურად შექმნილი ტბა.\n\nრუსთავზე გადის საერთაშორისო მნიშვნელობის საავტომობილო გზა — ს 4 „თბილისი-წითელი ხიდი (აზერბაიჯანის საზღვარი)“, რომელსაც ასევე ემთხვევა ევროპის ავტომაგისტრალი E60 სიგრძე 28 კმ (ყოფილი აბრეშუმის გზა). ქალაქი განაშენიანებულია მდინარე მტკვრისკენ ოდნავ დახრილ ვაკეზე. სამრეწველო საწარმოები, ადმინისტრაციული შენობები, რკინიგზის სადგური მდებარეობს მარცხენა სანაპიროზე, ე.წ. ძველ რუსთავში, რომელიც დაგეგმარებულია 1944 წელს. მტკვრის მარჯვენა სანაპიროზე 1955 წლიდან დაიგეგმა და განაშენიანდა საცხოვრებელი უბნები, ე.წ. ახალი რუსთავი. \n\n270px|thumb|ხელოვნური ტბა რუსთავის კულტურისა და დასვენების პარკში\n\n=== კლიმატი ===\nრუსთავის კლიმატური პირობები გარდამავალია ხმელთაშუა ზღვისა და სტეპს შორის. ქალაქში მშრალი სუბტროპიკული ჰავაა. ხასიათდება ზომიერი, თოვლიანი ზამთრით და მშრალი, ზომიერი და ცხელი ზაფხულით. ნალექების რაოდენობაა 390 მმ წელიწადში. ახალი რუსთავი (მარჯვენა სანაპირო) შედარებით მშრალი და ცხელია, ვიდრე ძველი. \n\n\n\n== ისტორია ==\nქალაქის ტერიტორიაზე ადამიანი ჯერ კიდევ შუა ბრინჯაოს ხანაში დასახლდა. ამას ადასტურებს მტკვრის მარჯვენა სანაპიროზე, არქეოლოგიურ გათხრებში აღმოჩენილი თიხის წითლად გამომწვარი და შავი საღებავით მოხატული ჭურჭელი. უფრო დიდი დასახლებები ჩნდება გვიანბრინჯაო-ადრერკინის ხანაში. არქეოლოგიური გათხრების შედეგად დაფიქსირდა ამ პერიოდის რამდენიმე მსხვილი დასახლება. რკინისა და ბრინჯაოს ხანაში რუსთაველებს მოჰყავდათ ხორბალი, ქერი, ბოსტნეული, მისდევდნენ მევენახეობას, მესაქონლეობას, მიწათმოქმედებას. განვითარებული იყო მეთუნეობა.\n\n=== ქალაქის წლოვანება ===\nრუსთავი საქართველოს ერთ-ერთი უძველესი ქალაქია<ref>თანამედროვე ქალაქი მხოლოდ 1942 წელს დაარსდა და 77 წლისაა, მაგრამ რუსთავი, როგორც ქალაქი ცნობილია IV საუკუნიდან</ref>. ქართლის ცხოვრების უძველესი ავტორი ლეონტი მროველი ქალაქ რუსთავის მშენებლობას ქართველთა წინაპრის, ქართლოსის ცოლს მიაწერს: „ცოლმან მისმან აღაშენა ბოსტან-ქალაქი, რომელსა აწ ჰქვიან რუსთავი.“ მანვე სიკვდილის შემდეგ მამული გაუნაწილა შვილებს: მცხეთოსს, გარდაბოსს, კუხოსს, კახოსს, გაჩიოსს. კუხოსს კი წილად ხვდა კუხეთი და ქალაქი რუსთავი. ამ მოსაზრებას მხარს უჭერს არქეოლოგიური მონაცემები, რომლის თანახმად, რუსთავში ბრინჯაოს ხანაში ძლიერი სამოსახლო არსებობდა. \n\n=== ძველი რუსთავის მნიშვნელობა ===\nრუსთავი არქეოლოგიურად სრულფასოვნად არ არის შესწავლილი, მაგრამ მიუხედავად არქეოლოგიური მასალის სიმცირისა, რუსთავში არცთუ სუსტი კულტურული ფენებია დადასტურებული. იაღლუჯის მთაზე, სანატორიუმების საძირკვლის მშენებლობის დროს, აღმოჩნდა ძვ. წ. IV—II საუკუნეების ნამოსახლარი. ანტიკური ხანის რუსთავი, დიდი მცხეთისა და ამ პერიოდის სხვა ქალაქების მსგავსად ერთმანეთისგან მეტნაკლებად დაცილებული უბნებისაგან შედგებოდა, ხოლო იაღლუჯის მთაზე აღმოჩენილი ნამოსახლარი იყო პოლიტიკური ცენტრი.\n\nრუსთავს ანტიკურ ხანაში სავაჭრო ფუნქციაც ჰქონდა. იალღუჯის მთის ჩრდილო აღმოსავლეთ ფერდობზე იყრიდა თავს საქარავნო-სავაჭრო გზები:\n* აღმოსავლეთის ქვეყნებიდან დასავლეთისკენ მიმავალი აბრეშუმის გზა\n* სამხრეთიდან ჩრდილოეთისაკენ\n* სამხრეთ-დასავლეთიდან აღმოსავლეთისაკენ.\n\nეს გზები დღესაც მოქმედებს და აზერბაიჯანისკენ მიმავალ უმოკლეს გზას წარმოადგენს.\n\n=== სახელწოდება ===\nthumb|right|300px|მენახირეები იაღლუჯის საძოვრებზე\nრუსთავის ისტორიაში მნიშვნელოვანი ცვლილებები მოხდა IV საუკუნის მეორე ნახევრიდან. ამ დროს ჩნდება ქალაქის ვრცელი და ინტენსიური უბნები, რომლებიც ქალაქის ციხეს ეკვრის ჩრდილო-აღმოსავლეთ და სამხრეთ-აღმოსავლეთის მხრიდან. ისტორიული წყაროები, ქართლის ცხოვრება<ref>ქართლოსის ცოლმა \"აღაშენა ბოსტან ქალაქი, რომელსა აწ ჰქვია „რუსთავი“ — '''ქართლის ცხოვრება, ს. ყაუხჩიშვილის რედაქციით, ტ. I, თბ., 1955. გვ.8</ref>, მოქცევაჲ ქართლისაჲ<ref> „და მეფემან (თრდატმა) რუისთვის რუი გამოიღო, და ეკლესიისა საფუძველი დადვა“.</ref> და სხვა, რუსთავში ახალი მშენებლობის წამოწყებას უკავშირებენ ქართლის მეფის, თრდატ რევის ძის სახელს. თრდატ რევის ძე ქართლის სამეფო ტახტზე ასვლამდე განაგებდა კუხეთს და იწოდებოდა კუხეთისა და რუსთავის ერისთავად.\n\nIV საუკუნის შუა წლებიდან რუსთავი იქცა რევიანთა რეზიდენციად, უფლისწულთა ქალაქად ანუ ''ვოსტან ქალაქად''. „ვოსტან“ ირანული წარმოშობის სიტყვა და უფლისწულისთვის გამოყოფილ მამულს ნიშნავს. რუსთავს ''ვოსტან-ქალაქი'' ანუ ''ბოსტან-ქალაქი'' მთელი ადრეული შუა საუკუნეების მანძილზე ერქვა. IV საუკუნის ბოლო მეოთხედში უკვე გამეფებულმა თრდატ რევის ძემ, ბოსტან-ქალაქში მტკვრიდან ყარაიას ველებამდე გაიყვანა სარწყავი არხი, ანუ ''რუ''.\n\nსწორედ ამ არხიდან მიიღო ქალაქმა მეორე სახელწოდება — ''რუსთავი'', ანუ რუს, სარწყავი არხის სათავე. ამ სახელს ქალაქი ვოსტან-ქალაქის პარალელურად VI საუკუნიდან ატარებდა. IX საუკუნიდან კი რუსთავი რევიანთა საუფლისწულო ქალაქი აღარ არის და ამიტომ მას რჩება მხოლოდ სახელი რუსთავი.\n\n=== რუსთავი შუა საუკუნეებში ===\nV საუკუნეში ვახტანგ გორგასალმა რუსთავში დააარსა საეპისკოპოსო კათედრა. VIII საუკუნეში რუსთავი გადაეცა ადარნასე ბაგრატიონს. ამ დროს წყაროებში ჩნდება რუსთავის კიდევ ერთი სახელწოდება „რიშა“. VIII საუკუნის 30-იანი წლებიდან, თბილისის საამიროს წარმოქმნის შემდეგ რუსთავი მის შემადგენლობაში შედიოდა. XI საუკუნეში ქალაქს დამოუკიდებელი ამირა განაგებდა. 1115 წელს რუსთავი საქართველოს სამეფოს შეუერთა დავით აღმაშენებელმა. ის სამეფოს ერთ-ერთი უმნიშვნელოვანესი სავაჭრო ცენტრი გახდა. XII—XIII საუკუნეებში რუსთავში საქალაქო ცხოვრებამ განვითარების უმაღლეს საფეხურს მიაღწია. ქალაქში ყვაოდა ხელოსნობის ისეთი დარგები როგორიცაა კერამიკის, მინის, ლითონის, ტყავის, ძვლის, ხის, ასევე საფეიქრო წარმოება. რუსთაველი ხელოსნების მიერ დამზადებული ნაწარმი გამოირჩეოდა მაღალი ხარისხით. რუსთავი იმავ დროს ჩართული იყო მახლობელი აღმოსავლეთის სავაჭრო გზების ქსელში.\n\nXII საუკუნის 80-იან წლებში რუსთავს განაგებდა ამირთამირა აბულასანი. იმავე საუკუნის 90-იან წლებში გადაეცა ამირსპასალარ ზაქარია მხარგრძელს. XIII საუკუნეში, ქართლში, მონღოლთა შემოსევები საბედისწერო აღმოჩნდა რუსთავისთვის. 1265 წლის ბექა-ყაენის ლაშქრობის შედეგად, აღდგომა დღეს<ref>ქართლის ცხოვრების მიხედვით რუსთავმა არსებობა შეწყვიტა 1265 წლის 5 აპრილს. ეს თარიღი ზუსტად ემთხვევა იმავე წლის აღდგომას.</ref> რუსთავმა არსებობა შეწყვიტა.\n\nXVII საუკუნის ბოლოს ერეკლე I-მა აქ სასახლე ააგო. გვიან შუა საუკუნეებში რუსთავს წერილობითი წყაროები უწოდებენ ''ნაგებს''. ეს სიტყვა შეიძლება ორნაირად განვმარტოთ:\n* სულხან-საბას ლექსიკონის მიხედვით, ეს არის (სავარაუდოდ) არაბული სიტყვა და სამხრეთს ნიშნავს. რუსთავი თბილისის სამხრეთით მდებარეობდა და შესაძლოა სწორედ ამიტომ დაერქვა ქალაქს ნაგები;\n* ნაგები შეიძლება ნიშნავდეს ''ძველად აგებულს'', აშენებულს.\n\n=== რუსთავის ციხე ===\n\n280px|thumb|რუსთავის ციხე\nრუსთავის განადგურების შემდეგ მხოლოდ რუსთავის ციხის ნანგრევები გადარჩა. ციხე იყო თბილისის ირგვლივ აგებულ ციხეთა ერთ-ერთი რგოლი. თავისი არსებობის მანძილზე ციხეს ჰქონდა სამი სხვადასხვა პერიოდის ზღუდე. თავდაპირველად (V—VIII სს.) ზღუდეს ჰქონია ოთხკუთხა კოშკები, მეორეს, ე. წ. შიდა ზღუდეს, ნახევარწრიული კოშკები. შემდგომ ეს ორივე ზღუდე ერთ ზღუდედ გაუერთიანებიათ (IX—XI სს.). მესამე, ე. წ. გარე ზღუდეს გვირაბიანი კარიბჭე ჰქონია (XII—XIII სს.). ციხის აღმოსავლეთით ერთდოულად ორი ზღუდე ყოფილა. რუსთავის ციხე ერთადერთი ციხეა საქართველოში რომელშიც არის ფრესკები.\n\n==== რუსთავის ციხის ნამდვილი სახელი ====\nგასულ საუკუნეში რუსთავის ციხის ტერიტორიაზე არაქართული მოსახლეობა ცხოვროდა, რომელიც ციხეს ''რიშ-ყალას'' ეძახდა. რუსთავს რიშად მოხსენიებს ქართლის ცხოვრების სომხური თარგმანიც. რიშა ქართული რუსთავის დამახინჯებული ვარიანტია.\n\nXX საუკუნის 20-იან წლებში ციხეს კიდევ ერთი ისტორიულად გაუმართლებელი სახელი დაუმკვიდრდა — ''არიშის ციხე''. ეს სახელი მომდინარეობს პავლე ინგოროყვას გამოკვლევიდან — ''რუსთაველიანა'', რომელშიც მან რუსთავის ციხე ჰერეთის დიდებულების — არიშიანების საგვარეულო ციხედ მიიჩნია და მას არიშის ციხე უწოდა. ეს მოსაზრება თავიდანვე უარყვეს იმდროინდელმა ისტორიკოსებმა. რუსთავი ყოველთვის კახეთ-კუხეთის განუყოფელი ნაწილი იყო და არასოდეს შედიოდა ჰერეთის შემადგენლობაში. ყველა ისტორიულ წყაროში ციხე მოხსენიებულია, როგორც ''რუსთავის ციხე-ქალაქი'', ან ''რუსთავის ციხე''.\n\n=== რუსთაველთა საგვარეულო ===\nVIII საუკუნის ბოლოს საქართველოში არსებობდა ''რუვისთაველთა'' ანუ ''რუსთაველთა'' ფეოდალური საგვარეულო. ისინი ფლობდნენ კუხეთსა და რუსთავს და ამიტომაც იწოდებოდნენ რუსთაველებად. აკადემიკოსმა ზ. ალექსიზემ გამოთქვა მოსაზრება, რომ XII—XIII საუკუნეების პოეტი შოთა რუსთაველი, შესაძლოა ამ საგვარეულოს ერთ-ერთი წარმომადგენელი იყო.\n\n=== რუსთავის აღდგენა ===\n1944 წელს ისტორიული ნაქალაქარის ტერიტორიაზე დაიწყო მეტალურგიული ქარხნის მშენებლობა. თითქმის მაშინვე საფუძველი ჩაეყარა თანამედროვე ქალაქის მშენებლობას. 1945 წლის 5 ივნისს რუსთავი დაბად გამოცხადდა. 1948 წლის 26 მარტს საქართველოს სსრ გარდაბნის რაიონის დაბა რუსთავს მიენიჭა ქალაქის სტატუსი<ref></ref>. ამავე წელს დაარქვეს რუსთავის პირველ ქუჩებს სახელები. პირველ ქუჩას „ახალგაზრდა კომუნარების“ სახელი დაერქვა, მეორეს — „რუსთავის მშენებელთა“, მესამეს კი — „ბოსტან-ქალაქი“. საბჭოთა პერიოდში რუსთავი მსხვილი სამრეწველო ცენტრი იყო, მოქმედებდა მეტალურგიული, ქიმიური, მანქნათმშენებლობის, საშენ მასალათა საწარმოები. 1956 წელს აშენდა მეტალურგთა კულტურის სასახლე (მ. ნეპრინცევი), 1956-1957 წლებში აშენდა სტადიონი (დ. მელიქიშვილი). 1972 წელს დამტკიცდა გენერალური გეგმა. \n\n=== რუსთავისა და კუხეთის შესახებ ქართულ წერილობით წყაროებში დაცული ცნობები ===\n1. '''„მოქცევაჲ ქართლისაჲ“ (IX ს.)'''\n* „და მეფემან [თრდატმა] ''რუისთვის'' რუი გამოიღო და ეკლესიისა საფუძველი დადვა“.\n\n2. '''ლეონტი მროველის „მეფეთა ცხოვრება“ (XI ს.)'''<ref>”ქართლის ცხოვრების” ციტატები ამოღებულია წიგნიდან ქართლის ცხოვრება, ს. ყაუხჩიშვილის რედაქციით, ტ. I თბ., 1955</ref>.\n* ქართლოსის ცოლმა „აღაშენა ბოსტან-ქალაქი, რომელსა აწ ჰქვიან რუსთავი.“ გვ. 8.\n* ქართლოსის ცოლმა თავის შვილს „კუხოსს მისცა ბოსტან-ქალაქი, რომელსა აწ ჰქვიან რუსთავი, მისცა არაგვითგან ვიდრე ჰერეთამდე, თავადმდე მთასა კახეთისასა და მტკვარსა შუა.“ გვ. 9.\n* ალექსანდრე მაკედონელმა (ძვ.წ. IV ს.) ქართლში „პოვნა ციხე-ქალაქნი ესე ძლიერნი შუა ქართლ: წუნდა, ხერთვისი,...რუსთავი...“ გვ. 18.\n* ფარნავაზმა (ძვ.წ. III ს.) საერისთვოებად დაყო ქართლი „და გაგზავნა მეორე [პირი] კახეთსა ერისთავად, და მისცა [ტერიტორია] არაგვითგან ვიდრე ჰერეთამდე, რომელ არს კახეთი და კუხეთი.“ გვ. 24.\n* მირიანმა (IV ს.) „მისცა ძესა მისსა რევს საუფლისწულოდ კახეთი და კუხეთი, და დასუა იგი უჯარმას, რევ და ცოლი მისი სალომე.“ გვ. 70.\n* ბაქარმა (IV ს-ის II ნახ.) „მაშინღა მოიყვანნა ძმისწულნი მისნი და მისცა კუხეთი, და დასხნა რუსთავს ერისთავად.“ გვ. 131.\n* მეფე თრდატმა (IV ს-ის ბოლოს) „გამოიღო რუსთავი და აღაშენა ეკლესია.“ გვ. 137.\n\n3. '''ჯუანშერის „ცხოვრება ვახტანგ გორგასლისა“ (XI ს.)'''\n\n* V საუკუნის შუა ხანებში „მირიან და გრიგოლ იყვნეს ნათესავისაგან რევისა, მირიანისვე ძისა, და აქუნდა მათ კუხეთი, და ცხოვნდებოდეს რუსთავს ციხე-ქალაქსა. რამეთუ შემცირებულ იყვნეს ურთიერთსა კლვითა.“ გვ. 159.\n* ვახტანგ გორგასალსა (V ს.) და სპარსთა შორის გაიმართა ბრძოლა მცხეთასთან. სპარსელებმა შეიტყვეს, რომ ბერძნები მოდიოდნენ ქართველების დასახმარებლად, ამიტომ გადაწყვიტეს დაზავება. ამ მოლაპარაკების დროს „აიყარა მეფე სპარსთა, და უკუდგა რუსთავად, და გამოვიდნენ იგინი განთიად და დადგეს ველსა კალაისასა: რამეთუ ტფილისი სოფელი და კალაიცა მოოხრებულ იყო მაშინ... და შეკრბეს მასვე ველსა ორნივე მეფენი. გვ. 181.\n* ვახტანგ გორგასალის დროს (V ს-ის ბოლოს) იყო „დემეტრე, ერისთავი კახეთისა და კუხეთისა“ გვ. 185.\n* „ხოლო მცხეთას მეფემან ვახტანგ აღაშენა ეკლესია მოციქულთა სუეტი ცხოველი... და მუნ შინა დასუეს პეტრე კათალიკოსად... და დასუა ერთი ეპისკოპოსად კლარჯეთს, ეკლესიასა ახიზისასა; ერთი არტანს ერუშეთს; ...ერთი ბოლნისს; ერთი რუსთავს; ...“ გვ. 198.\n* V ს-ის ბოლოს ვახტანგ გორგასალის მიერ სპარსელთა წინააღმდეგ გამართული უკანასკნელი ბრძოლის დროს ისრით სასიკვდილოდ იქნა დაჭრილი მეფე. რის შემდეგაც „აიყარნა მუნით სპარსთა მეფე, და ჩადგა რუსთავს“. გვ. 202.\n\n4. '''„მატიანე ქართლისა“ (XI ს.)'''\n\n* 1068 წელს „მიგზავნა მოციქულად ივანე, ძე ლიპარიტისი, მეფემან ბაგრატ ძიებად მშვიდობისა. ხოლო სულტანმან შეაქცია იგი აფხაზეთად ბაგრატისა, სთხოვა ხარაჯა და უქადა მშვიდობა. ხოლო სიფიცხლისაგან ზამთრისა ვერღარა მოილოდინა და წარვიდა ქართლით. და ჩამავალმან წარუღო ტფილისი და რუსთავი, და მისცა ფადლონს განძისა პატრონისა“. გვ. 309.\n* 1069 წელს „არა დაიჭირა ბაგრატ თავისად ტფილისი, არამედ დმანისს დატევებული სითლარაბი ძებნა, შემოიყვანა ტფილისად, და მისცა მას ტფილისი. ხოლო თავისად აღიხუნა ციხენი რუსთავი, ფარცხისი ...“ გვ. 312.\n* 1073 წელს „გიორგი მეფემან ... ძესა ივანესსა ლიპარიტს მისცა ლოწობანნი ნაცვლად რუსთავისა, რომელი მიეცა კახთა“. გვ. 316.\n\n5. '''დავით აღმაშენებლის ისტორიკოსი (XII ს.)'''\n\n* 1083 წელს „მეფესა გიორგის მოეხსენა ნადირობა აჯამეთისა. არღარა ზრუნვიდეს სხუასა, არაცა ელოდა აღებასა ვეჟინისასა და კახეთისა, არამედ ლაშქართა თურქთასა, რომელ ჰყვა, მისცა ნიჭად სუჯეთი და ყოველი ქვეყანა იორის პირი კუხეთი, რომელი მოოხრდა მუნ დღეინდელად დღემდე“. გვ. 322.\n* XII ს-ის დასაწყისისთვის „ქალაქი ტფილისი, რუსთავი, სომხითი და ყოველი სამშვილდე და აგარანი თურქთა ჰქონდეს“. გვ. 331.\n* 1115 წ. „და წარიღო გიორგი ჭყონდიდელმან რუსთავიცა, მეფისა მუხრანს ყოფასა. ქრონიკონი იყო 335. რომლისათვისცა დიდად წყენა შეექმნა თურქთა და რიდობა საზამთროთა ადგილთა დგომისა“. გვ. 333.\n\n6. '''„ისტორიანი და აზმანი შარავანდედთანი“ (XIII ს.)'''<ref>”ქართლის ცხოვრების” ეს ციტატები ამოღებულია წიგნიდან ქართლის ცხოვრება, ს. ყაუხჩიშვილის რედაქციით, ტ. II თბ., 1959</ref>\n\n* გიორგი რუსის პირველი აჯანყების ჩახშობის შემდეგ (1191 წ.) „უბოძეს ამირსპასალარობა ზაქარიას მხარგრძელსა... მოუმატეს ქალაქიცა რუსთავი“. გვ. 55.\n\n7. '''ჟამთააღმწერელი (XIV ს.)'''\n\n* XIII ს-ის შუა ხანებში ოქროს ურდოს ყაენის ბერქას ქვეშევრდომი ალათემური გამოექცა საილხანოს ყაენის ჰულაგუს ჯარებს და ოქროს ურდოში მისასვლელად ბრძოლით გაიკაფა გზა შემდეგი მაშრუტით: „თათართა განვლეს ჯავახეთი და თრიალეთი, და რუსთავს მტკუარსა გავიდეს, ... განვლეს კამბეჩიანი, კახეთი, ჰერეთი ... ბალაქანი ... ღუნძეთი და მივიდეს ბერქა ყაენის წინაშე“. გვ. 252.\n\n8. '''„ახალი ქართლის ცხოვრება“ (XVIII ს.)'''\n\n* კახეთის მეფის ალექსანდრე II-ის შვილმა კონსტანტინემ თავისი კარავიდან „დაითხოვნა კახნი ... მაშინ დაპირებული ჰყვანდა ყიზილბაშის ჯარი, და შემოცვივდნენ კარავშია და უღალატა და დახოცეს. მაშინ მოკლა მამა და ძმაცა თვისი და რუსთველი.“ გვ. 383.\n\n== დემოგრაფია==\n2014 წლის მოსახლეობის აღწერის მონაცემებით ქალაქში ცხოვრობს 125 103 ადამიანი.<ref name=\"აღწერა 2014\"></ref> აქედან:\n* ქართველი 114 819 (91,8%)\n* აზერბაიჯანელი 4661 (3,7%)\n* სომეხი 1965 (1,6%)\n* რუსი 1459 (1,2%)\n* ოსი 545 (0,4%)\n* უკრაინელი 315 (0,3%)\n* ეზიდი 239 (0,2%)\n* ბერძენი 166 (0,1%)\n* სხვა 934 (0,7%)\n\nბოლო ათწლეულში როგორც საქართველოში, ასევე ქალაქ რუსთავშიც არსებითად შეიცვალა დემოგრაფიულ-სოციალური ვითარება, რაც გამოიხატებოდა მოსახლეობის რიცხოვნობის შემცირებით. მოსახლეობის ბუნებრივ და მექანიკურ მოძრაობაში გამოკვეთილი ნეგატიური ტენდენციების გამო (შობადობის შემცირება, გარემიგრაციული პროცესების ინტენსიურობა, მიგრანტთა შორის რეპროდუქტიული ასაკის მოსახლეობის მაღალი წილი და სხვა), გაიზარდა მოსახლეობის დაბერების მაჩვენებელი.\n\n\n\n== ქალაქის მმართველობა ==\n\n=== ადმინისტრაციული ერთეულები ===\nრუსთავი არის თვითმმართველი ქალაქი. ქალაქის წარმომადგენლობითი ორგანოა ქალაქის საკრებულო, ხოლო აღმასრულებელო ორგანო — მერია. ადმინისტრაციულად რუსთავი იყოფა 10 ტერიტორიულ ორგანოდ:\n#დავით აღმაშენებელის სახელობის ადმინისტრაციული ერთეული\n#ძველი რუსთავის სახელობის ადმინისტრაციული ერთეული\n#შოთა რუსთაველის სახელობის ადმინისტრაციული ერთეული\n#ჟიული შარტავას სახელობის ადმინისტრაციული ერთეული\n#გიორგი ჭყონდიდელის სახელობის ადმინისტრაციული ერთეული\n#ილია ჭავჭავაძის სახელობის ადმინისტრაციული ერთეული\n#ვახტანგ გორგასლის სახელობის ადმინისტრაციული ერთეული\n#იაკობ ცურტაველის სახელობის ადმინისტრაციული ერთეული\n#ნიკოლოზ ბარათაშვილის სახელობის ადმინისტრაციული ერთეული\n#13 ასურელი მამის სახელობის ადმინისტრაციული ერთეული\n\n=== საკრებულო ===\n\n\n== ეკონომიკა==\n250px|thumb|[[რუსთავის მეტალურგიული კომბინატი]]<center><small>[[ზვიად ავალიანი]]ს ფოტო</small></center>\nრუსთავი XX საუკუნეში საქართველოს უდიდესი სამრეწველო ცენტრი იყო თბილისის შემდეგ. ქალაქმა აღმავლობა საბჭოთა პერიოდში დაიწყო: აქ ფუნქციონირებდა 90-მდე დიდი და საშუალო საწარმო, მათ შორის: მეტალურგიული კომბინატი, აზოტის, ქიმბოჭკოს, ცემენტის, ამწემშენებელი ქარხნები, ს. ს. ლითონკონსტრუქცია და სხვა. საბჭოთა კავშირის დაშლის შემდეგ ძველი ეკონომიკური კავშირების მოშლის შედეგად მრავალი საწარმო გაკოტრების პირას დადგა. შედეგად, 90-იანი წლების ქალაქისთვის განსაკუთრებით მძიმე გამოდგა უმუშევრობისა და სიღარიბის დონის სწრაფი ზრდის გამო. 2004-2006 წლებში განხორციელდა სახელმწიფო ქონების ფართომასშტაბიანი პრივატიზაცია, რომელშიც ნაწილობრივ რუსთავის საწარმოებიც მოექცა. ქალაქის ეკონომიკა ისევ აღმავლობის გზას დაადგა.\n\nხანგრძლივი ეკონომიკური კრიზისისა და უკიდურესად მაღალი უმუშევრობის დონის გამო რუსთავში XX საუკუნის 90-იანი წლებიდან მოყოლებული მძიმე სოციალური მდგომარეობაა. გაჩერებული მსხვილი საწარმოებიდან გამოთავისუფლებული მუშა-ხელი სხვა სფეროებში დასაქმებას ვერ ახერხებს, რამაც ქალაქიდან კვალიფიცირებული მუშახელის მასიური მიგრაცია განაპირობა. დარჩენილი მოსახლეობის მნიშვნელოვანი ნაწილი ჩრდილოვანი ეკონომიკის (დაუბეგრავი/აღურიცხავი მცირე სამეწარმეო საქმიანობა) ხარჯზე ცხოვრობს.\n\n=== ტრანსპორტი ===\n250px|მინიატიურა|მეგობრობის გამზირი. <br /><center><small>[[ზვიად ავალიანი]]ს ფოტო</small></center>\nქალაქში ფუნქციონირებს, როგორც მუნიციპალური, ისე კერძო ტრანსპორტი.\n\nმუნიციპალური ტრანსპორტი:\n* ტროლეიბუსი; გაუქმდა 2009 წელს.\n* ავტობუსი;\n* სამარშრუტო ტაქსი\n* საბაგირო; ახალი რუსთავი იაღლუჯას მთას უკავშირდებოდა საბაგირო გზით, სადგურები შენარჩუნებულია.\n\nკერძო ტრანსპორტი:\n* ტაქსი\n\n=== კავშირგაბმულობა ===\nქალაქში ფუნქციონირებს ს. ს. „საქფოსტის“ და სს „საქართველოს გაერთიანებული სატელეკომუნიკაციო კომპანიის“ რუსთავის ფილიალები, შ. პ. ს. „მეტაკომი“, შ. პ. ს. „ერჯი გრუპი“; ფიჭური კავშირგაბმულობის სამი კომპანია: მაგთი, ჯეოსელი და ბილაინი.\n\n=== მეტალურგიული კომბინატი ===\n\n'''რუსთავის მეტალურგიული კომბინატი''' უდიდესი სამრეწველო ცენტრია საქართველოში. მისი აშენება გადაწყდა XX საუკუნის 40-იან წლებში. სპეციალური კომისიის მიერ სამშენებლო მოედნად შერჩეული იქნა რკინიგზის მაგისტრალურ ხაზთან მდებარე სადგურ „ველის“ ტერიტორია. მშენებლობა 1941 წლის გაზაფხულზე დაიწყო, მაგრამ მეორე მსოფლიო ომის გამო მალევე შეწყდა. 1944 წელს მისი მშენებლობა განახლდა, მაგრამ რადგანაც ძველი სამშენებლო მოედანი ვერ აკმაყოფილებდა საჭირო მოთხოვნებს, მშენებლობის გადატანა რუსთავის ველზე გადაწყდა. მშენებარე ქარხნის დირექტორად ნიკოლოზ გომელაური დაინიშნა. მშენებელთა რაოდენეობის ზრდასთან ერთად მატულობდა მოსახლეობის რიცხვი, რის შედეგადაც 1946 წლის 25 ივლისს რუსთავი დაბად გამოცხადდა და გარდაბნის რაიონს დაექვემდებარა. 1948 წელს კი — რესპუბლიკური დაქვემდებარების ქალაქად. 1950 წელს მეტალურგიულ ქარხანაში გამოადნეს პირველი ფოლადი, 1954 წელს — თუჯი და კოქსი, 1956 წელს — ამიაკი.\n\n== კულტურა ==\nრუსთავის პირველი შვიდწლიანი შერეული სკოლა გაიხსნა 1944 წელს. დაწყებით კლასში ირიცხებოდა 4 მოსწავლე, ხოლო ზედა კლასებში — 7-8. სკოლაში მუშაობდა 5 პედაგოგი. 1948 წელს დაარსდა პირველი რვაწლიანი სკოლა (დღევანდელი მე-2 საჯარო სკოლა). 1967 წლის 30 ნოემბერს გაიხსნა რუსთავის სახელმწიფო დრამატული თეატრი. 1968 წელს შეიქმნა სიმღერისა და ცეკვის სახელმწიფო ანსამბლი რუსთავი.\n\nდღეს ქალაქში 32 სახელმწიფო და 10 არასახელმწიფო ზოგადსაგანმანათლებლო სკოლაა, 5 საშუალო პროფესიული სასწავლებელი, 3 უმაღლესი სასწავლებელი. აქ ფუნქციონირებს 13 ბიბლიოთეკა, 1 თეატრი (რუსთავის თეატრი), 1 მუზეუმი (მხარეთმცოდნეობის), ფოლკლორული ანსამბლები, მათ შორის ანსამბლი „რუსთავი“. ქალაქში ყოველწლიურად ტარდება საერთაშორისო თეატრალური ფესტივალი „ოქროს ნიღაბი“, იმართება სახალხო ზეიმი „რუსთავქალაქობა“. რუსთავიდან მაუწყებლობს ქვემო ქართლის ტელერადიო კომპანია, გამოდის რამდენიმე გაზეთი.\n\n=== სახელმწიფო აკადემიური ანსამბლი „რუსთავი“ ===\n„რუსთავი“ 1968 წელს დაარსდა. მისი დაარსებიდან 35 წლის არსებობის განმავლობაში ასნამბლმა 3000-ზე მეტი კონცერტი ჩაატარა მსოფლიოს 50 ქვეყანაში და მნიშვნელოვანი ბურჯი იყო ქართული კულტურის წარმოჩენის უცხოეთში.\n\n== დაძმობილებული ქალაქები ==\nქალაქ რუსთავის დაძმობილებული და პარტნიორი ქალაქები არიან:<ref></ref>\n*  სუმგაითი, აზერბაიჯანი (1952)\n*  იჯევანი, სომხეთი (1996)\n*  კრასნოიარსკი, რუსეთი (1997)\n*  ლოძი, პოლონეთი (1998)\n*  როთერჰემი, ინგლისი, გაერთიანებული სამეფო (2001)\n*  ინეგოლი, თურქეთი (2002)\n*  განჯა, აზერბაიჯანი\n*  კირუნა, შვედეთი\n*  სანტიაგო, ფილიპინები (2014)\n*  კაუაიანი, ფილიპინები (2014)\n*  აკმენე, ლიეტუვა (2015)\n*  პანევეჟისი, ლიეტუვა (2016)\n\n== გალერეა ==\n<gallery>\nფაილი:Rustavi Church of saint Nikoloz.jpg|<center>წმინდა ნიკოლოზის ტაძარი<br /><small>ჯაბა ლაბაძის ფოტო</small></center>\nფაილი:Rustavi georgia.JPG|310px|მინიატიურა|რუსთავის შესასვლელი თბილისის მხრიდან.<br /><center><small>ზვიად ავალიანის ფოტო</small></center>\nფაილი:Megobroba avenue.JPG|310px|მინიატიურა|მეგობრობის გამზირი.<br /><center><small>ზვიად ავალიანის ფოტო</small></center>\nფაილი:Head office Rustavi Steel Works.jpg|180px|რუსთავის მეტალურგიული კომბინატი\n</gallery>\n\n== ლიტერატურა ==\n\n* პაჭიკაშვილი ნ., „რუსთავის ისტორია“, 2006\n*''ჭილაშვილი ლ.'', „ქალაქი რუსთავი“, თბილისი, 1958\n*''ლომთათიძე გ.'', „რუსთავში წარმოებული არქეოლოგიური თხრის უმნიშვნელოვანესი შედეგები“, „მასალები საქართველოსა და კავკასიის არქეოლოგიისათვის,“ ტ 1, 1955\n\n== რესურსები ინტერნეტში ==\n\n* რუსთავის ოფიციალური საიტი \n\n==შენიშვნები==\n\n\n== სქოლიო ==", "url": "https://ka.wikipedia.org/wiki/რუსთავი", "length": 21746}
{"id": "1414", "title": "ბოლნისის მუნიციპალიტეტი", "text": "'''ბოლნისის მუნიციპალიტეტი''' (ყოფ. ''ბოლნისის რაიონი'') — ადმინისტრაციულ-ტერიტორიული ერთეული აღმოსავლეთ საქართველოში, ქვემო ქართლის მხარის ცენტრალურ ნაწილში. მოიცავს ისტორიული ქვემო ქართლის ადრინდელ ფეოდალური ხანის ორ ადმინისტრაციულ-ტერიტორიულ ერთეულს: ბოლნისის ხევს (ფოლადაურის აუზი) და ქვეშის ხევს (მაშავრის ქვემო დინება).\n\n1930 წლამდე ახლანდელი ბოლნისის მუნიციპალიტეტის ტერიტორია შედიოდა ბორჩალოს მაზრაში. 1930 წლიდან გამოეყო ცალკე რაიონად. 1943 წლის 3 აპრილამდე ეწოდებოდა ლუქსემბურგის რაიონი, 1963-1966 წლებში იმდროინდელი ბოლნისის რაიონი აერთიანებდა მარნეულისა და დმანისის რაიონების ტერიტორიას. 1966 წელს გამოეყო ახლანდელი ბოლნისის მუნიციპალიტეტის საზღვრებით.\n\n2014 წლის აღწერით ბოლნისის მუნიციპალიტეტის მოსახლეობა შეადგენს 53 590 კაცს. მოსახლეობის სიმჭიდროვეა 98 კაცი კმ²-ზე, რაც ქვეყნის საშუალო მაჩვენებელს (67 კაცი/კმ²) საკმაოდ აღემატება. მუნიციპალიტეტში 49 დასახლებული პუნქტია, მათ შორის 1 ქალაქია. ქალაქის მოსახლეობა შეადგენს 12 700 ადამიანს.<ref name=\"usaid\" />\n\nმუნიციპალიტეტის ძირითად შემოსავლებს უზრუნველყოფს სოფლის მეურნეობა, მრეწველობა (მადნეულის სამთო-გამამდიდრებელი კომბინატი, კვარციტის საწარმო, ღვინის ქარხნები), მცირე მეწარმეობა (ვაჭრობა, საყოფაცხოვრებო მომსახურება) და საჯარო სამსახურები. მუნიციპალიტეტს ეკონომიკური განვითარების გეგმის პრიორიტეტებია: სოფლის მეურნეობა, სოფლის მეურნეობის პროდუქტების გადამამუშავებელი მრეწველობა, ასევე ქვის მოპოვება-დამუშავების გაფართოება და ტურიზმის განვითარება. მუნიციპალიტეტში ოთხი ძირითადი ფერმერული მეურნეობაა განვითარებული: მეცხოველეობა, მებოსტნეობა, მემარცვლეობა და მევენახეობა.<ref name=\"usaid\" />\n\n== გეოგრაფია ==\nბოლნისის მუნიციპალიტეტს აღმოსავლეთით საზღვრავს მარნეულის მუნიციპალიტეტი, დასავლეთით ესაზღვრება დმანისის მუნიციპალიტეტი, ჩრდილოეთით ისაზღვრება თეთრიწყაროს მუნიციპალიტეტით, ხოლო სამხრეთით სომხეთის რესპუბლიკით. მუნიციპალიტეტის ფართობია — 804,2 კმ².\n\nტერიტორიის ძირითადი ნაწილი ვაკეებითაა წარმოდგენილი, ხოლო ჩრდილოეთი კიდე — გორაკ-ბორცვიან მთისწინეთით. ვაკე ტერიტორიაზე ჩამოყალიბებულია მშრალი სუბტროპიკული სტეპური ჰავა, ზომიერად ცივი ზამთრით და ცხელი ზაფხულით; ხოლო მთისწინეთში განვითარებულია ზომიერად ნოტიო ჰავა, ზომიერად ცივი ზამთრით და ხანგრძლივი ზაფხულით. საშუალო წლიური ტემპერატურა ბოლნისში 12&nbsp;°C შეადგენს.\n\nწლის ყველაზე ცივი თვის, იანვრის საშუალო ტემპერატურაა 0,3&nbsp;°C, ხოლო ყველაზე თბილი თვის, აგვისტოსი — 23,3&nbsp;°C. ნალექების რაოდენობა წელიწადში შეადგენს 572 მილიმეტრს, ნალექების მაქსიმუმი მაისში ფიქსიდება (86 მმ), ხოლო მინიმუმი — დეკემბერში (21 მმ).<ref name=\"usaid\" />\n\nბოლნისის მუნიციპალიტეტის დიდი მდინარეებია ხრამი და მაშავერა. ადმინისტრაციული ერთეულის ტერიტორიაზე ასევე არის რამდენიმე ბუნებრივი და ხელოვნური ტბა.<ref name=\"usaid\"></ref>\n\n=== რელიეფი ===\nმუნიციპალიტეტის ტერიტორიის სამხრეთ ნაწილში შემოდის ლოქის ქედის ჩრდილოეთ კალთა. ლოქის ქედი მცირე კავკასიონის მთათა სისტემაში შედის. მისი ოროგრაფიული აღნაგობა გარდიგარდმო ხეობების სიმრავლით ხასიათდება. აგებულია იურული და ცარცული ასაკის კირქვებით, ქვიშაქვებით და ვულკანოგენური წყებებით, ასევე პალეოზოური გრანიტოიდებითა და მიოცენის გრანოდიორიტული ინტრუზიებით. ლოქის ქედზე ფართოდ ვხვდებით სტრუქტურულ, ეროზიულ და დენუდაციური რელიეფის ფორმებს.\nthumb|right|ბოლნისის რაიონის მიწათსარგებლობის გეგმა\nმუნიციპალიტეტის ჩრდილოეთით მდინარეების მაშავერასა და ხრამის შუამდინარეთში გაწოლილია დისველის პლატო (ზომები 19X3 კმ). იგი ქვემო ქართლის პლატოს შემადგენელი ნაწილია და წარმოადგენს მის სამხრეთ ნაწილს. დისველის პლატო ორმხრივადაა დახრილი აღმოსავლეთისაკენ  და ჩრდილოეთისაკენ. აღმოსავლეთით პლატოს სიმაღლე 500 მ-ს უდრის, ხოლო დასავლეთ მხარეზე 800-850 მ-ს. დისველის პლატოს სამხრეთი კიდე შემოსაზღვრულია შინდლარის მასივით. ციცაბოდ სწყდება ქვემო ქართლის ვაკისა და აგრეთვე მდინარე მაშავერას ხეობისაკენ. დამახასიათებელია თითქმის ჰორიზონტალური რელიეფი.<ref name=\"Mar\"></ref>\n\nმუნიციპალიტეტის დასავლეთ ნაწილში იჭრება ჯავახეთის ზეგნის აღმოსავლეთ კალთა.\n\nბოლნისის მუნიციპალიტეტის ტერიტორიის უდიდესი ნაწილი უკავია ქვემო ქართლის ალუვიურ ვაკეს, რომელიც შეადგენს მტკვარ-არაქსის დაბლობის ჩრდილოეთ-დასავლეთ ნაწილს და განვითარებულია მთათაშორის ტექტონიკურ დეპრესიაში. ქვემო ქართლის ვაკე აგებულია ახალგაზრდა კონტინენტური ალუვიური და დელუვიურ-პროლუვიური ნალექებით, საფუძვლად კი უდევს სარმატული ასაკის დისლოცირებული ნალექები.<ref name=\"Mar\" />\n\n=== შიგა წყლები ===\nბოლნისის მუნიციპალიტეტის ტერიტორია შიდა წყლებით მდიდარია.\n\nჩრდილოეთში თეთრიწყაროს მუნიციპალიტეტის საზღვართან დიდ მანძილზე მიედინება მდინარე ხრამი, რომელიც წარმოადგენს მტკვრის მარჯვენა შენაკადს. ხრამის ხეობა ბოლნისის მუნიციპალიტეტს განყობს თეთრიწყაროს მუნიციპალიტეტისაგან. მდინარე ხრამი საზრდოობს თოვლის, წვიმის და მიწისქვეშა წყლით. რაიონის ფარგლებში ხრამის შენაკადებიდან მნიშვნელოვანია მდინარე საღზაღანისწყალი (უერთდება მარჯვნიდან).\n\nმუნიციპალიტეტის უმნიშვნელოვანესი მდინარეა მაშავერა, რომელიც აქ დმანისის მუნიციპალიტეტიდან შემოედინება. მაშავერა მუნიციპალიტეტის ფარგლებში მიედინება სოფელ ბალიჭიდან დაახლ. სოფელ ქვემო ქოშაქილისამდე. მაშავერა იკვებება თოვლის, წვიმის და მიწისქვეშა წყლით. იგი ხრამის მარჯვენა შენაკადია. მაშავერას ხეობა ამოვსებულია თიხნარებითა და რიყნარებით, ამიტომაც მას ბრტყელი და დატერასებული ფსკერი ახასიათებს. მაშავერას ხეობაში ტერასები კარგადაა გამოხატული ბოლნისთან, სადაც ხეობის ბრტყელი ფსკერის სიგანე 2-3 კმ აღწევს. მაშავერას ხეობაში ჩამოწოლილია ასევე ლავური ღვარები.<ref name=\"Mar\" /> მუნიციპალიტეტის ფარგლებში მაშავერას მთავარი შენაკადებია: ბოლნისისწყალი და ტალავრისწყალი.\n\nბოლნისისწყალი (სიგრძე 42 კმ) ზღვის დონიდან 1670 მ-ზე იწყება და მის სათავედ ლოქის ქედი გვევლინება. ბოლნისისწყლის ხეობა მის შუა და ზემო ნაწილში ტყიანია, ამასთანავე იგი შედარებით ფართოცაა. საზრდოობს თოვლის, წვიმის და მიწისქვეშა წყლით. საშუალო წლიური ხარჯი 1,52 მ³/წმ. ბოლნისისწყლის მთავარი შენაკადებია: ლოქისწყალი (მარცხ.) და ახქერფისწყალი (მარჯვ.).\n\nმდინარე ტალავრისწყალი (სიგრძე 21,7 კმ) იწყება ზღვის დონიდან 1323 მ-ზე. ტალავრისწყალი მაშავერას მარჯვნიდან უერთდება სოფელ იმირასანის ახლოს. საზრდოობს თოვლის, წვიმის და მიწისქვეშა წყლით. ზაფხულის პერიოდში იგი ხშირად შრება ხოლმე. მდინარის შუა და ზემო წელში ხეობა ტყიანია. სოფელ ფახრალოდან ტალავრისწყალი ვაკეზე გამოდის და რამდენადმე ფართო კალაპოტით ხასიათდება.\n\nმუნიციპალიტეტის ფარგლებში მაშავერა იერთებს ასევე მდინარეებს მამუთლისხევს და ბალიჭისწყალს. ბოლნისის მუნიციპალიტეტში არის ასევე სამკურნალო სუფრის მინერალური წყარო „ბოლნისი“.\n\nმუნიციპალიტეტში არის რამდენიმე ბუნებრივი და ხელოვნური ტბაც.\n\n=== ჰავა ===\nბოლნისის მუნიციპალიტეტის ტერიტორიაზე გამოიყოფა ჰავის ორი ძირითადი ტიპი: 1) მშრალი სუბტროპიკული სტეპური ჰავა ზომიერად ცივი ზამთრით და ცხელი ზაფხულით და 2) ზომიერად ნოტიო ჰავა, ზომიერად ცივი ზამთრით და ხანგრძლივი ზაფხულით.\n\nვაკე ტერიტორიაზე ჩამოყალიბებულია ზომიერად თბილი სტეპების ჰავა, იცის ზომიერად ცივი ზამთარი და ცხელი ზაფხული. საშუალო წლიური ტემპერატურაა 12 °C, აბსოლუტურ მაქსიმუმი 40 °C. ნალექები 400-500 მმ წელიწადში.\n\nმთისწინეთებზე განვითარებულია ზომიერად ნოტიო ჰავა, იცის ზომიერად ცივი ზამთარი (3-5 °C) და ცხელი ზაფხული (23-28 °C). ქალაქ ბოლნისში (ზღვის დონიდან 560 მ-ზე) საშუალო წლიური ტემპერატურაა 12 °C, იანვრის 0,3 °C ნალექები 572 მმ წელიწადში. ნალექების მაქსიმუმი მაისშია (86 მმ) ხოლო მინიმუმი დეკემბერში (21 მმ).\n\n=== ნიადაგები ===\nბოლნისის მუნიციპალიტეტის მთისწინეთის ზონაში განვითარებულია ტყის ყავისფერი ნიადაგები, თიხნარებსა და მერგელების გამოფიტვის პროდუქტებზე ტყის ყომრალი ნიადაგია განვითარებული. ლოქის ქედის ჩრდილოეთ კალთაზე გვხვდება გაეწრებული ტყის ყომრალი ნიადაგი. ვაკე ტერიტორიაზე გაბატონებულია წაბლა და დამლაშებული ნიადაგები.\n\nდიდი ფართობი უჭირავს ასევე მუქ წაბლა კარბონატულ ნიადაგებს. მდინარეთა გასწვრივ განვითარებულია ალუვიურ-კარბონატული ნიადაგი.\n\n=== ლანდშაფტები ===\nბოლნისის მუნიციპალიტეტის ტერიტორიაზე ჩამოყალიბებულია ლანდშაფტის შემდეგი სახეები:\n# უროიან-ვაციწვერიანი და ჯაგეკლიანი სტეპური ვაკე წაბლა და დამლაშებული ნიადაგებით;\n# ბორცვიან-სერებიანი მთისწინეთი ტყის ყავისფერი და ყომრალი ნიადაგებით;\n# ფართოფოთლოვანი ტყეები ტყის ყომრალი ნიადაგებით;\n# დაბალი მთები მუხნარ-რცხილნარითა და ტყის ყომრალი ნიადაგებით;\n# ჭალის ანუ ტუგაის ტყე ალუვიურ-კარბონატული ნიადაგებით.\n\n=== ფლორა და ფაუნა ===\n\n==== ფლორა ====\nტყესა და ბუჩქნარს უკავია ტერიტორიის 50%. ვაკე ტერიტორიაზე ძირითადი მცენარეებია იონჯა, ურო, კუტი ბალახი, წიწმა ტასელი, ფარსმანდუკი და სხვ. მეორეული უროიანი ველი უმთავრესად კალთებს აკრავს და ყველაზე მეტად ქალაქ ბოლნისის მიდამოებშია გამოხატული. შემაღლებულ ადგილებში გვხვდება უროიან-ვაციწვერიანი დაჯგუფებები.\n\nზღვის დონიდან 750-900 მ სიმაღლეზე დიდ ფართობზე გავრცელებულია ძეძვი, შავჯაგა და ქართული ნუში. ნატყევარ ადგილებში ძეძვთან ერთად იზრდება ჯაგრცხილა, ქართული მუხა, კუნელი, ნეკერჩხალი და კვრინჩხი.\n\nლოქის ქედზე გავრცელებულია ფართოფოთლოვანი ტყეები. ჭარბობს მუხა, რცხილა და წიფელი. ზედა კალთებზეა წიფლნარი, ქვედაზე კი მუხნარი. მდინარეების ხრამისა და მაშავერას ხეობებში ხარობს აკაკი, თელა, ნეკერჩხალი და სხვ. მდინარეთა სანაპიროებზე ჩამოყალიბებულია ჭალის ტყეები, სადაც ძირითადად იზრდება ტირიფი, თელა, ჭალის მუხა, ვერხვი და წნორი.\n\n==== ფაუნა ====\nმუნიციპალიტეტში გავრცელებულია ველისა და ტყის ცხოველები. ვაკეზე ბინადრობს ზღარბი, თხუნელა, კურდღელი, სტეპის თაგვი; ტყეებში გვხვდება გარეული ღორი, მგელი, ტურა, კვერნა, მელა, შველი; მდინარეთა ხეობებშია წავი.\n\nორნითოფაუნა უხვადაა წარმოდგენილი, აღსანიშნავია კაჭკაჭი, ყარყატი, ყვავი, შოშია, მწყერი, ჩიტბატონა, გნოლი, კაკაბი, ტყის ქათამი და გარეული ინდაური (ეს უკანასკნელი მცირე რაოდენობითაა მთელ საქართველოში).\n\nმუნიციპალიტეტში ბევრია ქვეწარმავალი. არის გველი (მ.შ. ანკარასებრთა ოჯახში შემავალი სახეობები), ხვლიკი, კუ და სხვ.\nმდინარეები მდიდარია თევზით (მურწა, კალმახი, ხრამული, ლოქო, კობრი, გველანა, ჭანარი და ა.შ.\n\n== მოსახლეობა ==\nმოსახლეობის რიცხოვნობა — 53 590 კაცი; სიმჭიდროვე — 66 კაცი კვ. კმ-ზე. მუნიციპალიტეტში 49 დასახლებული პუნქტია: 1 ქალაქი, 2 დაბა და 46 სოფელი. დიდი სოფლებია: ტალავერი 6,9 ათასი მოსახლე, ქვემო ბოლნისი — 6,7 ათასი.\n\nბოლნისის მუნიციპალიტეტის მოსახლეობის უმრავლესობას 63,38 %-ით აზერბაიჯანელები შეადგენენ, 30,91 % – ქართველები, 5,02 % – სომხები.\n\n===აღწერის მონაცემები===\n\n\n== მმართველობა ==\n\n=== ადმინისტრაციული ერთეულები ===\nმუნიციპალიტეტის წარმომადგენლობითი ორგანოა მუნიციპალიტეტის საკრებულო. მუნიციპალიტეტის ადმინისტრაციულ-ტერიტორიული ერთეულებია:<ref>ბოლნისის მუნიციპალიტეტის საკრებულოს დადგენილება №26 ბოლნისის მუნიციპალიტეტის ტერიტორიული ორგანოების შექმნისა და საზღვრების დადგენის შესახებ</ref>\n\n* ქალაქი (1) — ბოლნისი\n* თემები (11) — თამარისი, კაზრეთი, აკაურთა, ბოლნისი, დარბაზი, მამხუტი, ნახიდური, რატევანი, ტალავერი, ქვეში, რაჭისუბანი.\n* სოფელი (3) — ტანძია, ქვემო ბოლნისი, დისველი.\n\n=== საკრებულო ===\n\n\n===სიმბოლიკა===\n====დროშა====\n\nბოლნისის დროშა არის მართკუთხა მეწამული ფერის ქსოვილი, რომლის ცენტრში მდებარეობს წრეში ჩასმული ბოლნური ჯვარი, ზომით დროშის სიმაღლის 2:3. დროშის პროპორცია არის 2:3.<ref name=\"bolsimb\">საქართველოს გერბების აღწერილობა, ბოლნისი.</ref>\n\n====გერბი====\n\nბოლნისის გერბის მეწამულ ფონზე ჩასმულია ვერცხლის წრეში ვერცხლისვე ბოლნური ჯვარი, გერბის ზედა ნაწილში მოთავსებულია ქართული ქალაქური გვირგვინი, ხოლო გერბის ქვედა ნაწილში მრგვლოვანი დამწერლობით დატანილია გერბის დევიზი - '''ბოლნისი'''.<ref name=\"bolsimb\"/>\n\n== ეკონომიკა ==\nწამყვანი დარგია სოფლის მეურნეობა, მათ შორის მევენახეობა, მებოსტნეობა, მეცხოველეობა. მნიშვნელოვანი საწარმოებია მადნეულის სამთო-გამამდიდრებელი კომბინატი, ღვინის ქარხანა. მუნიციპალიტეტის ტერიტორიაზე გადის თბილისი-ერევნის მაგისტრალი. მთავარი წიაღისეული სიმდიდრეა ბარიტი, ტუფი. მადნეულის პოლიმეტალების საბადო.\n\n== კულტურა ==\nმუნიციპალიტეტში 57 სახელმწიფო ზოგადსაგანმანათლებლო სკოლაა, 1 საშუალო პროფესიული სასწავლებელი, 33 ბიბლიოთეკა, 1 თეატრი (სულხან-საბა ორბელიანის სახელობის სახალხო) და 1 მუზეუმი (მხარეთმცოდნეობის). ბოლნისიდან მაუწყებლობს ტელერადიო კომპანია MW.\n\n== ხუროთმოძღვრული ძეგლები ==\nბოლნისის მუნიციპალიტეტის ტერიტორიაზე მდებარეობს 120-ზე მეტი ისტორიულ არქიტექტურული ძეგლი, რაც კიდევ ერთხელ მოწმობს იმას, თუ რაოდენ მნიშვნელოვან პუნქტს წარმოადგენდა წინათ ბოლნისი. აქაურ მიწებზე არის სხვადასხვა საუკუნის ეკლესიები და ციხესიმაგრეები. ყველაზე მნიშვნელოვანია ბოლნისის სიონი, სამნავიანი ბაზილიკის ტიპის ნაგებობა სოფელ ბოლნისში. ერთ-ერთი შესასვლელის თავზე მოთავსებული წარწერის მიხედვით აშენებულია 478-493 წწ. ბოლნისის სიონის წარწერები – ქართული დამწერლობის უძველესი ნიმუშთაგანია. ბოლნისის სიონში პირველად ქართულ არქიტექტურაში გვხვდება რელიეფური სკულპტურული გამოსახულებანი (ხარის თავი, სხვადასხვა ფრინველი და ცხოველი).\n\nაღსანიშნავია ასევე წუღრუღაშენის მონასტერი (1213-1222 წწ), რომელიც მდინარე ბოლნისისწყლის ნაპირზე მდებარეობს.\n\nმუნიციპალიტეტში მდებარეობს ვანათის ტაძარი, რომელიც ძლიერ დანგრეულია. აშენებულია V-VI სს. შედგება სამი მარტივი წაგრძელებული დარბაზისაგან. საყურადღებოა აკაურთის ეკლესიაც. მნიშვნელოვანია აგრეთვე ხუროთმოძღვრული ძეგლი აკვანების ეკლესია (აგებულია VI-VII სს.), რომელსაც სამხრეთიდან ეგვტერი აქვს მიშენებული.\n\nსოფელ ტანძიაში შემონახულია ორი ეკლესია და სასახლის ნანგრევები. ერთი ეკლესია აუგია პაპუნა ორბელიანს 1670 წელს, ხოლო მეორე მდივანბეგ ვახტანგ ორბელიანს 1683 წელს.\n\nქალაქ ბოლნისის ჩრდილოეთით არის ნასოფლარი ყორანთა, რომელიც პირველად წყაროებში იხსენიება 1393 წელს. მთის წვერზე დგას ეკლესია.\n\nციხესიმაგრებიდან მნიშვნელოვანია ქვეშის ციხე, ქოლაგირის ციხე, ბერდიკის ციხე.\n\n== ლიტერატურა ==\n\n* უკლება დ., აღმოსავლეთ საქართველოს მთიანი მხარეების ლანდშაფტები და ფიზიკურ-გეოგრაფიული რაიონები, თბ., 1974.\n\n==რესურსები ინტერნეტში==\n* ბოლნისის მუნიციპალიტეტი ქვემო ქართლის მხარის საიტზე \n* გაზეთი ბოლნისი \n\n==სქოლიო==\n\n\n\n\n\n*", "url": "https://ka.wikipedia.org/wiki/ბოლნისის_მუნიციპალიტეტი", "length": 13017}
{"id": "1415", "title": "გიორგი II (აფხაზთა მეფე)", "text": "'''გიორგი II''' — აფხაზთა (დასავლეთ საქართველოს) მეფე 922-957 წლებში, კონსტანტინე III-ის ძე. \n\nმეფობის პირველ წლებში სამეფო ტახტს ნახევარძმა ბაგრატი ეცილებოდა. გიორგი II-ის ხელისუფლება მხოლოდ ბაგრატის გარდაცვალების შემდეგ განმტკიცდა. მის სამეფოში შედიოდა ქართლი, რომლის ერისთავადაც თავისი უფროსი შვილი კონსტანტინე დაინიშნა. ქართლის აზნაურების მხარდაჭერით კონსტანტინე, რომელსაც გამეფება სურდა, მამას აუჯანყდა. გიორგი II-მ აჯანყება ჩააქრო, კონსტანტინე სიკვდილით დასაჯა და ქართლის ერისთავად თავისი მეორე ძე ლეონი (შემდეგში მეფე ლეონ III) დასვა. გიორგი II-ის დროს აფხაზთა სამეფომ პოლიტიკურ ძლიერების მწვერვალს მიაღწია. X საუკუნის 20-იან წლებში გიორგი II კახეთში შეიჭრა და შეიპყრო ქორეპისკოპოსი კვირიკე II, რომელმაც ცნო აფხაზთა მეფის უფლებანი კახეთზე. გიორგი II-მ კვირიკე II გაათავისუფლა. შემდეგში გიორგი II-ის გაძლიერების მოწინააღმდეგე ქართლისა და კახეთის აზნაურთს დახმარებით კვირიკე II-მ დაიბრუნა კახეთი. 957 გიორგი II-მ კახეთის დასაპყრობად ლაშქარი გაგზავნა თავისი შვილის ლეონის წინამძღოლობით, მაგრამ გიორგი II გარდაიცვალა და ლეონი და კვირიკე დაზავდნენ. კვირიკემ ცნო აფხაზთა მეფის სიუზერენობა. გიორგი II-ის გავლენა ვრცელდებოდა ტაოკლარჯეთში და საქართველოს ფარგლებს გარეთაც. გიორგი II-ის ასული  გურანდუხტი გურგენ მეფეთა მეფის მეუღლე იყო; გიორგი II-ის აქტიური ხელშეწყობით X საუკუნის II ნახევარში ალანთა ქვეყანაში ქრისტიანობა სახელმწიფო რელიგიად გამოცხადდა. ნაყოფიერად მოღვაწეობდა იგი კულტურის სფეროშიც. ქართული წყარო მას ეკლესიათა ამშენებელს უწოდებს. გიორგი II-მ დააარსა ჭყონდიდის (მარტვილის) საეპისკოპოსო კათედრა.\n\n==საისტორიო წყაროები==\nაბხაზთ მეფეთა ქრონიკაში ვკითხულობთ:\n\n\nმარტვილის ტაძრის წარწერა რომელიც მოჰყავს ბროსეს თავის Voyage-ში (Rap. VII, 12):\n\nმოშორებით ზევით:\n\n\n==ლიტერატურა==\n* ''ლორთქიფანიძე მ.'', ფეოდალური საქართველოს პოლიტიკური გაერთიანება (IX-X სს.), თბ., 1963;\n* ''Анчабадзе З. В.'', Из истории средневековой Абхазии (VI-XVII вв.), Сух., 1959;\n\n\n\n\n\n\n\n\n\nკატეგორია:აფხაზეთის მმართველები\nკატეგორია:აფხაზთა სამეფოს მეფეები\nკატეგორია:გარდაცვლილი 957", "url": "https://ka.wikipedia.org/wiki/გიორგი_II_(აფხაზთა_მეფე)", "length": 1960}
{"id": "1416", "title": "გარდაბნის მუნიციპალიტეტი", "text": "'''გარდაბნის მუნიციპალიტეტი''' (ყოფ. ''გარდაბნის რაიონი'') — ადმინისტრაციულ-ტერიტორიული ერთეული აღმოსავლეთ საქართველოში, ქვემო ქართლის მხარის აღმოსავლეთ ნაწილში. 1917 წლამდე ახლანდელი გარდაბნის მუნიციპალიტეტის ტერიტორია შედიოდა თბილისის გუბერნიის თბილისის მაზრაში, 1921 წლის საქართველოს სსრ ადმინისტრაციულ-ტერიტორიული დაყოფით თბილისის მაზრაშია, 1938 წელს გამოეყო თბილისის ოლქს ყარაიის რაიონის სახელწოდებით. 1947 წლის 18 მარტიდან ეწოდა გარდაბნის რაიონი. ამჟამად მუნიციპალიტეტი. გარდაბნის მუნიციპალიტეტის ადმინისტრაციული ცენტრია ქალაქი გარდაბანი.\n\n==გეოგრაფია==\nგარდაბნის მუნიციპალიტეტს სამხრეთით ესაზღვრება აზერბაიჯანი, ჩრდილოეთით მცხეთის და თბილისის მუნიციპალიტეტები, აღმოსავლეთით საგარეჯოს, დასავლეთით თეთრიწყაროსა და მარნეულის მუნიციპალიტეტები. გარდაბნის მუნიციპალიტეტის ფართობია 1304,1 კმ².<ref name=\"usaid\" /><ref></ref>\n\n=== რელიეფი ===\nგარდაბნის მუნიციპალიტეტის ჩრდილოეთი და ჩრდილოეთ-დასავლეთი ნაწილი უჭირავს მთებს, სამხრეთ და სამხრეთ-აღმოსავლეთი ვაკეებსა და ზეგანს. ჩრდილოეთ ნაწილში მდებარეობს მეოტურ-პონტური ასაკის კონგლომერატებით, ქვიშაქვებით, თიხებითა და ქვიშებით აგებული იალნოს ქედი (მთა იალნო 1881 მ), დასავლეთით და ჩრდილო-დასავლეთით — ინტენსიურად დანაოჭებული პალეოგენური ასაკის ვულკანოგენური და დანალექი (თიხები და ქვიშაქვები) ქანებით აგებული თრიალეთის ქედის აღმოსავლეთი დაბოლოების განტოტებები — კოჯორ-საყარაულოს, მთაწმინდის, თაბორის, თელეთის ქედები და მათ შორის მოქცეული ხეობები.\n\nიალნოს ქედის სამხრეთ კალთის გასწვრივ გადაჭიმულია ზედაეოცენურ-ქვედამიოცენური ასაკის თაბაშირიანი თიხებითა და ქვიშაქვებით აგებული სამგორის ტალღობრივი ვაკე, რომელიც აღმოსავლეთით ერწყმის ივრის ზეგანს, სამხრეთ-აღმოსავლეთით — გარდაბნის ვაკეს. ზეგანზე სარმატული ქვიშებითა და კონგლომერატებით აგებული მონოკლინური სერები და მათ შორის მოქცეული გასწვრივი ვაკე-ტაფობები ჭარბობს. გარდაბნის ვაკე ალუვიურ-დელუვიური ნალექებით აგებული ტერასული ვაკეა. მტკვრის მარჯვენა მხარეს, თელეთის ქედსა და იაღლუჯის მაღლობს შორის მდებარეობს კუმისის ტაფობი. მთავარი მწვერვალებია: კურსიკაანთგრდილი (1405 მ), საღანძილე (1337 მ).\n\nგარდაბნის მუნიციპალიტეტის უმთავრესი წიაღისეულია: ნავთობი (ნორიო, მარტყოფი, ახალი სამგორი, სართიჭალა), გაჯის ნედლეული (ახალი სამგორი). ბევრია სამშენებლო მასალა: ანდეზიტ-ბაზალტები (თელეთის ქედი), ტუფოგენური ქვიშაქვები (წავკისისწყლის ხეობა), კერამიკული თიხები და სხვა.\n\n=== შიგა წყლები ===\nგარდაბანის მუნიციპალიტეტის საზღვართან ჩამოედინება მდინარე მტკვარი, ხოლო ტერიტორიის შიდა ნაწილში ძირითადად პერიოდული ხასიათის მდინარეები გვხვდება, ესენია: ლოჭინი, არხაშენი, ნაგუბი, ხევძმარი, ორხევი, ნავთისხევი და სხვა.<ref name=\"usaid\" /> ჩრდილოეთში აღსანიშნავია მდინარე ლოჭინი (სიგრძე 30 კმ), რომელიც იქმნება ნორიოსხევისა და მარტყოფისხევის შეერთებით. სათავე აქვს იალნოს ქედის სამხრეთ კალთაზე ზღვის დონიდან 1085 მ-ზე. საზრდოობს თოვლით, წვიმით და მიწისქვეშა წყლით. წყალდიდობა იცის გაზაფხულზე, წყალმცირობა კი ზამთარში. იგი მდინარე მტკვრის შენაკადია. გამოყენებულია სარწყავად.\n\nმარნეულის მუნიციპალიტეტის საზღვართან დიდ მანძილზე ჩამოედინება მდინარე მტკვარი.\n\nმუნიციპალიტეტში აღსანიშნავია ასევე მდინარე არხაშენი, რომელიც სათავეს იღებს ამავე სახელწოდების ქედზე და ჩაედინება ჯანდარის ტბაში. აღსანიშნავია ასევე პერიოდული ხასიათის მდინარე ნაგუბი, რომელიც კუმისის ტაფობში მდებარეობს. სხვა პერიოდული მდინარეებიდან მნიშვნელოვანია ხევძმარი, ორხევი და ნავთისხევი.\n\nიაღლუჯის მაღლობსა და წალასყურის ვაკეს შორის მდებარეობს კუმისის ტბა. საზრდოობს წვიმის წყლითა და მცირე ნაკადულებით. მტკვრის მარცხენა მხარეს საკმაოდ მოზრდილ ტაფობში მდებარეობს ჯანდარის ტბა, რომელიც თბილისის სამხრეთ-აღმოსავლეთით მდებარეობს და 50 კმ-ით არის მოშორებული ქალაქს. ტბის ნაპირები თხელია, მერე თანდათან ეშვება შიგნით და შუაგულში სიღრმე 8 მ-ს აღწევს. სანაპიროები დაფარულია ხშირი ლელითა და ლერწმით.\n\nმუნიციპალიტეტის ტერიტორიას კვეთს ასევე სამგორის ზემო და ქვემო მაგისტრალური სარწყავი არხები.\n\n=== ჰავა ===\nგარდაბნის მუნიციპალიტეტის ტერიტორია მიეკუთვნება ზომიერად ნოტიო სუბტროპიკული ჰავის ოლქს. ბარში ზომიერად თბილი ველის ჰავაა, ცხელი ზაფხულით, მთაში კი ზომიერად ნოტიო ჰავაა, ზომიერად ცივი ზამთრითა და ხანგრძლივი თბილი ზაფხულით. საშუალო წლიური ტემპერატურა 13&nbsp;°C-იდან 6&nbsp;°C-მდე მერყეობს ზონალობის მიხედვით. წლის ყველაზე ცივი თვის, იანვრის საშუალო ტემპერატურა 0,3&nbsp;°C-იდან-5&nbsp;°C-მდეა, ხოლო ყველაზე თბილი თვის, ივლისის 25 °C-იდან 11 °C-მდე. ნალექების საშუალო წლიური მოცულობა 420 მმ-მდეა.<ref name=\"usaid\"></ref>\n\nგარდაბნის ვაკეზე მშრალი სუბტროპიკული ჰავაა, საშუალო წლიური ტემპერატურაა 12,9 °C, ნალექები 422 მმ წელიწადში. სამგორის ვაკეზე ჰავა ზომიერად ნოტიოა.\n\n=== ნიადაგები ===\nგარდაბნის ვაკეზე ჩამოყალიბებულია სხვადასხვა სახის წაბლა ნიადაგი. ტაფობებში გვხვდება დამლაშებული და ბიცობიანი ნიადაგი, მდინარე მტკვრის გასწვრივ კი არის ალუვიური ნიადაგები.\n\nსამგორის ვაკეზე ჭარბობს რუხი ყავისფერი ნიადაგები. განვითარებულია ასევე შავმიწისებრი და ბიცობიანი ნიადაგები. გარდაბნის მუნიციპალიტეტის მთისწინეთებში ტყის ყავისფერი და მდელოს ყავისფერი ნიადაგებია. ქედების თხემები და მწვერვალები მეორეული მთის მდელოს ნიადაგებს უჭირავს. ტბისპირა ზოლში გვხვდება ჭაობისა და მლაშობის ნიადაგები.\n\n=== ლანდშაფტები ===\nგარდაბნის მუნიციპალიტეტის ტერიტორიაზე გამოიყოფა ლანდშაფტის შემდეგი სახეები:\n# ტერასული ვაკე ჯაგ-ეკლიანი ვაციწვერიან უროიანი და ავშნიან ნაირბალახოვანი მცენარეულობით წაბლა, ყავისფერ, დამლაშებულ და გაჯიან ნიადაგებზე;\n# ბორცვიანი ვაკე ჯაგრცხილნარით და ჯაგეკლიან სტეპური მცენარეულობით, წაბლა, შავმიწა და ტყის ყავისფერ ნიადაგებზე;\n# ნახევარუდაბნოს მშრალი სტეპური (ვაკეებზე, ზეგნებზე) ლანდშაფტი;\n# მთა ტყისა და მთა მდელოს ლანდშაფტი ტყის ყავისფერ ნიადაგებზე.\n\n===ფლორა და ფაუნა===\n\n==== ფლორა ====\nტერიტორიის 15 % ტყესა და ბუჩქნარს უკავია. უდიდესი ნაწილი შემოსილია უროიან-ვაციწვერიანი და ჯაგ-ეკლიანი სტეპებით, უფრო მცირე ფართობი უჭირავს ჭალის ტყეებს, ხოლო კიდევ უფრო მცირე ჰემიქსელურ მეჩხერ ტყეებს.\n\nაქ ფართოდაა შვრიელა და თივაქასრა. კუმისის ტაფობში ხარობს ხურხუმო, ჩოღანო, მხოხავი ჯანგა, ხვარხვარა, ავშანი, შორაქანი, ჩარანი და ყარღანი. მთისწინეთში ძირითადად გვხვდება შავჯაგა, გრაკლა, ღვია, კუნელი, ძეძვი და კვრინჩხი. ტერიტორიის ერთი ნაწილი ტყეებს უჭირავს. ტყეები შემორჩენილია ლილოსა და საცხენისის მიდამოებში, მდინარე საცხენისის გაყოლებით სოფელ ახალსოფლამდე არის გამეჩხრებული ტყეები, რომელშიც მუხნარია გაბატონებული. ქვეტყეში იზრდება ბაძგი და ჭანჭყატი.\n\nგარდაბნის ვაკეზე გაბატონებულია მშრალი ველისა და ნახევარუდაბნოს ასოციაციები. გვხვდება უროიანი და ავშნიან-უროიანი ველები. სამგორის ვაკეზე უმეტესად გავრცელებულია შიბლიაკი.\n\nმთაწმინდის ქედის აღმოსავლეთ ფერდობზე, თელეთის ქედის ფერდობებზე, თაბორის ქედსა და სხვაგან ვხვდებით კლდეთა ქსეროფიტებს, რომელშიაც სხვა სახეობებთან ერთად ბევრია გლერძი. დაახლოებით სოფელ აღთაქლიდან მდინარე ხრამის შესართავამდე 25 კმ-ზე მდინარე მტკვრის ორივე სანაპიროზე ჩამოყალიბებულია ჭალის ანუ ტუგაის ტყე. ტბებისპირა ნაწილებში არის ჭაობის მცენარეულობა.\n\n==== ფაუნა ====\nგარდაბნის მუნიციპალიტეტის ტერიტორია წარსულში როგორც ტყის, ისე ველის ცხოველებით მდიდარი იყო. ამჟამად კი ზოგიერთი წარმომადგენელია შემორჩენილი. შესაბამისად ტყის ფაუნა ღარიბია. გარდაბნის ვაკეზე დიდი რაოდენობით იყო გავრცელებული ქურციკი. ტყეში არის მგელი, მელა, კურდღელი, ზღარბი, მაჩვი, ლელიანის კატა, ტყის კატა და სხვ.\n\nორნითოფაუნას ქმნის გნოლი, შაშვი, ხოხობი, კაკაბი, ოფოფი, ქორი, წიწკანა და სხვ.\n\nქვეწარმავლებიდან გავრცელებულია ველის მახრჩობელა, ჯოჯო, კუ და ხვლიკი. ტბები მდიდარია თევზით. მ.შ. მოიპოვება კობრი, სქელშუბლა, თეთრი ამური, ჭანარი, გამბუზია და ა.შ. მდინარე მტკვარში არის ციმორი, ლოქო, შამაია, წვერა, კობრი და ხრამული.\n\n== მოსახლეობა ==\n2014 წლის მდგომარეობით, მუნიციპალიტეტის მოსახლეობა 81 876 ადამიანს შეადგენს. მუნიციპალიტეტში 40 დასახლებული პუნქტია, მათ შორის 1 ქალაქი და 39 სოფელი. ქალაქის მოსახლეობა შეადგენს 16 200 ადამიანს, ხოლო სოფლის — 83 500-ს ადამიანს; ანუ მუნიციპალიტეტის მოსახლეობის 85 % სოფლად ცხოვრობს. მოსახლეობის სიმჭიდროვეა 62,78 კაცი/კმ², რაც ქვეყნის საშუალო მაჩვენებელზე (67 კაცი/კმ²) ნაკლებია.\n\nდიდი სოფლებია: მარტყოფი — 7397, სართიჭალა — 6009, ნაზარლო — 4850, ქესალო — 4793, გამარჯვება — 4670 მოსახლე, მუღანლო — 4210, ყარაჯალარი — 4136.\n\nმუნიციპალიტეტში ძირითადად ქართველები (54,23 %) და აზერბაიჯანელები (43,53 %) ცხოვრობენ.\n\n===აღწერის მონაცემები===\n\n\n== ადგილობრივი თვითმმართველობა ==\n\n=== საკრებულო ===\n\n\n==ეკონომიკა==\nმუნიციპალიტეტის შემოსავლებს უზრუნველყოფს: მრეწველობა (ელექტროენერგიის წარმოება — 26 %, გადამამუშავებელი მრეწველობა — 6,4 %), მშენებლობა, ვაჭრობა, სოფლის მეურნეობა, მცირე მეწარმეობა და საჯარო სამსახურები. 2012 წლის ადგილობრივმა ბიუჯეტმა ადგილობრივი შემოსავლებისა და გამოთანაბრებითი ტრანსფერის ჩათვლით 22 მლნ. ლარი შეადგინა.<ref name=\"usaid\" /> გარდაბნის მუნიციპალიტეტის ეკონომიკური განვითარების გეგმის პრიორიტეტებია სოფლის მეურნეობა და მრეწველობა.<ref name=\"usaid\" />\n\nგარდაბნის მუნიციპალიტეტის ეკონომიკური განვითარების გეგმის პრიორიტეტები და მუნიციპალიტეტის მოსახლეობის ძირითადი შემოსავლების წყაროა სოფლის მეურნეობა (მიწათმოქმედება, მეცხოველეობა, მეფუტკრეობა), მრეწველობა, მცირე ბიზნესი (ვაჭრობა, საყოფაცხოვრებო მომსახურება) და საჯარო სამსახურები.<ref name=\"usaid\" />\n\nმრეწველობის დარგებიდან წამყვანია ენერგეტიკა, რადგან აქ მდებარეობს გარდაბნის თბოელექტროსადგური. არის აგრეთვე საშენი მასალების, კვების და მსუბუქი მრეწველობის მცირე საწარომები. სოფლის მეურნეობა საგარეუბნო ტიპისაა და ძირითადად ორიენტირებულია თბილისისა და რუსთავის სურსათით მომარაგებაზე.\n\nსასოფლო-სამეურნეო სავარგულებს უკავია 780 კვ. კმ.\n\n== კულტურა ==\nმუნიციპალიტეტში 53 სახელმწიფო ზოგადსაგანმანათლებლო სკოლაა, 2 საშუალო პროფესიული სასწავლებელი, 1 უმაღლესი სასწავლებელი, 39 ბიბლიოთეკა, 1 თეატრი და 1 მუზეუმი. გამოდის ადგილობრივი გაზეთი.\n\n== ღირსშესანიშნაობანი ==\nღვთაების მონასტერი (ნორიო), კაბენის მონასტერი, შავნაბადის მონასტერი, თელეთის წმინდა გიორგის სამონასტრო კომპლექსი.\n\n== ლიტერატურა==\n\n\n==რესურსები ინტერნეტში==\n* გარდაბნის მუნიციპალიტეტის ოფიციალური საიტი\n* ქვემო ქართლის რეგიონის ოფიციალური საიტი \n\n==სქოლიო==\n\n\n\n\n\n*", "url": "https://ka.wikipedia.org/wiki/გარდაბნის_მუნიციპალიტეტი", "length": 9558}
{"id": "1417", "title": "გიორგი II (იმერეთის მეფე)", "text": "'''გიორგი II''' (დ. 1514 — გ. 1583) — იმერეთის მეფე 1565-1583, ბაგრატ III-ის ძე. \n\nმეფობის პირველ წლებში, ოდიშისა და გურიის მთავართა გათიშვის მიზნით, გურიელს დაუმოყვრდა. ლევან I დადიანმა გიორგი II-ის ტახტიდან ჩამოგდება და მისი ბიძაშვილის ხოსრო ბატონიშვილის გამეფება განიზრახა. მეფის წინააღმდეგ დადიანს შეუკავშირდა ჭილაძეთა საგვარეულოს მეთაური ვარაზ ჭილაძეც. 1565 წელს იანეთთან მომხდარ ბრძოლაში გიორგი II-მ დაამარცხა დადიანი, მისი მომხრეები და საჯავახო დაიპყრო. მეფის გაძლიერების შიშმა დადიანი და გურიელი შეაკავშირა. მათ შეერთებული ძალით წაართვეს გიორგი II-ს საჯავახო და შუაზე გაიყვეს. ამ შინაფეოდალური ომის გარდა გიორგი II-ს ბრძოლა უხდებოდა ოსმალო დამპყრობლების წინააღმდეგაც. 1578 წელს მან ლიხის მთის სიმაგრეებთან დაამარცხა და უკუაგდო ლალა-ფაშას მიერ იმერეთის დასალაშქრად გამოგზავნილი რაზმი.\n\n==ციტატა==\n\n\n==ლიტერატურა==\n\n\n\n\n\n\n\n\nკატეგორია:იმერეთის მეფეები\nკატეგორია:იმერეთის სამეფოს ბაგრატიონები\nკატეგორია:დაბადებული 1514\nკატეგორია:გარდაცვლილი 1583", "url": "https://ka.wikipedia.org/wiki/გიორგი_II_(იმერეთის_მეფე)", "length": 948}
{"id": "1418", "title": "დმანისის მუნიციპალიტეტი", "text": "'''დმანისის მუნიციპალიტეტი''' — ადმინისტრაციულ-ტერიტორიული ერთეული აღმოსავლეთ საქართველოში, ქვემო ქართლის მხარის დასავლეთ ნაწილში. ჩრდილოეთით ესაზღვრება წალკის, აღმოსავლეთით — თეთრიწყაროსა და ბოლნისის, დასავლეთით — ნინოწმინდის მუნიციპალიტეტები, სამხრეთით — სომხეთი. ფართობი 1198,8 კმ². ადმინისტრაციული ცენტრი — ქ. დმანისი. დმანისის მუნიციპალიტეტში არის 1 ქალაქი და 59 სოფელი.\n\nმუნიციპალიტეტის მთავარი მდინარეა მაშავერა, რომლის მთლიანი სიგრძეა 66 კმ, საშუალო წლიური წყლის ხარჯი 8 მ³/წმ-ში. მუნიციპალიტეტის ჩრდილო საზღვართან ჩამოედინება ხრამი. მუნიციპალიტეტის ტერიტორიაზე არის მცირე ტბებიც. აღსანიშნავია გომარეთის ტბათა ჯგუფი.\n\nმუნიციპალიტეტში 56 დასახლებული პუნქტია. მათ შორის 1 ქალაქია. 2014 წლის მონაცემებით, მუნიციპალიტეტის მოსახლეობა შეადგენს 19 141 ადამიანს.\nმუნიციპალიტეტის ქალაქის მოსახლეობა შეადგენს 3600 კაცს, ხოლო სოფლის — 24 000 კაცს; ანუ მუნიციპალიტეტის მოსახლეობის დაახლოებით 90 % სოფლად ცხოვრობს. მოსახლეობის სიმჭიდროვეა 23 კაცი/კმ², რაც ქვეყნის საშუალო მაჩვენებელს (67კაცი/კმ²) მნიშვნელოვნად ჩამოუვარდება.\n\nმოსახლეობის ძირითად შემოსავლებს უზრუნველყოფს სოფლის მეურნეობა, მცირე მეწარმეობა (ძირითადად ვაჭრობა და საყოფაცხოვრებო მომსახურება) და საჯარო სამსახურები. ისტორიულად შემოსავლის წყაროს სოფლის მეურნეობა და სოფლის მეურნეობის პროდუქტების გადამამუშავებელი მრეწველობა წარმოადგენდა. მუნიციპალიტეტს გააჩნია ეკონომიკური განვითარების გეგმა, რომლის პრიორიტეტებია სოფლის მეურნეობა და სოფლის მეურნეობის პროდუქტების გადამამუშავებელი მრეწველობა.\n\n==ისტორია==\nდმანისის მუნიციპალიტეტი მოიცავს ისტორიული რეგიონების – ზურტაკეტისა და დმანისხევის ტერიტორიებს. ადრინდელი ფეოდალური ხანის ადმინისტრაციულ-ტერიტორიული დანაწილებით მაშავრის ზემო დინება ქვეშის ხევის ერთეულში შედიოდა, ზურტაკეტი კი (შავწყალას აუზი) თრიალეთს ეკუთვნოდა. X საუკუნის ბოლოდან XI საუკუნის I ნახევრამდე დმანისის მუნიციპალიტეტის სამხრეთი ნაწილი კვირიკიანთა სამეფოში შედიოდა, ჩრდილოეთი ნაწილი კი — კლდეკარის საერისთავოში. შემდგომ, განვითარებული ფეოდალიზმის ხანაში, დმანისიც და ზურტაკეტიც სამეფო საკუთრება გახდა, ამ მხარის სოფლების უმეტესობა საყაფლანიშვილოს სათავადოში ერთიანდებოდა. 1930 წლამდე ახლანდელი დმანისის მუნიციპალიტეტის ტერიტორია შედიოდა ბორჩალოს მაზრაში, 1930 წლიდან — წალკის რაიონში, 1933 წლიდან გამოიყო ცალკე რაიონად. 1963–1964 წლებში ეკუთვნოდა ბოლნისის რაიონს, 1965 წლიდან კვლავ გამოიყო ახლანდელი საზღვრებით. \n\nსაქართველოს პრეზიდენტის მ. სააკაშვილის 2005 წლის 16 დეკემბრის №2304-რს ბრძანების საფუძველზე მოხდა საქართველოს რაიონების რეორგანიზაცია, რის შედეგადაც არსებული რაიონები შეიცვალა მუნიციპალიტეტებად.<ref>საქართველოს ორგანული კანონი ადგილობრივი თვითმმართველობის შესახებ</ref> სსიპ „დმანისის მუნიციპალიტეტის“ (ს/ნ. 228928391) გადამხდელად რეგისტრაციის თარიღია 2006 წლის 4 დეკემბერი, ხოლო რეგისტრაციის თარიღი — 2006 წლის 6 დეკემბერი.<ref>საჯარო სამართლის ეროვნული სააგენტო, მუნიციპალიტეტების რეესტრი — დმანისის მუნიციპალიტეტი</ref>\n\n== გეოგრაფია ==\n\n=== რელიეფი ===\nგეომორფოლოგიური თვალსაზრისით მუნიციპალიტეტის ტერიტორია მრავალფეროვანია. პირველი თანრიგის ოროგრაფიული ერთეულებია: ვულკანური ქანებით აგებული ჯავახეთის ქედი, ლოქის ქედი; ასევე გომარეთისა და დმანისის ვულკანური პლატოები.\n\nჯავახეთის ვულკანური ქედი მუნიციპალიტეტის დასავლეთ ნაწილში მდებარეობს. აგებულია უმთავრესად ბაზალტური ან ანდეზიტ-ბაზალტური ლავებით, რომლებსაც ვრცელი, ტექტონიკური ძალებით თაღისებურად ამობურცული განფენები წარმოუქმნია. ქედის აღმოსავლური დამრეცი კალთა დასერილია კანიონისებრი ხეობებით.<ref name=\"Mar\"></ref>\n\nლოქის ქედი მუნიციპალიტეტის სამხრეთითაა განფენილი. აგებულია უმთავრესად ცარცული ხნოვანების ვულკანოგენური წყებებით, რომელთა ქვეშ გაშიშვლებულია ლოქის გრანიტული მასივის ძველი კრისტალური კომპლექსი. დამახასიათებელია საშუალომთიანი რელიეფი, ეროზიული, სტრუქტურული და დენუდაციური ფორმებით.\n\nკვირიკეთისა და შინდლარის მთიან მასივებს შორის მოქცეულია გომარეთის პლატო, რომელიც თითქმის მთლიანად მდინარე შავწყაროსწყლის აუზში შედის. შავწყაროსწყლის ხეობა პლატოს თითქმის შუაზე ჭრის. გომარეთის პლატოს სიმაღლე ჩრდილო-აღმოსავლეთ ნაწილში 1250-1350 მ-ია, სამხრეთ-დასავლეთ ნაწილში კი სიმაღლე 1400-1450 მ-მდე მატულობს. პლატო დასავლეთიდან ჩაკეტილია – ჯავახეთის ქედით, ჩრდილოეთით – კვირიკეთის ქედით, სამხრეთით – ლუკუნის მასივით, ხოლო აღმოსავლეთით მდინარე ხრამის ხეობით. გომარეთის პლატო აგებულია დოლერიტული ლავების რამდენიმე ერთმანეთზე გადაფარებული ლავური განფენით და მათთან დაკავშირებული ტბიური ნალექებით. პლატოს კიდეები იმეწყრება, რაც გამოწვეულია ლავური განფენების ქვეშ ჩაფენილი ტბიური ნალექების გამორეცხვით.<ref name=\"Mar\" />\n\nგომარეთის პლატო დასერილია მდინარე შავწყაროსწყლისა და მისი შენაკადების კანიონებითა და ხეობებით, რომელთა სიღრმეა 10-500 მ.\n\nმდინარე მაშავრის ზემო დინების აუზში მდებარეობს დმანისის პლატო, რომელიც იფარგლება შინდლარის მასივით, ლოქის ქედითა და ჯავახეთის ქედის კალთებით. გეგმაზე სამკუთხა ფორმა აქვს. იგი ვიწროვდება ჩრდილო აღმოსავლეთისაკენ. პლატოს ზედაპირის სიმაღლე ცვალებადობს 900-950 მ-იდან 1600-1700-მდე. აგებულია დოლერიტული ლავებით, რომელიც ქვედა მეოთხეულში ამოიღვარა ჯავახეთის ქედის სამხრულ ნაწილში – და მაშავრის ხეობას ჩამოჰყვა მარნეულის ვაკისაკენ. აქვე გვხვდება ტბიურ-ტუფოგენური ქვიშების გამოსავლებიც.<ref name=\"Mar\" /> დმანისის პლატოზე მკაფიოდ გამოიყოფა სამი საფეხური. აქვეა კანიონებიც, რომელთა სიღრმე 70-80 მ-ს აღწევს. ძირითადია მაშავრის კანიონი, რომლებსაც შტოსებურად გამოეყოფიან მისი შენაკადების კანიონები.\n\n=== შიგა წყლები ===\nმუნიციპალიტეტის ჩრდ. ნაწილში მიედინება მდ. ხრამი და მისი შენაკადები: ჭოჭიანი და შავწყაროსწყალი. სამხრ. ნაწილს კვეთს მდ. მაშავერა და მისი შენაკადები: ფინეზაური, შახმარლო და სხვ. მდინარეები უმთავრესად საზრდოობენ წვიმის, აგრეთვე თოვლის წყლითა და დიდდებიტიანი ვოკლუზური წყაროებით. წყალდიდობა იცის გაზაფხულსა და ზაფხულის პირველ ნახევარში, წყალმცირობა ზამთარში. მუნიციპალიტეტში მცირე ზომის ვულკ. ტბებია, მ. შ. აღსანიშნავია ოროზმანის ტბა, სარკინეთ-გომარეთისა და კამარლოს მიდამოების ტბები. სოფლების – ველისპირისა და ირგანის მიდამოებში არის ჭაობები. \n\n\nმუნიციპალიტეტის ტერიტორიაზე ჰიდროგრაფიული ქსელი ხშირია.\n\nმთავარი მდინარეა მაშავერა, რომელიც სათავეს იღებს ჯავახეთის ქედის აღმოსავლეთ კალთაზე, ზღვის დონიდან 2125 მ-ზე. მაშავერა მუნიციპალიტეტის ფარგლებში გაედინება სათავიდან სოფელ ვარდისუბნამდე. იგი მდინარე ხრამს მარჯვნიდან უერთდება უკვე ბოლნისის მუნიციპალიტეტის ტერიტორიიდან. მაშავრის მთლიანი სიგრძეა 66 კმ, საშუალო წლიური ხარჯი დაახლ. 8 მ³/წმ. მუნიციპალიტეტის ფარგლებში მაშავრის მთავარი შენაკადებია: შახმარლო, სარფდერე, მოშევანი და სხვ.\n\nმაშავრის ხეობა ხასიათდება ფართო და ბრტყელი ფსკერით, რაც აიხსნება ჯავახეთის ქედიდან ჩამოსული ლავური ღვარისა და მის მიერ გამოწვეული აკუმულაციის გავლენით.\n\nდმანისის მუნიციპალიტეტის ჩრდილოეთ საზღვარზე გაედინება მდინარე ხრამი. მისი შენაკადებიდან მნიშვნელოვანია მდინარე შავწყაროსწყალი (ყარაბულაღი), რომელიც ჯავახეთის ქედის აღმოსავლეთ კალთაზე იწყება და ხრამს მარჯვნიდან უერთდება. მდინარე შავწყაროსწყლის ხეობა ქვემო ნაწილში ჩაჭრილია 500 მ სიღრმეზე, ცარცის ტუფოგენურ წყებაში, უფრო ზემოთ კი მისი გვერდების ზედა ნაწილი დაგვირგვინებულია დოლერიტის ქარაფებით; კიდევ უფრო ზემოთ სოფელ ზემო ყარაბულაღთან ხეობა უკვე მთლიანად ლავებშია გამომუშავებული და დატოტვილია რამდენიმე შედარებით არაღრმა კანიონად. მდინარე შავწყაროსწყლის შენაკადებიდან მთავარია: დაგერმანდერესი, ახა, უსეინქენდი, თოზდუხი.\n\nდმანისის მუნიციპალიტეტის მდინარეები იკვებებიან წვიმისა და თოვლის წყლით და აგრეთვე ლავებში გამომდინარე დიდდებიტიანი ვოკლუზური წყაროებით.\n\nმდინარეები: '''ხრამი''' (ყარაბულაღი [დაგერმანდერესი, ტოძისი, ბუსუკალა, აგრიკარი, ჩატახწყალი, ტომდისი, უსეინქედი, დავაკრანი, ფშანი, ], ჩოჩიანი [ჩოჩიანის ტბა, ჯუჯიანი, ჭოჭიანი, ], ), გედეჩაი, '''მაშავერა''' (უკანგორი [დამბლუტა], ჩათახი, მოშევანი ['ამამლოსწყალი'], ნაზიგკლიჩი [ყირმიზიბულაღდერე], მამუთლი [ყირიმიზიბულაღი], ყარაქილისა), '''ლოქისწყალი''', ''აღჩაი'', ''ყარანდიხდერე'', ყარმიზიბულაკი, მეზდურლარი, ჩატასწყალი, უსეინქენდი, დავაკანი.\n\n'''ტბები''': კაინეგოლის ტბა, ტამბუღელის ტბა, კარაგოლის ტბა, ჭოჭიანის ტბა, ჭამლიგოლის ტბა, იალაგოლის ტბა, პანტიანის ტბა, ოროზმანის ტბა.\n\n=== ჰავა ===\nდმანისის მუნიციპალიტეტში ჰავა ზომიერად ნოტიოა. იცის ცივი, ხანგრძლივი ზამთარი და თბილი ზაფხული. საშუალო წლიურ ტემპერატურა დასავლეთ ნაწილში 3 °C, აღმოსავლეთ ნაწილში 12 °C, შესაბამისად, იანვრის საშუალო ტემპემპერატურა –10 °C-იდან –2 °Cმდე, ივლისიდან 13 °C, 23 °C; აბსოლუტური მინიმუმი –28 °C-მდე ეცემა (მთებში), აბსოლუტური მაქსიმუმი 30°C აღწევს (აღმოსავლეთ ნაწილში). ნალექები – 650–1000 მმ წელიწადში. ნალექების მაქსიმალური რაოდენობა მაისში მოდის, მინიმალური – დეკემბერში. თოვლის საფრის ხანგრძლივობა 2–4 თვეს გრძელდება. \n\n===რელიეფი===\nმუნიციპალიტეტის დასავლეთი ნაწილი მოიცავს ჯავახეთის მერიდიანულ ქედს, რომელიც აგებულია ახალგაზრდა ეფუზიური ქანებით (ბაზალტური, ანდეზიტ-ბაზალტური, ლიპარიტ-დაციტური ლავები). ქედის მოვაკებულ თხემზე აღმართულია მწვერვალები: დავაკრანი, შამბიანი, აღრიქარი და ემლიქლი. აღმოსავლეთი დამრეცი კალთა დასერილია კანიონისებრი ხეობებით. მუნიციპალიტეტის შუა ნაწილი უჭირავს ძირითადად ახალგაზრდა დოლერიტული ლავებით აგებულ ჭოჭიანის, გომარეთისა და დმანისის ვულკანურ პლატოებს. დმანისის მუნიციპალიტეტის აღმოსავლეთ ნაწილში არის პალეოზოური გრანიტოიდებით აგებული კვირიკეთის მთა და შუაეოცენური ვულკანოგენური ქანებით აგებული ლუკუნის მთა, რომლებიც დასერილია მდინარეების ხრამისა და მაშავრის შენაკადთა ხევ-ხეობებით. დმანისის მუნიციპალიტეტის სამხრეთ-აღმოსავლეთი ნაწილი უჭირავს ლოქის ქედის ჩრდილოეთი კალთის ეროზიულ შტოქედებს და მათ შორის მოქცეულ ხეობებს. მათ აგებულებაში ჭარბობს შუაეოცენური ვულკანოგენური წყებები, რომლებსაც აღმოსავლეთით იურული (პორფირიტული) და ცარცული (კარბონატული) ქანები ენაცვლება.\n\n=== ნიადაგები ===\nდმანისის პლატოზე გამოხატულია ტიპობრივი კარბონატული და გამოტუტვილი შავმიწები, რომლებიც პლატოს ზედა საფეხურზე შავმიწისებრ მთა-მდელოს ნიადაგებში გადადის.\n\nგომარეთის პლატოს ბრტყელ ნაწილებში ნიადაგური საფარი წარმოდგენილია გამოტუტვილი და დაწიდული შავმიწებით. ამ ძირითადი ნიადაგური ტიპის ფონზე მეტ-ნაკლებად მნიშვნელოვანი სიდიდის ლაქების სახით გამოხატულია სხვა ტიპები: ტიპობრივი მძიმე თიხნარი შავმიწები (მდინარე ახას მარცხენა სანაპიროზე – სოფელ სალამალეიქს, განახლებასა და ახას შორის), შავმიწებისა და ნეშომპალა-კარბონატული ნიადაგების კომპლექსი, ნესტიან-მდელოსებრი და დაჭაობებული ნიადაგები.\n\nდმანისის მუნიციპალიტეტში ნატბეურ ტაფობებსა და ტბების პირას გვხვდება დაჭაობებული და ნესტიან მდელოიანი ნიადაგები.\n\nდ. მ-ის აღმ. ნაწილში ჭარბობს ტყის ყომრალი ნიადაგი; შუა ნაწილში, პლატოებზე განვითარებულია მთის შავმიწა ნიადაგი მიმდებარე ქედების კალთებზე – მთის მდელოს შავმიწისებრი კორდიანი და კორდიან-ტორფიანი, ხოლო თხემებსა და მწვერვალებზე ალპ. ზონის მცირე სისქის პრიმიტ. ნიადაგებია. ზოგან გვხვდება კორდიან-კარბონატული, ალუვიური, ტენიანი მდელოს და დაჭაობებული ნიადაგები. ბევრგან ნიადაგს მოკლებული კარკალები და ჩამორეცხილი კალთებია.\n\n=== ლანდშაფტები ===\nმუნიციპალიტეტის ტერიტორიაზე ჩამოყალიბებულია ლანდშაფტის შემდეგი სახეები:\n# საშუალმთის მთა-ხეობები წიფლნარ- მუხნარითა და ტყის ყომრალი ნიადაგით; \n# ლავური პლატოები მთის სტეპის მცენარეულობითა და მთის შავმიწა ნიადაგით; \n# მთის გასტეპებული მდელოები შავმიწისებრი ნიადაგით; \n# სუბალპური და ალპური მდელოები კორდიანი და ტორფიან-კორდიანი ნიადაგებით.\n\n== ფლორა და ფაუნა ==\n\n=== ფლორა ===\nდმანისის მუნიციპალიტეტის აღმოსავლეთი ნაწილი უჭირავს მთის შერეულ ტყეებს, სადაც აღმოსავლური წიფელია გაბატონებული, იზრდება აგრეთვე მუხა და ფიჭვი. მუნიციპალიტეტის შუა ნაწილში, პლატოებზე, ხეობების ძნელად მისადგომ უბნებში, შემორჩენილია ნეკერჩხლის, ცირცელის, ტირიფის, მუხის მცირე დაკნინებული დერივატები, ტყის ადგილას ამჟამად მთის სტეპის ბალახეულობაა, სადაც ნაირბალახოვანი მცენარეულობა ჭარბობს. 2000-იდან 2500 მ-მდე სუბალპური მდელოებია სტეპის ელემენტებით, ხოლო 2500 მ-ზე მაღლა – ალპური მდელოები. ტბისპირებთან წყლის მცენარეებია, კანიონის ფერდობებზე – კლდის ქსეროფიტები. \n\nდმანისის პლატოზე ჭარბობს მთის სტეპები. კანიონებში კი შემორჩენილია წიფლნარი და მუხნარ-რცხილნარი. გომარეთის პლატოს ზედაპირი უტყეოა და ათვისებულია სასოფლო-სამეურნეო კულტურებისათვის.\n\n=== ფაუნა ===\nდმანისის მუნიციპალიტეტის ტერიტორიაზე ფაუნა უხვადაა წარმოდგენილი. ძუძუმწოვრებიდან აღსანიშნავია მგელი, მელა, კურდღელი, ტყის კატა, გარეული ღორი, შველი, მურა დათვი, ციყვი და სხვ. ორნითოფაუნას ქმნიან მწყერი, ტყის ქათამი, გნოლი, კაკაბი, ღამურა, ბუ, ხოხობი და ა. შ.\n\nმღრღნელებიდან აღსანიშნავია დედოფალა, თეთრკბილა ბრუცა, მემინდვრია, ტყის თაგვი და სხვ. ქვეწარმავლებიდან გვხვდება ხვლიკები, გველები; არის ასევე კუ და სხვ.\n\nმდინარეებსა და ტბებში მოიპოვება გოჭალა, მურწა, კალმახი, სარკისებრი კობრი, თეთრი ამური და სხვ.\n\n== მოსახლეობა ==\nმოსახლეობის რიცხოვნობა – 19 141 კაცი, აქედან – 33,15 % ქართველი, 65,46 % აზერბაიჯანელი; სიმჭიდროვე – 16 კაცი კვ.კმ-ზე. მუნიციპალიტეტში 59 დასახლებული პუნქტია: 1 ქალაქი და 58 სოფელი.\n\n===აღწერის მონაცემები===\n\n\n== ადგილობრივი თვითმმართველობა ==\n\n=== ადმინისტრაციული ერთეულები ===\nმუნიციპალიტეტი იყოფა შემდეგ ადმინისტრაციული ერთეულებად:<ref>საქართველოს საკანონმდებლო მაცნე, დადგენილება №35 თავი IV, მუხლი 13</ref>\n\n# ქ. დმანისის ადმინისტრაციული ერთეული (სამოქმედო ტერიტორია – ქ. დმანისი);\n# ამამლოს ადმინისტრაციული ერთეული (სამოქმედო ტერიტორია – სოფლები: ამამლო, ანგრევანი, ბეზაქლო, მამიშლო, საფარლო, ტყისპირი);\n# განთიადის ადმინისტრაციული ერთეული (სამოქმედო ტერიტორია – სოფლები: განთიადი, ჯავახი, ტნუსი);\n# გომარეთის ადმინისტრაციული ერთეული (სამოქმედო ტერიტორია – სოფლები: გომარეთი, მამულო, კაკლიანი (ქართული), ქცია);.\n# გუგუთის ადმინისტრაციული ერთეული (სამოქმედო ტერიტორია – სოფლები: გუგუთი, კამიშლო, ლოქჭანდარი);\n# დიდი დმანისის ადმინისტრაციული ერთეული (სამოქმედო ტერიტორია – სოფლები: დიდი დმანისი, ბოსლები, ვარდისუბანი, პატარა დმანისი);\n# დმანისის თემის ადმინისტრაციული ერთეული (სამოქმედო ტერიტორია – სოფლები: იაღუფლო, შინდლარი, პანტიანი);\n# ირგანჩაის ადმინისტრაციული ერთეული (სამოქმედო ტერიტორია – სოფელი ირგანჩაი);\n# იფნარის ადმინისტრაციული ერთეული (სამოქმედო ტერიტორია – სოფლები: იფნარი, დაგარახლო, ყიზილაჯლო, ორმაშენი, ბახჩალარი, საჯა);\n# კამარლოს ადმინისტრაციული ერთეული (სამოქმედო ტერიტორია – სოფლები: კამარლო, შახმარლო, ქარიანი);\n# ყარაბულაღის ადმინისტრაციული ერთეული (სამოქმედო ტერიტორია – სოფლები: ზემო ყარაბულაღი, ახა, ქვემო ყარაბულაღი, ძველი გოდაგდაგი, ახალი გოდაგდაგი, მამიშლარი, პირველი სალამალეიქი, მეორე სალამალეიქი, სოგუთლო, უსეინქენდი);\n# ყიზილქილისის ადმინისტრაციული ერთეული (სამოქმედო ტერიტორია – სოფლები: ყიზილქილისა, კაკლიანი (აზერბაიჯანული);\n# მაშავერის ადმინისტრაციული ერთეული (სამოქმედო ტერიტორია – სოფლები: მაშავერა, უკანგორა);\n# ოროზმანის ადმინისტრაციული ერთეული (სამოქმედო ტერიტორია – სოფლები: ზემო ოროზმანი, ქვემო ოროზმანი, დალარი, ვაკე, მთისძირი);\n# საკირეს ადმინისტრაციული ერთეული (სამოქმედო ტერიტორია – სოფლები: საკირე, გორა);\n# სარკინეთის ადმინისტრაციული ერთეული (სამოქმედო ტერიტორია – სოფლები: სარკინეთი, ველისპირი, განახლება).\n\n=== საკრებულო ===\n\n\n== ეკონომიკა ==\nწამყვანი დარგია სოფლის მეურნეობა, ძირითადად მეკარტოფილეობა და მეცხოველეობა. ნათესი ფართობის თითქმის 50% უჭირავს მარცვლოვან და პარკოსან კულტურებს, მოჰყავთ ხორბალი, სიმინდი, ბოსტნეული. განვითარებულია სარძეო მესაქონლეობა, მეცხვარეობა, მეფუტკრეობა. დ. მ-ის ენერგეტ. ბაზაა დმანისის ჰესი მდ. მაშავერაზე. წამყვანი დარგია კვების მრეწვ., არის ყველ-კარაქის, ხეტყის სახერხი და საყოფაცხოვრებო მომსახურების საწარმოები. ერთიან სატრანსპ. სისტემაში მთავარ როლს ასრულებს ავტოტრანსპორტი. მუნიციპალიტეტში რკინიგზის ხაზი არ არის (უახლოესი რკინიგზის სადგურია კაზრეთი, დმანისიდან 30 კმ). დმანისი ბოლნისსა და სომხეთს უკავ- შირდება საავტ. გზებით.\n\n== კულტურა და ჯანმრთელობის დაცვა ==\nდმანისის მუნიციპალიტეტში არის სკოლამდელი დაწესებულებები, 44 სახელმწიფო ზოგადსაგანმანათლებლო სკოლა, 21 ბიბლიოთეკა, 1 თეატრი, ბანკები. მოსახლეობის ჯანმრთელობის დაცვას ემსახურება სამედიცინო დაწესებულებები, მათ შორის ფუნქციონირებს შპს „მედიქალ პარკი საქართველო“, შპს „დმანისის წმინდა ნინოს ჰოსპიტალი“. გამოდის ადგილობრივი გაზეთი.\n\n==ტოპონიმები==\nნასოფლარები: ლიპარიტისუბანი, შოშილეთი, ნიფორი, ვანი, კრკონი, დარბაზი, ნალისსოფელი, ურუთი, ქედის ეკლესია, ზემო ბეზაკლო, საკარისი, ჩათახი, ფუნდუკი, ელიას სოფელი, გვარჯილა, საჩეხველა, სარკინეთი, ნათელი საყდარი, შესაყარი, ტანძია, იაილა, თავდიდიანი, წარბა, ნაქალაქევი, ნაპალატევი, ციხექვაბი; ყიზინჯალო.\n\nადგილი: შამბიანი, აგრიკარი, შინდი, \n\nმთები: შოშილეთი (1374), დავაშანტაპა (1476), დიდი გვერდი (1531), ყარაბულაყი (1579), ხუგვო (1611), ყორღანი (1845), თაშთეფე (1810), შიშ იალი (1555), ყარადაღი (1940), მარალდაღი (1860), პიუშერდალი (1846), ინაკდაღი (1593), კემერლი (2538), კულიაბაკა (2820), დავაკრანი (2808), შამბიანი (2881), აგრიკარი (2973), ემლიქლი (3055), ქაჩალთაფა (2813), გავორაგედიკი (2720), კეჩუტი (3157), ჩათახი (2628), გვარჯალა (1790), ბალიღდაღი (1715), აყუდებული (1715), შიშთაფა (1638), ყარადაღი (1640), ტუვულგუ (1252), ასირგარლიყი (1948), ბეიუკჩუკეკი (1930), კეჩუტი (3157), ყირდაღი (2432), კარკვეთი (1144), შინდლარი (1897), \n\nქედი: გეაგდაღის ქედი, \n\nუღელტეხილი: ლოქის უღელტეხილი (1848)\n\n==გზები==\nსასაზღვრო-გამშვები პუნქტი: გუგუთი\n\n===საერთაშორისო მნიშვნელობის გზები===\n400px|thumb|საქართველოს საერთაშორისო გზები\n\n\n===შიდასახელმწიფოებრივი მნიშვნელობის გზები===\n\n\n== ისტორიულ-ხუროთმოძღვრული ძეგლები ==\nდმანისის მუნიციპალიტეტის ტერიტორიაზე შემონახულია ქართული ხუროთმოძღვრების მრავალი ღირსშესანიშნავი ძეგლი, რომელთაგან აღსანიშნავია: დმანისის ნაქალაქარი სახელგანთქმული დმანისის სიონის ტაძრით (VI–XIII სს.), უკანგორის (V–VI სს.), განთიადის, ზემო ყარაბულაღის, წმ. დემეტრეს (ყველა X–XI სს.), ბახჩალარის (XI ს.), ამბარლოს (XI ს.), ამამლოს (XII ს.), ბოსლების სამების (XIII ს.), გომარეთის (განვითარებული შუა საუკ.) ეკლესიები, სამონასტრო კომპლექსი „ლამაზი საყდარი“ (XIII ს.), შუა საუკ. ქარვასლა, ციხე-ქვაბი, მუსის ციხე და სხვ.\n\nციხეები: მოდინახეს ციხე, დმანისის ნაქალაქარის ციხე.\n\nდმანისის ნაქალაქარი.\n\nეკლესიები: ბედიანის წმ. გიორგი, ბედიანის მონასტერი, ქციის მონასტერი, ქციის ეკლესია??, მაშავერას წმ. გიორგი, ზემო ყარაბულაღის ეკლესია, ველისციხის ეკლესია, სარკინეს ეკლესია, განახლების წმ. ელია, ამაღლების ეკლესია, სარკინეთის ამაღლების ეკლესია, შვიდიძმის ეკლესია, გომარეთის კვირაცხოველი, გომარეთის წმინდა მარიამი, გომარეთის ღვთისმშობლის ეკლესია, ქვემო ყარაბულაღის ეკლესია, შავსაყდრების ეკლესია, რევაზაშენის ეკლესია, სეფიაანთ საყდარი, ღვთისმშობლის ეკელსია, მამულოს ეკელსია.\n\nმუნიციპალიტეტის ტერიტორიაზე არის მრავალი ისტორიულ არქიტექტურული ძეგლი. აღსანიშნავია დმანისის სიონი, რომელიც მდებარეობს სოფელ პატარა დმანისის მახლობლად. იგი VI საუკუნით თარიღდება. 1213-1222 წწ. ლაშა-გიორგის მეფობის დროს დასავლეთიდან ტაძრისათვის მდიდრულად მოჩუქურთმებული კარიბჭე მიუშენებიათ. კარიბჭის ერთ-ერთ წარწერაში მოხსენიებულია ლაშა-გიორგი. სოფელ ბოსლების მიდამოებში დგას ეკლესია ბოსლების სამება.\n\nსოფელ ამამლოს მიდამოებშია XII ს. ამამლოს ეკლესია. სოფელ განთიადში შემორჩენილია ეკლესია ყალამშა. მუნიციპალიტეტში აღსანიშნავია აგრეთვე ზემო ოროზმანის, ზემო ყარაბულაღის, დიდი გომარეთის, კაკლიანის, სარკინეთისა და სხვა ეკლესიები.\n\n==გალერეა==\n<gallery>\nფაილი:დმანისის რაიონი 1978.jpg|დმანისის რაიონი 1978 წელს\nფაილი:დმანისის მუნიციპალიტეტი.jpg|დმანისის მუნიციპალიტეტი 2014 წელს\n</gallery>\n\n== ლიტერატურა ==\n\n\n* უკლება დ., აღმოსავლეთ საქართველოს მთიანი მხარეების ლანდშაფტები და ფიზიკურ-გეოგრაფიული რაიონები, თბ., 1974.\n\n==რესურსები ინტერნეტში==\n* დმანისის მუნიციპალიტეტის ოფიციალური საიტი\n* ქვემო ქართლი – დმანისის მუნიციპალიტეტი \n\n==შენიშვნები==\n\n\n==სქოლიო==\n\n\n\n\n\n*", "url": "https://ka.wikipedia.org/wiki/დმანისის_მუნიციპალიტეტი", "length": 18563}
{"id": "1419", "title": "თეთრიწყაროს მუნიციპალიტეტი", "text": "'''თეთრიწყაროს მუნიციპალიტეტი''' — ადმინისტრაციულ-ტერიტორიული ერთეული აღმოსავლეთ საქართველოში, ქვემო ქართლის მხარეში. 1917 წლის ადმინისტრაციულ-ტერიტორიული დაყოფით ახლანდელი თეთრიწყაროს მუნიციპალიტეტის ტერიტორია თბილისის მაზრაში შედიოდა, 1921-1929 წლებში ისევ თბილისის მაზრაშია, 1930 წლიდან თბილისის ოლქშია, როგორც აღბულაღის რაიონი, თეთრიწყაროს რაიონი კი ეწოდა 1940 წელს. ამჟამად მუნიციპალიტეტი. ადმინისტრაციული ცენტრი თეთრიწყარო.\n\nთეთრიწყაროს მუნიციპალიტეტს კარგად გამოხატული ბუნებრივი საზღვრები აქვს. სამხრეთით ესაზღვრება ბოლნისის მუნიციპალიტეტი, დასავლეთით საზღვრავს წალკისა და დმანისის მუნიციპალიტეტები, აღმოსავლეთით საზღვრავს \nგარდაბნისა და მარნეულის მუნიციპალიტეტები, ჩრდილოეთით კი კასპისა და მცხეთის მუნიციპალიტეტები. მუნიციპალიტეტის ფართობია 1174,5 კმ².<ref name=\"usaid\" /><ref></ref>\n\nთეთრიწყაროს მუნიციპალიტეტი მთა-გორიანი რელიეფით ხასიათდება. აქ გაბატონებულია ზომიერად ნოტიო ჰავა, იცის ზომიერად ცივი ზამთარი და ხანგრძლივი თბილი ზაფხული. ჰაერის საშუალო წლიური ტემპერატურა 12 °C-ია (ბარში) 2 °C-მდე (მთაში) მერყეობს ზონალობის მიხედვით. წლის ყველაზე ცივი თვის, იანვრის, ტემპერატურა უდრის 0 °C-ს ბარში და -10 °C მთაში, ხოლო ყველაზე თბილი თვის, ივლისის, ჰაერის ტემპერატურა უდრის 15 °C მთაში და 24 °C ბარში. ნალექების საშუალო წლიური რაოდენობა 500 მმ-დან (ბარში) 900 მმ-მდეა (მთაში). ნალექების მაქსიმუმი მაისშია (119 მმ), ხოლო მინიმუმი — დეკემბერში (30 მმ).<ref name=\"usaid\" />\n\nთეთრიწყაროს მუნიციპალიტეტში ხშირი ჰიდროგრაფიული ქსელი მდინარე მტკვრის აუზს მიეკუთვნება. სამხრეთ ნაწილში მიედინება მდინარე ხრამი, რომლის სიგრძე მუნიციპალიტეტის ფარგლებში 22 კმ-ია. მუნიციპალიტეტის მთავარი მდინარეა ალგეთი. მდინარე ალგეთის შუა დინებაში შექმნილია ალგეთის წყალსაცავი, რომელსაც საირიგაციოდ იყენებენ. ბედენის პლატოზე არის რამდენიმე მცირე ტბა.<ref name=\"usaid\" />\n\n2014 წლის მდგომარეობით, მუნიციპალიტეტის მოსახლეობა 21 127 ადამიანს შეადგენდა. მუნიციპალიტეტში 88 დასახლებული პუნქტია (მათგან 6 პუნქტი დაცლილია). მათ შორის 1 ქალაქია. მუნიციპალიტეტის ქალაქის მოსახლეობა შეადგენს 4200 ადამიანს, ხოლო სოფლის — 23 400 ადამიანს. ანუ მუნიციპალიტეტის მოსახლეობის 85 % სოფლად ცხოვრობს. მოსახლეობის სიმჭიდროვეა 23 კაცი/კმ², რაც ქვეყნის საშუალო მაჩვენებელს საკმაოდ ჩამოუვარდება.<ref name=\"usaid\" />\n\nმუნიციპალიტეტის ბიუჯეტი ადგილობრივი შემოსავლებისა და გამოთანაბრებითი ტრანსფერის ჩათვლით არის 4 300 000 ლარი. ეკონომიკის ძირითადი სექტორებია სოფლის მეურნეობა და მცირე მეწარმეობა (ძირითადად ვაჭრობა და საყოფაცხოვრებო მომსახურება). წარსულშიც ძირითადი შემოსავლები უზრუნველყოფილი იყო სოფლის მეურნეობით, ასევე სოფლის მეურნეობის პროდუქტების გადამამუშავებელი საწარმოებით და ქვის მოპოვება-დამუშავებით.<ref name=\"usaid\"></ref>\n\n== გეოგრაფია ==\n\n=== რელიეფი ===\nთეთრიწყაროს მუნიციპალიტეტის სამხრეთი ნაწილი გაშლილია თეთრიწყაროს პლატოზე, რომელიც ქვემო ქართლის პლატოს ჩრდილოეთ ნაწილს წარმოადგენს. თეთრიწყაროს პლატო (ზომები 45X10 კმ) გომერის ქედის სამხრული კალთებიდან სამხრეთ-აღმოსავლეთისაკენ და აღმოსავლეთისაკენ ვრცელდება. პლატოს ზედაპირი სამხრეთისაკენ არის დახრილი და შუა ნაწილში გაკვეთილია რამდენიმე მცირე მდინარის კანიონით, რომელთა შორის ყველაზე მნიშვნელოვანია ხრამის მარცხენა შენაკადი ჭივჭავა. თეთრიწყაროს პლატო აგებულია ზედაპლიოცენური დოლერიტული ლავებით.\n\nმუნიციპალიტეტის სამხრეთ-დასავლეთ ნაწილში განფენილია შუა ხრამის მთათა კვანძი, რომელიც აგებულია ზედაცარცული ვულკანოგენური და დანალექი წყებებით, აგრეთვე ძველი კრისტალური ქანებით (გრანიტოიდებით). აქ ყველაზე დიდია ბედენის ქედი, რომელიც წარმოადგენს მდინარეების ალგეთისა და ხრამის წყალგამყოფს. უმაღლესი პუნქტია მთა ბედენა (1875 მ).\n\nბედენის ქედი აგებულია ცარცული ვულკანოგენური ნალექებით, ნეოგენური და მეოთხეული ლავებით.\n\nბედენის ქედის განშტოებებიდან უმნიშვნელოვანესია გომერის ქედი, რომელიც ბედენის ქედის აღმოსავლურ ბოლოდან ჯერ სამხრეთ-აღმოსავლეთისაკენ არის მიმართული და შემდეგ აღმოსავლეთისაკენ. მის თხემზე აღმართული მთა სამება, რომელიც წარმოადგენს კონუსის მოყვანილობის ბორცვს. აღსანიშნავია, რომ ამ მთას უწინდელი მკვლევარები ექსტრუზიულ ცენტრალურ ვულკანად თვლიდნენ, მაგრამ გარკვეულია, რომ იგი ეროზიულ მოწმეს წარმოადგენს, ხოლო მის თხემზე არსებული ლავა ტექტონიკური პროცესებით არის მოწყვეტილი და აზევებული. გომერის ქედზეა ასევე მთა გომერი (1457 მ). მთის სამხრეთ კალთაზე ფიქსირებულია ლავის ტერასა. ბედენის ქედს აქვს შტოქედები: თავშიშველა და გელინდაღი.\n\nთეთრიწყაროს მუნიციპალიტეტის ჩრდილოეთ ნაწილში აღმართულია ძლიერ დანაოჭებული, შუაეოცენური ვულკანოგენური ქანებით აგებული თრიალეთის ქედი.\n\nთავშიშველის ქედსა და ქვემო ქართლის პლატოს შორის მდებარეობს ირაგის ქვაბული, რომელიც გაჩენილია ლავური ღვარის მიერ ძველი ხეობის შეგუბებისა და ტბიურ-მდინარეული ნალექების დაგროვების შედეგად. ქვაბული ასაზრდოებს მდინარე ასლანკას. ირაგის ქვაბული ხასიათდება ვაკისებურ-ბორცვიანი ფსკერით, რომელიც აგებულია თიხნარითა და კენჭნარით.\n\nბედენის პლატოზე არის ხორხების მღვიმე.\n\n=== შიგა წყლები ===\nthumb|250px|right|მდინარე ალგეთი\nთეთრიწყაროს მუნიციპალიტეტში ჰიდროგრაფიული ქსელი ხშირია. აქაური ყველა მდინარე ქმნის მტკვრის ერთიან სისტემას.\n\nსამხრეთ ნაწილში დიდ მანძილზე მიედინება მდინარე ხრამი, რომელსაც აქვს კარგად გამოკვეთილი კანიონი, რომლის სიგრძე უდრის 22 კმ-ს, ხოლო სიგანე ზედა ნაწილში 0,4-1,7 კმ-ს. ხრამის კანიონი მდინარე ასლანკის შესართავიდან სოფელ არუხლომდე ვრცელდება. მაქსიმალურ სიღრმეს იგი აღწევს სამშვილდოს ნაქალაქართან, რომელიც ხრამისა და ჭივჭავის კანიონებს შორის გამოწვდილ გრძელსა და ვიწრო ქარაფებით შემოფარგლულ კონცხზეა გაშენებული. ხრამის შენაკადებიდან აღსანიშნავია მდინარეები ასლანკა, ჭივჭავა, თეთრწყაროსწყალი, კლდეისისწყალი, ახკალაფისწყალი და სხვ.\n\nმუნიციპალიტეტის მთავარი მდინარეა ალგეთი, რომელიც მუნიციპალიტეტს ჩრდილო-დასავლეთიდან სამხრეთ-აღმოსავლეთისაკენ კვეთს. ალგეთი სათავეს იღებს თრიალეთის ქედის სამხრეთ კალთაზე, კლდეკარის ვიწრობის მახლობლად. ზემო დინებაში მიედინება სამხრეთ აღმოსავლეთისაკენ ღრმა და ტყიან ხეობაში. აქვს მრავალი შენაკადი: ასურეთისხევი, ლაყვისხევი, გუდარეხისწყალი, ოძისისხევი, ბოგვისხევი, ენაგეთისხევი, ლამისხევი, ფარცხისისწყალი და ბზისწყალი.\n\nთეთრიწყაროს მუნიციპალიტეტის მდინარეები ძირითადად საზრდოობენ წვიმის წყლით. წყალდიდობა გაზაფხულზე და ზაფხულის დასაწყისშია, წყალმცირობა კი შემოდგომა-ზამთარში. მდინარე ალგეთის შუა დინებაში შექმნილია ალგეთის წყალსაცავი, რომელსაც საირიგაციოდ იყენებენ.\n\nბედენის პლატოზე არის რამდენიმე მცირე ტბა.\n\n=== ჰავა ===\nთეთრიწყაროს მუნიციპალიტეტში გაბატონებულია ზომიერად ნოტიო ჰავა, იცის ზომიერად ცივი ზამთარი და ხანგრძლივი თბილი ზაფხული. ჰაერის საშუალო წლიური ტემპერატურა 12 °C-იდან (ბარში) 2 °C-მდე (მთაში) მერყეობს. იანვრის ტემპერატურა უდრის 0 °C და -10 °C, ივლისში ჰაერის ტემპერატურა უდრის 15 °C და 24 °C, აბსოლუტურ მინიმუმია -30 °C, ხოლო მაქსიმუმი 40 °C. ნალექების საშუალო წლიური რაოდენობა 500 მმ-დან (ბარში) 900 მმ-მდეა (მთაში). ნალექების მაქსიმუმი მაისშია (119 მმ) ხოლო მინიმუმი – დეკემბერში (30 მმ).\n\nთეთრწყაროში საშუალო წლიური ტემპერატურაა 8,6 °C, ნალექები 790 მმ.\n\n=== ნიადაგები ===\nვაკეზე ჩამოყალიბებულია წაბლა (ზოგან დამლაშებული) ნიადაგები. ბორცვიან მთისწინეთში ტყის ყავისფერი ნიადაგია განვითარებული. ტერიტორიის დიდი ნაწილი უჭირავს საშუალო და მცირე სისქის ტყის ყომრალ ნიადაგს, რომელსაც ზემოთ ტყის ზედა სარტყლის ღია და გაეწრებული ყომრალი ნიადაგი ენაცვლება. მაღალი ქედების თხემებზე და ბედენის პლატოზე მეორეული მთის მდელოს ნიადაგებია. ზოგან, კირქვების გამოფიტვის პროდუქტებზე, ნეშომპალა კარბონატული ნიადაგია განვითარებული. ციცაბო ფერდობებზე გვხვდება სუსტად განვითარებული, მცირე სისქის ჩამორეცხილი ნიადაგი.\n\n=== ლანდშაფტები ===\nთეთრიწყაროს მუნიციპალიტეტში ჩამოყალიბებულია ლანდშაფტის შემდეგი სახეები:\n# მშრალი სტეპური ვაკე წაბლა ნიადაგებით;\n# მთისწინეთი მუხნარ-რცხილნარით ტყის ყავისფერ ნიადაგებზე;\n# ბორცვიანი პლატო ჯაგრცხილნარ-მუხნარით ტყის ყავისფერ წაბლა და შავმიწა ნიადაგებზე;\n# მთის გასტეპებული მდელოები შავმიწა ნიადაგებით;\n# სუბალპური მდელოები ტყის ყომრალ და მთის მდელოს ნიადაგებზე.\n\n== ფლორა და ფაუნა ==\n\n=== ფლორა ===\nვაკეზე და ბორცვიან მთისწინეთში გავრცელებულია ჯაგეკლიანი სტეპის მცენარეულობა: ძეძვი, გრაკლა, ურცი, ურო, მაჩიტა, გლერძი, ასკილი, ძურწა, შვრიელა, ტუხტი და სხვ. ხეებიდან გვხვდება აკაკი. მუნიციპალიტეტში იზრდება ასევე ნეკერჩხალი, პანტა, მაჟალო, იფანი, თხილი, შინდი, კუნელი, ზღმარტლი და სხვ. ზემო სარტყელში ჭარბობს წიფელი.\n\n1965 წელს თეთრიწყაროს მუნიციპალიტეტში დაარსდა ალგეთის ეროვნული პარკი, რომელიც თრიალეთის ქედის სამხრეთ კალთაზე, მდინარე ალგეთის ზემო წელში მდებარეობს. ნაკრძალი განფენილია ზღვის დონიდან 600-1300 მ-ზე. მისი მიზანია დაიცვას აღმოსავლური ნაძვისა და კავკასიური სოჭის ტყის კორომები. ნაკრძალი უმეტესად დაფარულია წიწვოვანი და ფოთლოვანი ტყით.\n\n=== ფაუნა ===\nფაუნა უხვადაა წარმოდგენილი. გვხვდება შველი, გარეული ღორი, თეთრყელა კვერნა, დათვი, მელა, მაჩვი, კურდღელი და სხვ.\n\nფრინფელებიდან აღსანიშნავია: კაკაბი, შურთხი, როჭო, მინდვრის მწყერჩიტა, ყარყატი და სხვ. ქვეწარმავლებიდან ბევრია კუ, კლდის ხვლიკი, ბოხმეჭა, გველი და ა.შ. გასული საუკუნის 60-იანი წწ. დასაწყისში მანგლისში აღმოჩენილ იქნა ობობის რამდენიმე ახალი სახეობა. მდინარეებში იცის ხრამული, კალმახი, შამაია, და სხვ.\n\n== მოსახლეობა ==\nმოსახლეობის რიცხოვნობა — 21 ათასი კაცი, 82,47 % ქართველები, 7,33 % აზერბაიჯანელები, 7,31 % სომხები, 1,31 % რუსები, 0,88 % ბერძნები; სიმჭიდროვე — 22 კაცი კვ.კმ-ზე. მუნიციპალიტეტში 80 დასახლებული პუნქტია: 1 ქალაქი, 1 დაბა და 78 სოფელი.\n\n===აღწერის მონაცემები===\n\n\n== მმართველობა ==\nმუნიციპალიტეტის წარმომადგენლობითი ორგანოა მუნიციპალიტეტის საკრებულო, ხოლო აღმასრულებელო ორგანო — გამგეობა (გამგებელი გიორგი მესტვირიშვილი). მუნიციპალიტეტის ადგილობრივი თვითმმართველობის ერთეულებია:\n\n* ''ქალაქის საკრებულო'' — 1: თეთრიწყარო.\n* ''დაბის საკრებულო'' — 1: მანგლისი.\n* ''თემის საკრებულო'' — 16: ასურეთის თემი, ახალსოფლის თემი, ბორბალოს თემი, დაღეთის თემი, დურნუკის თემი, თონეთის თემი, ირაგის თემი, კლდეისის თემი, კოდის თემი, მარაბდის თემი, ორბეთის თემი, შეხვეტილას თემი, ჩხიკვთის თემი, წინწყაროს თემი, ჭივჭავის თემი, ჯორჯიაშვილის თემი.\n\n=== საკრებულო ===\n\n\n== ეკონომიკა ==\nსასოფლო-სამეურნეო სავარგულებს უკავია 520 კვ.კმ. წამყვანი დარგია სოფლის მეურნეობა, ძირითადად მეცხოველეობა. აქ არის გადამამუშავებელი და კვების მრეწველობის მცირე საწარმოები. სასარგებლო წიაღისეულიდან აღსანიშნავია ბარიტის საბადოები. მუნიციპალიტეტის ტერიტორიაზე გადის მარაბდა-ახალქალაქის რკინიგზა და ბაქო-თბილისი-ჯეიჰანის ნავთობსადენი.\n\n== კულტურა ==\nმუნიციპალიტეტში 32 სახელმწიფო ზოგადსაგანმანათლებლო სკოლაა, 35 ბიბლიოთეკა, 1 თეატრი და 1 მუზეუმი (მხარეთმცოდნეობის). გამოდის ადგილობრივი გაზეთი „დიდგორი“.\n\n== ღირსშესანიშნაობანი ==\nსოფელ ფიტარეთის მოშორებით მდებარეობს ძველი ქართული კულტურის კერა ფიტარეთის მონასტერი. აქ მოღვაწეობდა იობ ფიტარეთელი, რომლის ლიტერატურული მემკვიდრეობას ჩვენამდე არ მოუღწევია. მას ჩინებულ მწერალად მიიჩნევდა თვით სულხან-საბა ორბელიანი. მონასტრის ნაგებობათაგან შემორჩენილია ღვთისმშობლის მონასტრის ეკლესია.\n\nდაბა მანგლისის განაპირას მდებარეობს ჯვარულ-გუმბათოვანი ტაძარი.\n\nსოფელ დიდი თონეთიდან 2 კმ-ზე აღმართულია თონეთის სიონი. სოფელთან ასევე შემორჩენილია ნასოფლარი და კვირაცხოვლის ეკლესიის ნანგრევები. საკუთრივ დიდ თონეთში არის წმინდა გიორგის ეკლესია.\n\nმუნიციპალიტეთში აღსანიშნავია ასევე სამშვილდის ნაქალაქარი.\n\nმნიშვნელოვანი ხუროთმოძღვრული ძეგლია აგრეთვე ნადარბაზევის სასახლე. გამოჩენილი გეოგრაფი და ისტორიკოსი ვახუშტი მას თამარ მეფის ნასასახლევს უწოდებს. სასახლე აგებულია IX-X სს-ში.\n\nსხვა ისტორიული ძეგლებია:\n* მანგლისის სიონი, ფარცხისის ციხე, ბირთვისის ციხე, გუდარეხის მონასტერი, აბელიას დარბაზული ეკლესია და ა.შ. სულ თეთრიწყაროში არის 475 ისტორიული ძეგლი.\n\n==ლიტერატურა==\n\n* მარუაშვილი ლ., საქართველოს ფიზიკური გეოგრაფია, თბ., 1964;\n* უკლება დ., აღმოსავლეთ საქართველოს მთიანი მხარეების ლანდშაფტები და ფიზიკურ-გეოგრაფიული რაიონები, თბ., 1974.\n\n==რესურსები ინტერნეტში==\n\n\n==სქოლიო==", "url": "https://ka.wikipedia.org/wiki/თეთრიწყაროს_მუნიციპალიტეტი", "length": 11232}
