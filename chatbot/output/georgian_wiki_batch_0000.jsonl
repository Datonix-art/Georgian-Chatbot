{"id": "604", "title": "ედუარდ შევარდნაძე", "text": "ედუარდ ამბროსის ძე შევარდნაძე (დ. 25 იანვარი, 1928, სოფელი მამათი, ოზურგეთის მაზრა, საქართველოს სსრ — გ. 7 ივლისი, 2014, თბილისი, საქართველო) — ქართველი პოლიტიკოსი და სახელმწიფო მოღვაწე. საქართველოს მეორე პრეზიდენტი. 1972-1985 წლებში საქართველოს საბჭოთა რესპუბლიკის კომპარტიის ცენტრალური კომიტეტის პირველი მდივანი. 1985-1990 წლებში საბჭოთა კავშირის საგარეო საქმეთა მინისტრი. 1995–2003 წლებში საქართველოს პრეზიდენტი, რომელიც „ვარდების რევოლუციის“ შემდეგ თანამდებობიდან გადადგა და პოლიტიკას ჩამოსცილდა. იყო სსრკ-ის IX-XI მოწვევების უმაღლესი საბჭოს დეპუტატი. სოციალისტური შრომის გმირი (1981), სკკპ ცკ-ის პოლიტბიუროს წევრობის კანდიდატი (1978), წევრი 1985 წლის ივლისიდან. 1964–1965 წლებში იყო საზოგადოებრივი წესრიგის დაცვის მინისტრის მოადგილე. 1965–1972 წლებში საქართველოს სსრ შინაგან საქმეთა მინისტრი. 1985 წელს შევარდნაძე სსრკ-ის საგარეო საქმეთა მინისტრად დაინიშნა. 1990 წელს იგი გადადგა. 1991 წელს მიხეილ გორბაჩოვის მიწვევით კვლავ დაუბრუნდა მინისტრის პოსტს. 1992 წელს საქართველოს სახელმწიფო საბჭოს ხელმძღვანელი, 1992–1995 წლებში საქართველოს რესპუბლიკის პარლამენტის თავმჯდომარე. მონაწილეობდა გერმანიის გაერთიანების შესახებ მოლაპარაკებებში. 1990 წელს ვაშინგტონში აშშ-ის სახელმწიფო მდივანთან, ჯეიმზ ბეიკერთან ერთად ხელი მოაწერა აშშ-სათვის ბერინგის ზღვის აკვატორიის გადაცემას შევარდნაძე-ბეიკერის გამყოფი ხაზის მიხედვით. „ვარდების რევოლუციის“ შემდეგ, 2003 წლის ნოემბერში, შევარდნაძე თანამდებობიდან გადადგა და პოლიტიკას ჩამოსცილდა. სიცოცხლის ბოლო წლები კრწანისის რეზიდენციაში გაატარა. ავტორია ავტობიოგრაფიული წიგნებისა „ჩემი არჩევანი“ და „ფიქრი წარსულსა და მომავალზე“. ==ბიოგრაფია== ===ადრეული წლები და განათლება=== ედუარდ შევარდნაძე დაიბადა 1928 წლის 25 იანვარს, ოზურგეთის მაზრაში, სოფელ მამათში, ამბროსი შევარდნაძისა და სოფიო პატეიშვილის ოჯახში. შევარდნაძის ოჯახი წარმოშობით იყო სოფელ ასკანიდან. მისი მამის ბიძაშვილი იყო ცნობილი ფირალი დათიკო შევარდნაძე. მისი მამა პედაგოგი იყო და მამათის სკოლაში რუსულ ენასა და ლიტერატურას ასწავლიდა, ხოლო დედა აზნაურ გლახუნა პატეიშვილის ქალიშვილი. ჰყავდა და და სამი ძმა: ევგრაფი, აკაკი და იპოკრატე. უფროსი ძმა, ევგრაფი, პოლიომიელიტით დაავადდა და ადრეულ ასაკში შეეზღუდა მოძრაობის უნარი. მისი მამა დააპატიმრეს სტალინური რეპრესიების დროს 1937 წელს, მაგრამ გათავისუფლდა მისი ნამოწაფარის დახმარებით, რომელიც შინსახკომის თანამშრომელი იყო. დაწყებითი რვაკლასიანი განათლება მამათის სკოლაში მიიღო. 1941 წელს, დიდი სამამულო ომის დაწყების შემდეგ ფრონტზე გაიწვიეს აკაკი შევარდნაძე. ის დაიღუპა ომის ადრეულ წლებში, ბრესტის ციხესიმაგრის დაცვისას. 1943 წლის 1 ოქტომბრიდან 1946 წლის 25 ივნისამდე იყო თბილისის მეორე საფერშალო სკოლის მოსწავლე. დაამთავრა თბილისის სამედიცინო ტექნიკუმი. თბილისში ცხოვრბოდა ფასანაურის ქუჩაზე, თავის დასთან, ძველ სახლში, სარდაფის მსგავს ოთახში. ახალგაზრდა ასაკში შევარდნაძე ტუბერკულოზით დაავადდა და რამდენიმე თვე ბახმაროში მკურნალობდა. 1960 წელს დაამთავრა ა. წულუკიძის სახელობის ქუთაისის პედაგოგიური ინსტიტუტი დაუსწრებლად, ისტორიკოსის სპეციალობით. === მოღვაწეობა საქართველოს სსრ-ში === thumb|კომუნისტური რუმინეთის ლიდერი [[ნიკოლაე ჩაუშესკუ]] მეუღლესთან ერთად [[თბილისი|თბილისში]], სამხატვრო აკადემიაში სტუმრობისას, [[1976]] წ. 1946 წლის 29 აგვისტოდან 18 ნოემბრამდე მუშაობდა საქართველოს ალკკ თბილისის ორჯონიკიძის რაიკომის ინსტრუქტორად, შემდეგ იქვე 1946 წლის 18 ნოემბრიდან 1949 წლის 29 აგვისტომდე კადრების და საორგანიზაციო განყოფილების გამგედ. 1948 წელს, 20 წლის ასაკში შევიდა კომპარტიაში. 1949 წლის 29 აგვისტოდან 1951 წლის 29 ივნისამდე იყო პარტიული სკოლის მსმენელი. 1951 წლის 31 ივლისიდან 1952 წლის 7 თებერვლამდე მუშაობდა საქართველოს ალკკ ცენტრალური კომიტეტის კომკავშირული ორგანოების განყოფილების ინსტრუქტორად, 1952 წლის 27 თებერვლიდან 20 სექტემბრამდე — საქართველოს ალკკ ქუთაისის საოლქო კომიტეტის მდივანი კადრების დარგში, 1952 წლის 20 სექტემბრიდან 1953 წლის 1 ივნისამდე — იმავე კომიტეტის მეორე მდივანი, 1953 წლის 1 ივნისიდან 16 დეკემბრამდე — საქართველოს კომპარტიის ქუთაისის საქალაქო კომიტეტის პარტიული, პროფკავშირული და კომკავშირული ორგანოების განყოფილების ინსტრუქტორი, 1953 წლის 16 დეკემბრიდან 1956 წლის 11 მაისამდე — საქართველოს ალკკ ქუთაისის საოლქო კომიტეტის პირველი მდივანი. 1956 წლის 11 მაისიდან 1957 წლის 31 დეკემბრამდე ედუარდ შევარდნაძე იყო საქართველოს ალკკ ცენტრალური კომიტეტის მეორე მდივანი, ხოლო 1957 წლის 31 დეკემბრიდან 1961 წლის 30 აგვისტომდე — პირველი მდივანი. 1961 წლის 30 აგვისტოდან 1963 წლის 12 თებერვლამდე — საქართველოს კომპარტიის მცხეთის რაიკომის პირველი მდივანი, 1963 წლის 12 თებერვლიდან 1964 წლის 7 ივლისამდე — საქართველოს კომპარტიის თბილისის ორგანიზაციის პირველი მაისის რაიკომის პირველი მდივანი, 1964 წლის 7 ივლისიდან 1965 წლის 21 მაისს — საქართველოს სსრ საზოგადოებრივი წესრიგის დაცვის მინისტრის პირველი მოადგილე, 1965 წლის 21 მაისიდან 1972 წლის 1 აგვისტომდე — საქართველოს სსრ შინაგან საქმეთა მინისტრი. ამ თანამდებობაზე დანიშვნისთანავე დაიწყო კამპანია ჩრდილოვანი ეკონომიკისა და კორუფციის წინააღმდეგ. კამპანია კარგად იყო რეკლამირებული, თუმცა მნიშვნელოვანი შედეგები არ მოჰყოლია. ედუარდ შევარდნაძეს 1967 წლის 12 აპრილს მიენიჭა შინაგანი სამსახურის მე-3 რანგის გენერლის წოდება (გენერალ-მაიორი). 1972 წლის 1 აგვისტოდან 4 ოქტომბრამდე იყო საქართველოს კომპარტიის თბილისის საქალაქო კომიტეტის პირველი მდივანი, 1972 წლის 29 სექტემბრიდან 1985 წლის 6 ივლისამდე — საქართველოს კომპარტიის ცენტრალური კომიტეტის პირველი მდივანი. მან შეცვალა კორუფციაში მხილებული ვასილ მჟავანაძე. 1978 წელს შევარდნაძემ შეასრულა მნიშვნელოვანი როლი ქართული ენისთვის საქართველოს სსრ-ში სახელმწიფო ენის სტატუსის სენარჩუნებისთვის. 1978 წლის 27 ნოემბერს აირჩიეს საბჭოთა კავშირის პოლიტბიუროს წევრობის კანდიდატად. კანდიდატი იყო 1985 წლის 1 ივლისამდე. 1981 წელს მიენიჭა სოციალისტური შრომის გმირის წოდება. 1984 წელს შევარდნაძემ მიიღო თვითმფრინავის ბიჭების საქმეზე გამტაცებელთა დახვრეტის გადაწყვეტილება, რის გამოც ძალიან არაპოპულარული გახდა. ამავე პერიოდში შევარდნაძემ ხელი შეუწყო ფილმ „მონანიების“ გადაღებას. === საბჭოთა კავშირის საგარეო საქმეთა მინისტრი === მინი|შევარდნაძე [[რეიკიავიკის სამიტი|რეიკიავიკის სამიტზე]], [[1986]] წ. საქართველოს სსრ-ს ხელმძღვანელობის დროს შევარდნაძემ აბაშასა და ფოთში ჩაატარა საბაზრო რეფორმის ექსპერიმენტები. აბაშაში მან მისცა საშუალება გლეხებს, ხანგრძლივი ვადით სარგებლობის უფლებით მიეღოთ სახელმწიფო მიწები, ხოლო ფოთში რეეფორმის შედეგად საწარმოების მოგების დიდი ნაწილი მათვე რჩებოდათ, ხოლო ნაწილი კი ფოთის ბიუჯეტში ირიცხებოდა. რეფორმებმა მიიქცია მიხეილ გორბაჩოვის ყურადღება. გორბაჩოვმა 1985 წლის 2 ივლისს „გარდაქმნის“ წამოწყების პარალელურად, შევარდნაძე დანიშნა სსრკ-ის საგარეო საქმეთა მინისტრად. 1985 წლის 1 ივლისიდან 1990 წლის 13 ივლისამდე შევარდნაძე სკკპ XXV-XXVII ყრილობებზე აირჩიეს პოლიტბიუროს წევრად. ედუარდ შევარდნაძე მონაწილეობდა გერმანიის გაერთიანების შესახებ მოლაპარაკებებში. 1990 წელს ვაშინგტონში აშშ-ის სახელმწიფო მდივანთან, ჯეიმზ ბეიკერთან ერთად ხელი მოაწერა აშშ-სათვის ბერინგის ზღვის აკვატორიის გადაცემას შევარდნაძე-ბეიკერის გამყოფი ხაზის მიხედვით. 1990 წლის 20 დეკემბერს მან „მოსალოდნელი დიქტატურისადმი“ პროტესტის ნიშნად დატოვა პოსტი, რის შემდეგაც ხელმძღვანელობდა საგარეო პოლიტიკურ ასოციაციას. იყო მოძრაობა „დემოკრატიული რეფორმებისათვის“ დაფუძნების ერთ-ერთი ინიციატორი. საბჭოთა კავშირის დაშლამდე რამდენიმე თვით ადრე, 1991 წლის 20 ნოემბერს, გორბაჩოვის მიწვევით კვლავ დაუბრუნდა სსრკ-ის საგარეო საქმეთა მინისტრის პოსტს, სადაც საბჭოთა კავშირის დაშლამდე ერთი თვის განმავლობაში 26 დეკემბრამდე იმუშავა. === საქართველოში დაბრუნება === 1992 წელს საქართველოს პირველი პრეზიდენტი ზვიად გამსახურდია პუტჩის შედეგად თანამდებობიდან ჩამოაგდეს. პუტჩისტების მიერ შექმნილმა ორგანომ საქართველოს რესპუბლიკის სამხედრო საბჭომ საქართველოში შეავარდნაძე მოიწვია. 1992 წლის 7 მარტს შევარდნაძე საქართველოში დაბრუნდა. აეროპორტში შევარდნაძეს დახვდნენ ჯაბა იოსელიანი და 2000-მდე მხარდამჭერი, ძირითადად ინტელიგენციის წარმომადგენლები, წითელი მიხაკებით ხელში.. 10 მარტს შევარდნაძე სათავეში ჩაუდგა საქართველოს რესპუბლიკის სახელმწიფო საბჭოს. შევარდნაძე საკუთარ დაბრუნებას სამშობლოში ადარებდა შარლ დე გოლის დაბრუნებას საფრანგეთში მეოთხე რესპუბლიკის მარცხის შემდეგ. thumb|[[ჯეიმზ ბეიკერი]] და ედუარდ შევარდნაძე თბილისში, 1992 წლის მაისი შევარდნაძე პირველ რიგში სიმბოლურად ეწვია სიონის ტაძარს, სადაც პატრიარ ილია II-ისგან მიიღო კურთხევა. ნოემბერში ყოველთა წმიდათა ტაძარში შევარდნაძე მოინათლა მართლმადიდებლური წესით და ეწოდა ნათლობის სახელი გიორგი. რიტუალი შეასრულა მღვდელმა თეიმურაზ ბერიშვილმა. მისი ნათლიები იყვნენ ილია II საქართველოს კათოლიკოს-პატრიარქი და პოეტი ანა კალანდაძე. შევარდნაძეს მოუწია ქვენის მართვა რუსული ინტერვენციის, განადგურებული ეკონომიკის და საზოგადოების შიდა პოლარიზაციის პირობებში. სწრაფად და უსისტემოდ ხდებოდა სახელმწიფო ქონების პრივატიზაცია, რასაც თან ერთვოდა დეინდუსტრიალიზაცია. ყველაზე მწვავე პრობლემა მშვიდობის დამყარება და შეიარაღებული ფორმირებების აღკვეთა იყო. შევარდნაძემ მოახერხა დასავლეთის ქვეყნებთან ურთიერთობების სწრაფად დამყარება. 1992 წლის მარტის ბოლოს საქართველომ განაცხადი შეიტანა საერთაშორისო სავალუტო ფონდისა და მსოფლიო ბანკის წევრობაზე. 23 მარტს საქართველო აღიარა ევროპის ეკონომიკურმა თანამეგობრობამ. აპრილში გაიხსნა აშშ-ის საელჩო საქართველოში. 25 მაისს საქართველოს ეწვია აშშ-ის სახელმწიფო მდივანი ჯეიმზ ბეიკერი. საქართველოში ჩამოვიდნენ გერმანიის საგარეო საქმეთა მინისტრი ჰანს-დიტრიხ გენშერი და თურქეთის პრეზიდენტი სულეიმან დემირელი. 30 ივლისს გაფორმდა საქართველო-თურქეთის ხელშეკრულება, 31 ივლისს საქართველო გახდა გაეროს წევრი. 24 ივნისს შევარდნაძემ ხელი მოაწერა დაგომისის შეთანხმებას ბორის ელცინთან, რომლითაც დასრულდა სამხრეთ ოსეთის ომი. 1992 წლის 11 ოქტომბერს საპარლამენტო არჩევნებით მოხდა შევარდნაძის ხელმძღვანელობის ლეგიტიმაცია. შევარდნაძემ იცოდა საკუთარი არაპოპულარობის შესახებ, ამიტომ არ ცდილობდა ძლიერი საპრეზიდენტო ხელისუფლების ჩამოყალიბებას. 1992 წლის 4 ნოემბერს ის აირჩიეს საქართველოს რესპუბლიკის პარლამენტის თავმჯდომარედ და სახელმწიფო მეთაურად. ამ დროიდან იყო ქვეყნის სამხედრო ძალების უმაღლესი მთავარსარდალი. 1992 წლის დეკემბერში მან შექმნა 19 სამინისტრო და 10 სახელმწიფო კომიტეტი საბჭოთა მოდელზე დაყრდნობით. შევარდნაძემ ეტაპობრივად, მეტწილად 1993 წლის მეორე ნახევრიდან, მოახერხა საკუთარი ძალაულფების გაძლიერება. მას პერიოდულად ეკავა შინაგან საქმეთა, თავდაცვის და პრემიერ-მინისტრის თანამდებობები. შევარდნაძემ იგრვლივ შემოიკრიბა ძველი, კომუნისტური პარტიის და სახელმწიფო აპარატის ელიტა და დასავლურად განწყობილი ახალგაზრდები და მათი გაერთიანებით შემნა პარტია საქართველოს მოქალაქეთა კავშირი.. 1993 წელს მისი ინიციატივით საქართველო შევიდა დამოუკიდებელ სახელმწიფოთა თანამეგობრობაში. დსთ-ში შესვლამ კიდევ უფრო დასცა შევარდნაძის რეიტინგი. მასთან მკვეთრ ოპოზიციაში გადავიდა ეროვნულ-დემოკრატიული პარტია. საქართველოში 20 000-კაციანი რუსული შენაერთი განთავსდა. 1994 წელს შევარდნაძემ დაიწყო საქართველოს ხარეებში გუბერნატორების დანიშვნა კონსტიტუციური საფუძვლის გარეშე. 1993-1995 წლებში მისი ყველაზე მნიშვნელოვანი მიღწევა საქართველოს კონსტიტუციის მიღება იყო. 1995 წლის 24 აგვისტოს მიღებული კონსტიტუცია ამერიკული საპრეზიდენტო მოდელის მსგავსი იყო და მორგებული იყო შევარდნაძის ძალაუფლებაზე, გაუქმებულ იქნა პრემიერ-მინისტრის თანამდებობა, პრეზიდენტს მიეცა მინისტრების დანიშვნა-გათავისუფლების უფლება, ამოღებულ იქნა ქვეყნის ფედერაციული მოწყობის შესახებ დებულებები. 1995 წლის 5 ნოემბერს ხმათა 72,9%-ით გაყალბებულ არჩევნებში პირველი ვადით აირჩიეს საქართველოს პრეზიდენტად. 1995 წელს პირველად ოთხწლიანი ვარდნის შემდეგ საქართველოს ეკონომიკამ ზრდა დაიწყო. ===ტერაქტები=== შევარდნაძეზე სამჯერ განხორციელდა ტერაქტი: * 1992 წლის 3 ოქტომბერს რუსი სამხედროების მიერ აფხაზეთში; * 1995 წლის 29 აგვისტოს საქართველოს რესპუბლიკის პარლამენტის იმდროინდელი შენობის ეზოში. შევარდნაძეს იმ დღეს ხელი უნდა მოეწერა საქართველოს კონსტიტუციისთვის, რომელიც ახალმიღებული იყო. ტერაქტის ორგანიზება ჯაბა იოსელიანს და იგორ გიორგაძეს დაბრალდა. იოსელიანი დაიჭირეს, მხედრიონი დაიშალა, ხოლო გიორგაძე რუსეთში გაიქცა. * 1998 წლის 9 თებერვალს რეზიდენციისკენ მიმავალ გზაზე შევარდნაძის აფეთქება სცადეს ქართველმა შეთქმულებმა და ჩეჩენმა დაქირავებულმა ტერორისტებმა. === გადადგომა === 2000 წლის 9 აპრილს შევარდნაძე ხმათა 82%-ით მეორე ვადით აირჩიეს პრეზიდენტად. 2002 წლის ადგილობრივი თვითმმართველობოს არჩევნებში საქართველოს მოქალაქეთა კავშირი დამარცხდა. იმავე წლის სექტემბერში შევარდნაძემ განაცხადა, რომ 2005 წელს, უფლებამოსილების შეწყვეტის შემდეგ, აპირებს პენსიაზე გასვლას და მემუარების დაწერას. 2003 წელს საპარლამენტო არჩევნებში ოფიციალურად გამარჯვებულად გამოცხადდა შევარდნაძის ბლოკი „ახალი საქართველოსთვის“ ხმათა 21.32 %-ით, ხოლო მეორე ადგილზე პროსამთავრობოდ განწყობილი \"დემოკრატიული აღორძინების კავშირი” ხმათა 18.84 %-ით. საერთაშორისო დამკვირვებლებმა არჩევნებში დარღვევები დააფიქსირეს. ოპოზიციამ შევარდნაძეს არჩევნების ბათილად ცნობისკენ მოუწოდა, მისი შედეგების გაყალბების გამო. პრეზიდენტმა უარი განაცხადა არჩევნების შედეგების გაუქმებაზე. რის გამოც ზოგიერთი ოპოზიციური პარტიების წარმომადგენლებმა დაიწყეს საპროტესტო კამპანია და სამოქალაქო დაუმორჩილებლობა გამოაცხადეს. დემონსტრაციებს შედეგად 2003 წლის 22 ნოემბერს საქართველოს პარლამენტისა და სახელმწიფო კანცელარიის შენობებში მოწინააღმდეგეთა შეჭრა მოჰყვა. შევარდნაძემ საგანგებო მდგომარეობა გამოაცხადა, მაგრამ უარი განაცხადა არმიის გამოყენებაზე და 23 ნოემბერს თანამდებობიდან გადადგა. === გარდაცვალება === ედუარდ შევარდნაძე გარდაიცვალა 2014 წლის 7 ივლისს, 86 წლის ასაკში, ხანგრძლივი ავადმყოფობის შემდეგ. დაკრძალულია კრწანისის რეზიდენციაში, თავისი მეუღლის გვერდით. ==რელიგია== შევარდნაძე საკუთარ ავტობიოგრაფიაში აღნიშნავს, რომ ის ათეისტი იყო და ათეისტურ საზოგადოებაში ცხოვრობდა. ათეისტი იყო მისი მამაც, ხოლო დედა მორწმუნე ადამიანი იყო და ჩუმად ლოცულობდა ხოლმე. შევარდნაძის ავტობიოგრაფიის მიხედვით ის ღმერთზე დაფიქრდა მოსკოვში გადასვლის შემდეგ. 1992 წელს საქართველოში დაბრუნებული შევარდნაძე პირველ რიგში სიმბოლურად ეწვია სიონის ტაძარს, სადაც პატრიარქ ილია II-ისგან მიიღო კურთხევა. 1992 წლის ნოემბერში ყოველთა წმიდათა ტაძარში შევარდნაძე მოინათლა მართლმადიდებლური წესით და ეწოდა ნათლობის სახელი გიორგი. რიტუალი შეასრულა მღვდელმა თეიმურაზ ბერიშვილმა. მისი ნათლიები იყვნენ საქართველოს კათოლიკოს-პატრიარქი ილია II და პოეტი ანა კალანდაძე. ნათლობის შემდეგ შევარდნაძე თან ატარებდა წმინდა ნიკოლოზის პატარა ხატს, რომელმაც, მისი რწმენით, ის გადაარჩინა მესამე ტერაქტის დროს. 1995 წელს შევარდნაძემ ხელი შეუწყო სამების საკათედრო ტაძრის მშენებლობას. „ვერ ვიტყვი, რომ ღრმად მორწმუნე გავხდი, მაგრამ სული ჩემი ისწრაფვის ღვთისკენ“ — აღნიშნავდა შევარდნაძე ავტობიოგრაფიაში. შევარდნაძის გარდაცვალების შემდეგ საქართველოს პატრიარქმა ილია II–მ განაცხადა, რომ ედუარდ შევარდნაძე ამ ქვეყნიდან მონათლული, მაზიარებელ ქრისტიანად წავიდა == ოჯახი == ედუარდ შევარდნაძეს ჰყავდა მეუღლე — ნანული ცაგარეიშვილი-შევარდნაძე. შევარდნაძემ მომავალი მეუღლე გაიცნო 1951 წელს წაღვერში. ნანული ცაგარეიშვილი–შევარდნაძე 2004 წელს გარდაიცვალა. შევარდნაძის ვაჟიშვილი, პაატა, იუნესკოს თბილისის ბიუროს ხელმძღვანელია, ხოლო ქალიშვილი, მანანა, სატელევიზიო ფილმების სტუდიის დირექტორია. ==ჯილდოები და წოდებები== ===ჯილდოები=== ====ეროვნული ჯილდოები==== *: ** სოციალისტური შრომის გმირი ** ლენინის ხუთი ორდენი * ** 70px|class=noviewer: თურქეთის რესპუბლიკის სახელმწიფოს პირველი კლასის ორდენი. * 25px საერთაშორისო ოლიმპიური კომიტეტი: ** ოქროს ოლიმპიური ორდენი უდიდესი დამსახურებისათვის მსოფლიოში სპორტის განვითარების საქმეში და ოლიმპიური იდეალების ერთგულებისათვის. *2000 წლის 30 სექტემბერს მალტის რაინდთა წმინდა იოანე იერუსალიმელის დიდი ორდენის საერთაშორისო მარშალმა ოტოი ოკლიკმა საქართველოს პრეზიდენტს გადასცა უმაღლესი ჯილდო `დიდი ჯვარი~, რომელიც ორდენის წევრების გადაწყვეტილებით, `ედუარდ შევარდნაძეს მიენიჭა კაცობრიობის საკეთილდღეოდ გაწეული უდიდესი ღვაწლისათვის, კერძოდ: ბერლინის კედლის დანგრევისა და ევროპაში მშვიდობის განმტკიცებისათვის“. *: ** 70px|class=noviewer მაცხოვრის მხედრობის დიდი ჯვრის ორდენი. *: ** 70px|class=noviewer იშთიგლალის (დამოუკიდებლობის) ორდენი საქართველოსა და აზერბაიჯანის შორის მეგობრობისა და თანამშრომლობის განუხრელ განვითარებაში დიდი დამსახურებისათვის, ორი ქვეყნის სტრატეგიული პარტნიორობის გასაფართოებლად ნაყოფიერი მოღვაწეობისათვის. *: **70px|class=noviewer წმინდა მესროპ მაშტოცის ორდენი სომხეთ-საქართველოს ურთიერთობის განვითარებაში თვალსაჩინო მიღწევებისათვის. ===საპატიო ხარისხი=== * 1991 წელს, შევარდნაძე დაჯილდოვდა ჰარვარდის უნივერსიტეტის საპატიო დოქტორის ხარისხით. * 1991 წელს, შევარდნაძე დაჯილდოვდა ბოსტონის უნივერსიტეტის საპატიო დოქტორის ხარისხით. ===სხვა ჯილდოები=== * 1992 წელს დეკემბერში ქეარინგის ინსტიტუტმა (აშშ) მიანიჭა ეროვნული ჯილდო უდიდესი წვლილისათვის ადამიანის უფლებების დარგში და არაჩვეულებრივი თანაგრძნობისათვის კაცობრიობის მიმართ. * 1997 წლის დეკემბერში ნიქსონის სახელობის ცენტრის დირექტორთა საბჭომ (აშშ, ვაშინგტონი) მიანიჭა ნიქსონის სახელობის საგანგებო პრემია ეროვნული სახელმწიფოს აღმშენებლობისათვის - საბჭოთა კავშირში მშვიდობიანი რევოლუციის განხორციელებაში შეტანილი წვლილის, ასევე ახალი და დემოკრატიული საქართველოს მშენებლობაში შესანიშნავი მიღწევების აღსანიშნავად. * 1999 წლის 14 ოქტომბერს გადაეცა ლუდვიგ ვიუნშეს სახელობის პრემია განსაკუთრებული ღვაწლისათვის ხალხთა შორის გაგებისა და ტოლერანტობის დამკვიდრებაში. ==ლიტერატურა== * * * * == რესურსები ინტერნეტში == * * ედუარდ შევარდნაძე — საქართველოს პარლამენტის ოფიციალური საიტი * ედუარდ შევარდნაძე საქართველოს პრეზიდენტი 1995-2003 წლებში * საქართველოს სახელმწიფოს ხელმძღვანელები ტ. VII ედუარდ შევარდნაძე * == სქოლიო == კატეგორია:დაბადებული 25 იანვარი კატეგორია:დაბადებული 1928 კატეგორია:გარდაცვლილი 7 ივლისი კატეგორია:გარდაცვლილი 2014 ედუარდ კატეგორია:საქართველოს პარლამენტის თავმჯდომარეები კატეგორია:საქართველოს პრეზიდენტები კატეგორია:ლანჩხუთის მუნიციპალიტეტში დაბადებულები კატეგორია:თბილისის საპატიო მოქალაქეები (1985) კატეგორია:საქართველოს სსრ კომუნისტური პარტიის პირველი მდივნები კატეგორია:სსრკ-ის საგარეო საქმეთა მინისტრები კატეგორია:სსრკ-ის IX მოწვევის უმაღლესი საბჭოს დეპუტატები კატეგორია:სსრკ-ის X მოწვევის უმაღლესი საბჭოს დეპუტატები კატეგორია:სსრკ-ის XI მოწვევის უმაღლესი საბჭოს დეპუტატები კატეგორია:საქართველოს III მოწვევის პარლამენტის წევრები კატეგორია:აფხაზეთის ომის მონაწილეები კატეგორია:ქართველი ათეისტები კატეგორია:ქართველი გენერლები კატეგორია:საბჭოთა გენერალ-მაიორები კატეგორია:დამხობილი პრეზიდენტები", "url": "https://ka.wikipedia.org/wiki/ედუარდ_შევარდნაძე", "length": 17497}
{"id": "608", "title": "1 იანვარი", "text": "1 იანვარი — გრიგორიანული კალენდრის პირველი დღე. წლის ბოლომდე დარჩენილია 364 დღე (ნაკიან წელში - 365). მსოფლიოს ბევრ ქვეყანაში 1 იანვარი არის ახალი წლის დღე. == დღის მოვლენები == * ძვ. წ. 154 : ძველ რომში წლიური კონსულატის დღე პირველ იანვარზე გადმოიტანეს. * ძვ. წ. 104 : რომაელმა კონსულმა გაიუს მარიუსმა ჩამოიყვანა რომში ნუმიდიის დატყვევებული მეფე იუგურტუ. * ძვ. წ. 45 : იულიუსის კალენდარი შევიდა ძალაში. * 404 : გლადიატორთა ბოლო შეჯიბრი შედგა რომში. * 630 : წინასწარმეტყველი მუჰამედი თავისი ჯარით მექასკენ დაიძრა, რომელსაც უბრძოლველად აიღებს. * 1622 : პაპის კანცელარია იღებს გადაწყვეტილებას ახალ წლად პირველი იანვარი გამოცხადდეს. * 1673 : რეგულარული საფოსტო სამსახური დაიწყო ნიუ-იორკსა და ბოსტონს შორის. * 1801 : ირლანდიის აჯანყების ჩახშობა, პარლამენტის გაუქმება. * 1804 : ჰაიტი საფრანგეთისგან დამოუკიდებლობას აცხადებს. * 1853 : აბრაამ ლინკოლნმა ზანგების დამოუკიდებლობის მანიფესტი გამოსცა. * 1857 : თბილისში გამოდის აღდგენილი ჟურნალი „ცისკარი“. * 1886 : ინგლისმა დაიპყრო ბირმა. * 1887 : დიდი ბრიტანეთის დედოფალი ვიქტორია ინდოეთის იმპერატორად ცხადდება. * 1912 : ნანკინში ჩინეთის რესპუბლიკის გამოცხადება. * 1925 : ნორვეგიის დედაქალაქს ქრისტიანიას დაერქვა ოსლო. * 1935 : თურქეთში უქმდება ტიტულები და შემოდის გვარები. * 1942 : ვაშინგტონში 26 სახელმწიფო ხელს აწერს გაერთიანებული ერების დეკლარაციას, რითაც ატლანტიკურ ქარტიაში მოყვანილ პრინციპებს შეუერთდნენ - ანტიჰიტლერული კოალიციის ერთ-ერთ ძირითად დოკუმენტს. * 1946 : იაპონიის იმპერატორი ჰიროჰიტო უარს ამბობს ღვთიურ სტატუსზე. * 1948 : პირველი სამოქალაქო რეისი განხორციელდა ლონდონის ჰიზროუს აეროპორტიდან. * 1948 : იტალიამ მიიღო კონსტიტუცია. *1951 : გაიხსნა თელ-ავივის საფონდო ბირჟა. *1952 : იორდანიაში, მეფე თალალის ინიციატივით, ლიბერალური კონსტიტუცია შევიდა ძალაში. * 1956 : სუდანმა დამოუკიდებლობა გამოაცხადა. * 1959 : ფიდელ კასტრომ ჩამოაგდო კუბის დიქტატორი ბატისტა. * 1970 : იუნიქსის ეპოქის დასაბამი * 1973 : დიდი ბრიტანეთი, ირლანდია და დანია შეუერთდნენ ევროკავშირს. * 1983 : ARPANET-მა ძირითადი ოქმი NCP-ს მაგივრად TCP/IP გახადა, რამაც ინტერნეტის შექმნა განაპირობა. * 1993 : ჩეხოსლოვაკია გაიყო ორ სახელმწიფოდ: ჩეხეთად და სლოვაკეთად. * 1998 : ევროპის ცენტრალური ბანკი შეიქმნა. * 1999 : რიგ ევროპულ ქვეყნებში საბანკო ანგარიშსწორებისათვის შემოღებულ იქნა ევრო. * 2002 : მიმოქცევაში გაუშვეს ევროს ბანკნოტები. * 2007 : კვიპროსი და მალტა ევროზონას შეუერთდნენ, რითაც ამ კლუბის წევრთა რაოდენობამ 15 შეადგინა. * 2008 : ** ჩინეთის პროვინცია შანდუნის ქალაქ ჟუჩენთან აღმოაჩინეს დინოზავრების გაქვავებული ნარჩენების მსოფლიოში უდიდესი სამარხი. ** სლოვაკეთი ევროზონის მე-16 წევრი ქვეყანა გახდა. * 2009 : ** ნორვეგიელი ჭადრაკის გროსმეისტერი მაგნუს კარლსენი ფიდეს 2010 წლის იანვრის რეიტინგის სიის ყველაზე ახალგაზრდა წევრი გახდა. ** გაიხსნა საეა–ჩინეთის თავისუფალი სავაჭრო ზონა, მსოფლიოს უდიდესი თავისუფალი სავაჭრო ზონა მოსახლეობის მიხედვით. * 2010 : ნორვეგიელი ჭადრაკის გროსმეისტერი მაგნუს კარლსენი ფიდეს 2010 წლის იანვრის რეიტინგის სიის ყველაზე ახალგაზრდა წევრი გახდა. **2010 - დასავლეთ პაკისტანში თვითმკვლელი ტერორისტის მიერ ფრენბურთის მატჩის მსვლელობისას მოწყობილ აფეთქებას 95 ადამიანი ემსხვერპლა და 100 - ზე მეტი - დაშავდა. * 2011 : ** აფეთქებამ კოპტური ეკლესიის წინ ალექსანდრიაში, ეგვიპტეში, 21 ადამიანი იმსხვერპლა და 70 დააშავა. ** გერმანიამ, ინდოეთმა, კოლუმბიამ, პორტუგალიამ და სამხრეთ აფრიკის რესპუბლიკამ ორი წლით დაიკავეს გაეროს უშიშროების საბჭოს არამუდმივი წევრის ადგილი. ** ესტონეთი შეუერთდა ევროზონას და გახდა ბალტიისპირეთის პირველი სახელმწიფო, რომელმაც ევრო ოფიციალურ ვალუტად შემოიღო, კრონის სანაცვლოდ. * 2012 : ** აზერბაიჯანი, გვატემალა, მაროკო, პაკისტანი და ტოგო აირჩიეს გაეროს უშიშროების საბჭოს არამუდმივ წევრებად. ** საერთაშორისო კრიტიკის მიუხედავად უნგრეთის ახალი კონსტიტუცია ძალაში შევიდა. * 2013 : ავსტრალია, არგენტინა, ლუქსემბურგი, რუანდა და სამხრეთი კორეა გაეროს უშიშროების საბჭოს არამუდმივ წევრებად აირჩიეს. * 2014 : ლატვია ევროზონის რიგით მე-18 წევრი გახდა. * 2015 : ლიეტუვა ევროზონის რიგით მე-19 წევრი გახდა. * 2016 : ეგვიპტე, იაპონია, სენეგალი, უკრაინა და ურუგვაი გაეროს უშიშროების საბჭოს არამუდმივი წევრები გახდნენ. * 2017 : სტამბოლში ღამის კლუბზე თავდასხმის შედეგად 39 ადამიანი დაიღუპა. * 2025 : ბულგარეთი და რუმინეთი შენგენის ზონის წევრები გახდნენ. == ამ დღეს დაბადებულნი == * ძვ. წ. 69 : სუინინი — იაპონიის იმპერატორი (გ. 70) * 1431 : ალექსანდრე VI — რომის პაპი 1492–1503 წლებში (გ. 1503) *1467 : სიგიზმუნდ I — პოლონეთის მეფე (გ. 1548) * 1484 : ულრიხ ცვინგლი— შვეიცარიელი საეკლესიო და პოლიტიკური მოღვაწე (გ. 1531) * 1557 : იშტვან ბოჩკაი — უნგრელი დიდებული (გ. 1606) * 1750 : კრისტოფ ჰაბერლანდი — ლატვიელი არქიტექტორი (გ. 1803) *1803 : მანუელ ფელიპე დე ტოვარი — ვენესუელელი პოლიტიკური მოღვაწე (გ. 1866) * 1814 : ჰუნ სიუ-ჩიუანი — ჩინელი მხედართმთავარი (გ. 1864) * 1823 : შანდორ პეტეფი — უნგრელი პოეტი, რევოლუციონერ-დემოკრატი (გ. 1849) * 1826 : იაკობ ალხაზიშვილი — ქართველი სამხედრო მოღვაწე (გ. 1896) *1853 :სტეფანე (კარბელაშვილი) — ქართველი საეკლესიო და საზოგადო მოღვაწე (გ. 1936) * 1854 : ჯეიმზ ფრეიზერი — ინგლისელი ანთროპოლოგი * 1863 : პიერ დე კუბერტენი — ფრანგი საზოგადო მოღვაწე * 1864 : ალფრედ ფილიპსონი — გერმანელი გეოგრაფი და გეოლოგი * 1869 : ვახტანგ მუსხელიშვილი — ქართველი ექიმი *1872 : ხუან ხოსე ესტრადა — ნიკარაგუელი პოლიტიკოსი * 1873 : მარიანო ასუელა — მექსიკელი მწერალი * 1883 : ჰატოიამა იტირო — იაპონიის პოლიტიკური მოღვაწე * 1883 : ნოე ხომერიკი — ქართველი პოლიტიკოსი * 1886 : არტემ იაშვილი — ქართველი პუბლიცისტი და სამხედრო მოღვაწე *1887 : დიმიტრი უზნაძე — ქართველი ფსიქოლოგი * 1887 : ვილჰელმ კანარისი — გერმანელი ადმირალი * 1888 : ვალენტინ გიგინეიშვილი — ქართველი გეოფიზიკოსი *1893 : პავლე ინგოროყვა — ქართველი ლიტერატურათმცოდნე * 1892 : მანუელ როხასი — ფილიპინელი პოლიტიკოსი *1894 : როდიონ ქორქია — ქართველი მწერალი * 1895 : ედგარ ჰუვერი — ამერიკელი სახელმწიფო მოღვაწე *1897 : აზიზ ალიევი — აზერბაიჯანის სახელმწიფო მოხელე და მეცნიერი *1901 : გაბრიელი (ჩაჩანიძე) — საქართველოს მართლმადიდებელი ეკლესიის მღვდელთმთავარი *1902 : ივანე ნანუაშვილი — ქართველი სამხედრო მოღვაწე *1909 : დანა ენდრიუსი — ამერიკელი კინომსახიობი * 1909 : სტეპან ბანდერა — უკრაინული ნაციონალისტური მოძრაობის ერთ-ერთი ლიდერი * 1912 : ხერტეკ ანჩიმაა-ტოკა — ტუველი და საბჭოთა სახელმწიფო მოღვაწე *1912 : ვიქტორ ჩხიკვაძე — ქართველი იურისტი * 1915 : ბრანკო ჩოპიჩი — იუგოსლავი მწერალი * 1919 : ჯერომ სელინჯერი — ამერიკელი მწერალი *1919 : სირ ალ-ხათიმ ალ-ხალიფა — სუდანის სახელმწიფო მოღვაწე *1921 : მეგი წულუკიძე — ქართველი მსახიობი *1924 : ჟაკ ლე გოფი — ფრანგი ისტორიკოს-მედიევისტი *1924 : ფრანსისკო მასიას ნგემა — ეკვატორული გვინეის პირველი პრეზიდენტი * 1925 : იური ვარდიმიადი — ქართველი ფეხბურთელი * 1927 : ვერნონ სმითი — ამერიკელი ეკონომისტი *1927 : ელგუჯა მაღრაძე — ქართველი მწერალი * 1930 : ვლადიმერ ასათიანი — სოციალისტური შრომის გმირი * 1930 : ჯაფარ ნიმეირი — სუდანის სახელმწიფო მოღვაწე *1933 : ვალერიან გომელაური — ქართველი საბჭოთა არმიის გენერალ-მაიორი *1933 : ჯანო ჯანელიძე — ქართველი პოეტი *1933 : ჯონდო ჯაფარიძე — ქართველი მეცნიერი * 1939 : მიშელ მერსიე — ფრანგი მსახიობი. *1939 : ალი მაჰდი მუჰამადი — სომალის პოლიტიკური და სამხედრო მოღვაწე *1940 : რევაზ მიშველაძე — ქართველი მწერალი და ნოველისტი * 1940 : მერსად ბერბერი — ბოსნიელი მხატვარი *1941 : აბდიქასიმ სალად ჰასანი — სომალის პოლიტიკოსი *1942 : გიორგი წერეთელი — ქართველი ეკონომისტი *1942 : ალასან უატარა — კოტ-დ’ივუარის პოლიტიკური მოღვაწე *1943 : მუჰამედ მაჰმუდ ულდ აჰმედი ლული — მავრიტანიის სახელმწიფო მოღვაწე *1944 : აბდულ ჰამიდი — ბანგლადეშის პოლიტიკური და სახელმწიფო მოღვაწე *1944 : ომარ ალ-ბაშირი — სუდანის მოქმედი პრეზიდენტი * 1945 : ვახტანგ ჭელიძე — ქართველი ფეხბურთელი * 1946 : ლევან გიორგაშვილი — ქართველი მათემატიკოსი *1947 : ლეონიდ ლაკერბაია — სეპარატისტული აფხაზეთის ე.წ. პრემიერ-მინისტრი *1947 : კახი ასათიანი — ქართველი ფეხბურთელი *1947 : მირიან შველიძე — ქართველი მხატვარი * 1948 : დევლეთ ბაჰჩელი — თურქი პოლიტიკოსი * 1950 : ფირდაუს ხისამიტდინოვა — ბაშკირელი ენათმეცნიერი *1951 : სალვა კიირი — სამხრეთი სუდანის პოლიტიკური მოღვაწე *1952 : ჰულუსი აქარი — თურქეთის შეიარაღებული ძალების გენერალური შტაბის 29-ე უფროსი *1952 : შეიხი ჰამად ბინ ხალიფა ალ-თანი — კატარის ამირა *1953 :ალი აბასოვი — აზერბაიჯანის რესპუბლიკის კომუნიკაციებისა და ინფორმაციული ტექნოლოგიების მინისტრი *1954 : მიხეილ ქურდიანი — ქართველი ფილოლოგი *1954 : ვახტანგ რჩეულიშვილი — ქართველი ბიზნესმენი *1955 : ალექსანდრე ჩიგოგიძე — ქართველი მათემატიკოსი * 1957 : რამაზ შენგელია — ქართველი ფეხბურთელი * 1959 : აზალი ასუმანი — კომორის პრეზიდენტი *1961 : მირიან მირიანაშვილი — ქართველი პოლიტიკოსი და იურისტი * 1964 : გაგიკ ბეგლარიანი — სომეხი პოლიტიკოსი * 1968 : დავორ შუკერი — ხორვატი ყოფილი ფეხბურთელი *1969 : ვერნ ტროიერი — ამერიკელი მსახიობი * 1957 : რამაზ შენგელია — ქართველი ფეხბურთელი * 1972 : ლილიან ტურამი — ფრანგი ვეტერანი ფეხბურთელი * 1973 : მინდია ხითარიშვილი — ქართველი კომპოზიტორი * 1975 : ეიჩირო ოდა — მანგაკა *1976 : კახაბერ ქოიავა — ქართველი გეოლოგი *1977 : აქსელ პატრისიო ფერნანდო ვიტევინი — არგენტინელი მომღერალი და კომპოზიტორი *1977 : ლაშა ბუღაძე — ქართველი მწერალი * 1978 : ბერათ ალბაირაქი — თურქი პოლიტიკოსი *1982 : დავიდ ნალბანდიანი — არგენტინელი ყოფილი პროფესიონალი ჩოგბურთელი *1984 : რაფა ჯორდა — ესპანელი ფეხბურთელი *1987 : ნანა ძაგნიძე — ქართველი მოჭადრაკე *1988 : ანტონი სკრიბე — ფრანგი ფეხბურთელი * 1989 : ადამ ოქრუაშვილი — ქართველი ძიუდოისტი *1989 : გიორგი ქავთარაძე — ქართველი ფეხბურთელი *1991 : ალექსანდრე ივანიშვილი — ქართველი ფეხბურთელი * 1992 : ნური კალანდარიშვილი — ქართველი ფეხბურთელი *1992 : ჯეკ უილშერი — ინგლისელი ფეხბურთელი *1992 : გიორგი ჩელებაძე — ქართველი ფეხბურთელი *1994 : ბექა ციკოლია — ქართველი ფეხბურთელი *1995 : Poppy — ამერიკელი მომღერალი * 1996 : გიორგი კილასონია — ქართველი ფეხბურთელი == ამ დღეს გარდაცვლილნი == * 379 : ბასილი დიდი — ქრიატიანული ეკლესიის მოღვაწე * 1515 : ლუი XII (საფრანგეთი) — საფრანგეთის მეფე * 1894 : ჰერცი, ჰაინრიხ რუდოლფ — გერმანელი ფიზიკოსი * 1934 : ვასერმანი, იაკობ — გერმანელი მწერალი * 1953 : ჰენკ უილიამსი — ამერიკელი მომღერალი * 2012 : იაფა იარკონი — ებრაელი (ისრაელი) მომღერალი ქალი * 2015 : ულრიხ ბეკი — გერმანელი სოციოლოგი * 2015 : ამარ ქარამი — ლიბანის პრემიერ-მინისტრი 1990-1992 და 2004-2005 წლებში (დ. 1934) == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** გიორგი და საბა ხახულელები ** წმინდა ბონიფანტე და მართალი აგლაიდა ** ილია, პროვოსი და არისი ** პოლიევქტო და ტიმოთე ** ბონიფანტე მოწყალე ** გრიგოლ ომირიტელი * აგრეთვე: ** ჰაიტი: ეროვნული დღესასწაული. ** ახალი წელი: მსოფლიო დღესასწაული. == იხილეთ აგრეთვე == სხვა თვეები: * 0101", "url": "https://ka.wikipedia.org/wiki/1_იანვარი", "length": 10238}
{"id": "609", "title": "25 იანვარი", "text": "25 იანვარი — გრიგორიანული კალენდრის 25-ე დღე. წლის ბოლომდე დარჩენილია 340 დღე (ნაკიან წელში - 341). == დღის მოვლენები == * 41 : მთელი ღამის მოლაპარაკებების შემდეგ რომის სენატი ამტკიცებს კლავდიუსს რომის იმპერატორად. * 1327 : ედუარდ III ინგლისის მეფე ხდება. * 1494 : ალფონსო II ნეაპოლის მეფე ხდება. * 1554 : დაარსდა ქალაქი სან-პაულუ (ბრაზილია). * 1579 : უტრეხტის ხელშეკრულება დაიდო, დასაბამი მისცა რა ჰოლანდიის რესპუბლიკას. * 1755 : მოსკოვის უნივერსიტეტი დაარსდა. * 1879 : ბულგარეთის ეროვნული ბანკი დაარსდა. * 1914 : საქართველო — მცირე ცთომილი N 781 აღმოაჩინა გ. ნეუიმინმა. მანვე უწოდა სახელი საქართველოს პატივსაცემად. * 1918 : რუსეთი საბჭოთა რესპუბლიკად გამოცხადდა. * 1919 : ერთა ლიგა დაარსდა. * 1924 : პირველი ზამთრის ოლიმპიადა გაიხსნა შამონიში, საფრანგეთი (ალპები). * 1942 : ტაილანდი ომს უცხადებს აშშ-სა და დიდ ბრიტანეთს. * 1949 : ისრაელის პირველი არჩევნები — დავიდ ბენ-გურიონი ხდება ისრაელის პრემიერ-მინისტრი. * 1955 : რუსეთი ოფიციალურად წყვეტს საომარ მდგომარეობას გერმანიასთან. * 1999 : 6.0 ბალიანი (რიხტერის სკალა) მიწისძვრა დასავლეთ კოლუმბიაში (იმსხვერპლა დაახლ. 1000 ადამიანი). == ამ დღეს დაბადებულნი == * 750 : ლეონ IV ხაზარი — ბიზანტიის იმპერატორი (775–780) * 1217 ან 1216 : ზაბელი — კილიკიის სომეხთა სამეფოს დედოფალი (1219–1252). (გ. 1252) * 1425 : ენრიკე IV — კასტილიისა და ლეონის სამეფოს უკანასკნელი მეფე (1454–1474) * 1627 : რობერტ ბოილი — ანგლო-ირლანდიელი ქიმიკოსი და ფიზიკოსი. * 1688 : იურაი იანოშიკი — ლეგენდარული სლოვაკი ყაჩაღი * 1743 : ფრიდრიხ ჰაინრიხ იაკობი — გერმანელი მწერალი და ფილოსოფოსი. * 1759 : რობერტ ბერნსი — შოტლანდიელი პოეტი. * 1784 : მიხეილ ბარათაშვილი — ქართველი ისტორიკოსი * 1851 : არნე გარბორგი — ნორვეგიელი მწერალი. * 1855 : ედუარდ მეიერი — გერმანელი ისტორიკოსი, ეგვიპტოლოგი, აღმოსავლეთმცოდნე. * 1860 : ჩარლზ კერტისი — ამერიკელი პოლიტიკოსი * 1874 : სომერსეტ მოემი — ინგლისელი მწერალი. * 1882 : ვირჯინია ვულფი — ინგლისელი მწერალი * 1886 : უილი სმითი — ინგლისელი პროფესიონალი სნუკერისტი * 1887 : უილი ლეო — გერმანელი პოლიტიკოსი * 1888 : ივანე ვეფხვაძე — ქართველი ფერმწერი * 1892 : გიორგი ელიავა — ქართველი მეცნიერი * 1894 : მიხეილ ჭიაურელი — ქართველი კინორეჟისორი. * 1896 : გრიგოლ ვენაძე — ქართველი მომღერალი * 1900 : მიხა ხელაშვილი — ქართველი სახალხო პოეტი * 1901 : მილდრედ დანოკი — ამერიკელი თეატრის, კინოსა და ტელევიზიის მსახიობი. * 1902 : ნაკანო სიგეჰარუ — იაპონელი მწერალი. * 1903 : ფუმიკო კანეკო — იაპონელი ანარქისტი * 1914 : გული მოსიაშვილი — ქართველი მიკრობიოლოგი * 1917 : ჟანიუ კუადროსი — ბრაზილიელი პოლიტიკური მოღვაწე. * 1918 : პატრისიო ეილვინი — ჩილეს პრეზიდენტი (1990–1994) * 1924 : ლევან ბოლქვაძე ― ქართველი მწერალი, ფილოლოგი, მთარგმნელი * 1927 : ანტონიო კარლოს ჟობიმი — ბრაზილიერლი კომპოზიტორი * 1928 : ედუარდ შევარდნაძე — ქართველი პოლიტიკური მოღვაწე. * 1929 : შოთა ადამია — ქართველი გეოლოგი და პედაგოგი. * 1933 : კორასონ აკინო — ფილიპინებისა და აზიის პირველი ქალი პრეზიდენტი (1986 —1992) * 1937 : ანჟ ფელიქს პატასე — ცენტრალური აფრიკის რესპუბლიკის პრეზიდენტი (1993–2003) * 1938 : ვლადიმერ ვისოცკი — რუსი მუსიკოსი, მსახიობი, პოეტი * 1942 : ეუსებიო — პორტუგალიელი ფეხბურთელი * 1944 : ბერნარდ ჩუმი — შვეიცარიელი არქიტექტორი. * 1948 : ხალიფა ბინ ზაიიდ ალ ნაჰაიანი — არაბთა გაერთიანებული საამიროების პრეზიდენტი * 1954 : რიკარდო ბოჩინი — არგენტინელი ფეხბურთელი. * 1980 : შავი ერნანდესი — ესპანელი ფეხბურთელი. * 1981 : ალიშა კისი — ამერიკელი რიტმ-ენდ-ბლუზ და სოულ მომღერალი * 1984 : რობინიო — ბრაზილიელი ფეხბურთელი * 1985 : კიმ ჩებომი — სამხრეთკორეელი ძიუდოისტი. * 1985 : ტინა კაროლი — უკრაინელი მომღერალი * 1995 : რამარიკ ეტოუ — კონგოელი ფეხბურთელი == ამ დღეს გარდაცვლილნი == * 844 : პაპი გრიგოლ IV — რომის პაპი 827–844 წლებში * 1892 : კონსტანტინე რომანოვი — რუსეთის დიდი მთავარი * 1896 : გაბრიელი (ქიქოძე) — ქართველი სასულიერო მოღვაწე, იმერეთის ეპისკოპოსი (1860-1896) * 1918 : მიტროპოლიტი ვლადიმერი — რუსეთის მართლმადიდებელი ეკლესიის მღვდელთმთავარი * 1947 : კაპონე, ალ — იტალიელი მაფიოზი * 1961 : გიორგი ნუცუბიძე — ქართველი მსახიობი * 1972 : მილხი, ერჰარდ — გერმანელი სამხედრო მოღვაწე * 1982 : მიხეილ სუსლოვი — საბჭოთა სახელმწიფო მოღვაწე * 1990 : გარდნერი, ავა — ამერიკელი მსახიობი * 1998 : ნოდარ ახალკაცი — ქართველი ფეხბურთელი და ფეხბურთის მწვრთნელი * 2004 : ზურაბ საკანდელიძე — ქართველი კალათბურთელი და კალათბურთის მწვრთნელი * 2005 : ჯოხაძე, დავით — ქართველი ბიოლოგი * 2015 : დემის რუსოსი — ბერძენი მომღერალი * 2023 : შავლეგ შილაკაძე — დირიჟორი, კომპოზიტორი, პედაგოგი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** წმინდა ტატიანა და მის თანა რომში წამებულნი ** წმინდა საბა ** მერტი მხედარი ** პეტრე აბესალომელი ** ევპრაქსია ტაბენისელი ** მარტინიანე ბელოზერელი და გალაქტიონ ბელოზერელი == იხილეთ აგრეთვე == სხვა თვეები: * 0125", "url": "https://ka.wikipedia.org/wiki/25_იანვარი", "length": 4615}
{"id": "610", "title": "1928", "text": "== მოვლენები == * 11 თებერვალი : შვეიცარიის ქალაქ ზანქტ-მორიცში დაიწყო მე-2 ზამთრის ოლიმპიური თამაშები. * 7 ოქტომბერი : ჰაილე სელასიე აბისინიის მეფე გახდა. == დაიბადნენ == ===იანვარი === * 5 იანვარი : ზულფიკარ ალი ბჰუტო — პაკისტანის პოლიტიკური მოღვაწე (გ. 1979) * 5 იანვარი : უოლტერ მონდეილი — აშშ-ის პოლიტიკოსი * 5 იანვარი : ოტია პაჭკორია — ქართველი კრიტიკოსი და ესეისტი (გ. 1984) * 7 იანვარი : მინდია მოსაშვილი — ქართველი მწერალი და ჟურნალისტი. (გ. 1982) * 9 იანვარი : დომენიკო მოდუნიო — იტალიელი მომღერალი (გ. 1994) * 20 იანვარი : ვახტანგ მოსიძე — ქართველი ექიმი. (გ. 1999) * 21 იანვარი : რეინალდო ბინიონე — არგენტინის პრეზიდენტი (1982–1983) (გ. 2018) * 23 იანვარი : ჟანა მორო — ფრანგი მსახიობი (გ. 2017) * 25 იანვარი : ედუარდ შევარდნაძე — სსრ კავშირის საგარეო საქმეთა მინისტრი 1985–1990, საქართველოს პრეზიდენტი 1995–2003 (გ. 2014) === თებერვალი === * 8 თებერვალი : ვლადიმერ მარღანია — ქართველი ფეხბურთელი (გ. 1958) * 14 თებერვალი : სერგეი კაპიცა — რუსი და საბჭოთა მეცნიერი (გ. 2012) * 14 თებერვალი : გურამ პატარაია — ქართველი კინორეჟისორი (გ. 1983) * 15 თებერვალი : ნოდარ ჩხეიძე — ქართველი ლიტერატურათმცოდნე, კრიტიკოსი (გ. 1968) * 19 თებერვალი : პაველ კაზაკოვი — რუსი საბჭოთა მსაჯი ფეხბურთში. (გ. 2012) * 23 თებერვალი : ბუდაგ ბუდაგოვი — აზერბაიჯანელი გეოგრაფი. (გ. 2012) * 26 თებერვალი : არიელ შარონი — ისრაელის პრემიერ-მინისტრი (გ. 2014) * 28 თებერვალი : რამაზ ჩხიკვაძე— ქართველი მსახიობი (გ. 2011) * 28 თებერვალი : ლამარა ბოკერია — ქართველი სცენარისტი (გ. 2019). * 29 თებერვალი : სეიმორ პაპერტი — ამერიკელი მათემატიკოსი. (გ. 2016) === მარტი === * 1 მარტი : სეიმორ პაპერტი — სამხრეთაფრიკელი მათემატიკოსი (გ. 2016) * 14 მარტი : ფრენკ ბორმანი — ამერიკელი კოსმონავტი * 18 მარტი : ფიდელ რამოსი — ფილიპინების პრეზიდენტი (1992–1998) * 28 მარტი : ზბიგნევ ბჟეზინსკი — პოლონელ-ამერიკელი პოლიტოლოგი, სოციოლოგი და სახელმწიფო მოღვაწე (გ. 2017) * 29 მარტი : აკაკი ბაქრაძე — ქართველი კრიტიკოსი, ხელოვნებათმცოდნე, პუბლიცისტი, საზოგადო მოღვაწე (გ. 1999) === აპრილი === * 1 აპრილი : კიონორი კიკუტაკე — იაპონელი არქიტექტორი (გ. 2011) * 1 აპრილი : კარლო საკანდელიძე — ქართველი და საბჭოთა მსახიობი; საქართველოს სახალხო არტისტი (გ. 2010) * 2 აპრილი : სერჟ გენსბური — ფრანგი მუსიკოსი (გ. 1991) * 4 აპრილი : მაია ენჯელოუ — ამერიკელი პოეტი, მემუარისტი და სამოქალაქო უფლებების აქტივისტი (გ. 2014) * 6 აპრილი : ჯეიმზ უოტსონი — ამერიკელი მოლეკულური ბიოლოგი; ნობელის პრემიის ლაურეატი მედიცინაში * 7 აპრილი : ალან პაკულა — ამერიკელი კინორეჟისორი, პროდიუსერი და დრამატურგი (გ. 1998) * 22 აპრილი : ელგუჯა ამაშუკელი — ქართველი მოქანდაკე (გ. 2002) * 23 აპრილი : შირლი ტემპლი — ამერიკელი მსახიობი, მომღერალი, მოცეკვავე და დიპლომატი (გ. 2014) ===მაისი === === ივნისი === * 20 ივნისი : ჰამლეტ გონაშვილი — ქართველი მომღერალი (გ. 1985) === ივლისი === * 14 ივლისი : ნოდარ დუმბაძე — ქართველი მწერალი (გ. 1984) * 26 ივლისი : სტენლი კუბრიკი — ამერიკელი კინორეჟისორი (გ. 1999) ===აგვისტო === * 6 აგვისტო : ენდი უორჰოლი — ამერიკელი მხატვარი (გ. 1987) * 12 აგვისტო : გურამ ასათიანი — ქართველი ლიტერატურათმცოდნე, კრიტიკოსი (გ. 1982) === სექტემბერი === ===ოქტომბერი === ===ნოემბერი === * 10 ნოემბერი : ენიო მორიკონე — იტალიელი კომპოზიტორი (გ. 2020) ===დეკემბერი === * 7 დეკემბერი : ნოამ ჩომსკი — ამერიკელი ენათმეცნიერი, კრიტიკოსი == გარდაიცვალნენ == ===იანვარი === * 11 იანვარი : თომას ჰარდი — ინგლისელი მწერალი (დ. 1840) === თებერვალი === * 4 თებერვალი : ჰენდრიკ ლორენცი — ნიდერლანდელი ფიზიკოსი, ნობელის პრემიის ლაურეატი (დ. 1853) === მარტი === === აპრილი === * 9 აპრილი : დავით აწყურელი — ქართველი მსახიობი (დ. 1863) ===მაისი === === ივნისი === === ივლისი === ===აგვისტო === * 12 აგვისტო : ლეოშ იანაჩეკი — ჩეხი კომპოზიტორი (დ. 1854) === სექტემბერი === ===ოქტომბერი === ===ნოემბერი === ===დეკემბერი === * 18 დეკემბერი : ბაჩანა — ქართველი პოეტი (დ. 1866) == ნობელის პრემიის ლაურეატები == * ფიზიკა : ოუენ უილანს რიჩარდსონი * ქიმია : ადოლფ ოტო რაინჰოლდ ვინდაუსი * ფიზიოლოგია და მედიცინა : შარლ ჟულ ანრი ნიკოლი * ლიტერატურა : ზიგრიდ უნდსეტი * მშვიდობა : –– *", "url": "https://ka.wikipedia.org/wiki/1928", "length": 3913}
{"id": "823", "title": "საქართველო", "text": "საქართველო () — სახელმწიფო ევრაზიაში, კავკასიაში, შავი ზღვის აღმოსავლეთ სანაპიროზე. ესაზღვრება ჩრდილოეთიდან რუსეთი, სამხრეთიდან თურქეთი და სომხეთი, და სამხრეთ-აღმოსავლეთიდან აზერბაიჯანი. ტრანსკონტინენტური ქვეყანა სამხრეთ-აღმოსავლეთ ევროპისა და დასავლეთ აზიის გასაყარზე მდებარეობს, თუმცა სოციოპოლიტიკურად და კულტურულად ევროპის ნაწილია. თანამედროვე საქართველოს ტერიტორია მუდმივად დასახლებული იყო ადრეული ქვის ხანიდან მოყოლებული. კლასიკურ ანტიკურ ხანაში აყვავდა ადრეული ქართული სახელმწიფოები კოლხეთის სამეფო და იბერია, რამაც დასაბამი მისცა საერთო ქართულ კულტურასა და სახელმწიფოებრიობას. ქრისტიანობა გაბატონდა ადრეული IV საუკუნიდან; ქვეყანა გაერთიანებული მონარქია გახდა 1008 წელს. თუმცა მას შემდეგ საქართველომ აღორძინებისა და დაცემის რამდენიმე პერიოდი განვლო, სანამ XV საუკუნეში რამდენიმე მცირე პოლიტიკურ ერთეულად დაიშლებოდა. იმპერიულმა რუსეთმა ქართული მიწები ნაწილ-ნაწილ დაიპყრო 1801–1878 წლებში. რუსეთის რევოლუციის შემდგომ აღდგენილი დამოუკიდებელი ქვეყანა — საქართველოს დემოკრატიული რესპუბლიკა (1918–1921) ბოლშევიკების მსხვერპლი გახდა და 1922 წლიდან საბჭოთა კავშირის ნაწილად იქცა. საქართველომ დამოუკიდებლობა 1991 წელს კვლავ მოიპოვა. სამოქალაქო ომისა და მკაცრი ეკონომიკური კრიზისით გამოწვეული ქაოსური პერიოდის შემდეგ ქვეყანა შედარებით სტაბილური გახდა 1990-იანი წლების ბოლოს. 2003 წელს მოხდა „ვარდების რევოლუცია“. საქართველოს მთავრობის მისწრაფება ნატოში გაწევრიანებასა და გამოყოფილი ტერიტორიების დაბრუნებისკენ რუსეთთან ურთიერთობას მკვეთრად აუარესებს. პარალელურად მიმდინარე სწრაფმა ეკონომიკურმა განვითარებამ ქვეყანა მნიშვნელოვანი ევრაზიული ენერგეტიკული პროექტების ეპიცენტრი გახადა. საქართველო წარმომადგენლობითი დემოკრატიაა, ორგანიზებული როგორც უნიტარული, საპარლამენტო რესპუბლიკა. ქვეყანა ამჟამად რამდენიმე საერთაშორისო ორგანიზაციის წევრია, მათ შორის გაეროს (31 ივლისი, 1992), ევროპის საბჭოს (27 აპრილი, 1999), სუამის, მსოფლიო სავაჭრო ორგანიზაციისა და შავი ზღვის ეკონომიკური თანამშრომლობის. საქართველო ასევე მიისწრაფვის ევროპის კავშირში ინტეგრაციასა და ჩრდილოატლანტიკურ ალიანსში გაწევრიანებას. == სახელწოდება == ქვეყნის სახელწოდება „საქართველო“ მომდინარეობს „ქართ“ ძირისაგან, რაც უძველეს სატომო სახელს „ქართუ, კარდუ, ხალდუ“-ს უკავშირდება. 1918-1921 წლებში იწოდებოდა „საქართველოს დემოკრატიულ რესპუბლიკად“, 1990-1995 წლებში — „საქართველოს რესპუბლიკად“. ქვეყნის საერთაშორისო კოდია GE. == ისტორია == === უახლესი ისტორია === ==== დამოუკიდებლობის აღდგენა ==== 1990 წლის 28 ოქტომბერს საქართველოში ჩატარდა პირველი მრავალპარტიული, დემოკრატიული საპარლამენტო არჩევნები, სადაც დამაჯერებელი გამარჯვება მოიპოვა ეროვნული პოლიტიკური პარტიებისა და ორგანიზაციების მემარჯვენე საარჩევნო ბლოკმა „მრგვალი მაგიდა — თავისუფალი საქართველო“ (სპიკერი: ზვიად გამსახურდია). იმავე წლის 14 ნოემბერს, საქართველოს ახლადარჩეული უზენაესი საბჭოს პირველ სესიაზე უზენაესი საბჭოს თავმჯდომარედ ერთხმად იქნა არჩეული ბ-ნი ზვიად კ. გამსახურდია (1939–1993). იმავე სესიაზე რესპუბლიკას ეწოდა „საქართველოს რესპუბლიკა“, დამტკიცებულ იქნა ახალი სახელმწიფო სიმბოლიკა და სრული სახელმწიფოებრივი დამოუკიდებლობის აღდგენამდე გამოცხადდა გარდამავალი პერიოდი. 1991 წლის 31 მარტს საქართველოში ჩატარდა საყოველთაო-სახალხო რეფერენდუმი, რომლის ერთადერთ კითხვას: „გსურთ თუ არა საქართველოს რესპუბლიკის სახელმწიფოებრივი დამოუკიდებლობის აღდგენა 1918 წლის 26 მაისის აქტის საფუძველზე?“ დადებითი პასუხი გასცა ქვეყნის საარჩევნო ხმის უფლების მქონე მოსახლეობის 98 %-მა, მათ შორის აფხაზებმაც. რეფერენდუმის შედეგების საფუძველზე, 1991 წლის 9 აპრილს საქართველოს რესპუბლიკის უზენაესმა საბჭომ მიიღო „საქართველოს სახელმწიფოებრივი დამოუკიდებლობის აღდგენის აქტი“. იმავე დღეს აშშ-ის სენატმა საგანგებო რეზოლუციით ლეგიტიმურად ცნო 31 მარტის რეფერენდუმის შედეგები, რაც წარმოადგენდა საქართველოს დამოუკიდებლობის დე-ფაქტო ცნობას. საქართველოს რესპუბლიკის უზენაესი საბჭოს 1991 წლის 9 აპრილის დამოუკიდებლობის გამოცხადებას მალევე მოჰყვა შედეგი აღიარებების სახით. საქართველოს დამოუკიდებლობა სცნეს: 1991 წლის 27 აგვისტოს — რუმინეთი და მოლდოვა, 30 აგვისტოს — აზერბაიჯანი, 13 სექტემბერს — სომხეთი, 12 დეკემბერს — უკრაინა, 16 დეკემბერს — თურქეთი, 20 დეკემბერს — ლიეტუვა და მონღოლეთი, 25 დეკემბერს — აშშ, კანადა და ირანი, 26 დეკემბერს — ინდოეთი, ბრაზილია, კუბა, ტაილანდი, 27 დეკემბერს — ჩინეთი, ბელარუსი, სლოვენია, ვიეტნამი, ეგვიპტე, ალჟირი, 28 დეკემბერს — ხორვატია, იორდანია, 30 დეკემბერს — ლიბანი, 31 დეკემბერს — პაკისტანი, 1992 წლის 2 იანვარს — ერაყი, ეთიოპია, ლაოსი და ა.შ., ხოლო 1992 წლის 31 ივლისს გაერთიანებული ერების მორიგ სხდომაზე საქართველოს რესპუბლიკა მიღებულ იქნა მის 179-ე წევრად. Ruminetis mier saqarTvelos respublikis agareba (ro).jpg|რუმინეთის მიერ საქართველოს რესპუბლიკის აღიარების დეკლარაცია (რუმინულ ენაზე) Ruminetis mier saqarTvelos respublikis agareba (ru).jpg|რუმინეთის მიერ საქართველოს რესპუბლიკის აღიარების დეკლარაცია (რუსულ ენაზე) Ruminetis mier saqarTvelos respublikis agarebis samadlobeli (en).jpg|საქართველოს რესპუბლიკის პრეზიდენტის მადლობის წერილი რუმინეთის პრეზიდენტს (ინგლისურ ენაზე) ==== სამხედრო გადატრიალება ==== 1991 წლის 26 მაისის პირველ საპრეზიდენტო არჩევნებში გაიმარჯვა ზვიად გამსახურდიამ. რადიკალური ოპოზიციის მოქმედების შედეგად, 1991 წლის 22 დეკემბრიდან თბილისში დაიწყო სამხედრო გადატრიალება, რაც დასრულდა 1992 წლის 6 იანვარს პრეზიდენტ გამსახურდიას სამშობლოდან გაძევებით. ხელისუფლების სათავეში მოექცა, ძალაუფლების უზურპაციის გზით მოსული არალეგიტიმური ე. წ. „სამხედრო საბჭო“, რომელმაც იმავე წლის მარტში ძალაუფლება გადასცა ამ უკანასკნელის წევრებით დაკომპლექტებულ, ასევე არალეგიტიმურ ე. წ. „სახელმწიფო საბჭოს“ (თავმჯდომარე: ე. შევარდნაძე). ქვეყანაში დამყარდა ედუარდ შევარდნაძის რეჟიმი, რომლის 12-წლიანი მმართველობა აღინიშნა ადამიანის უფლებებისა და ძირითად თავისუფლებათა უხეში და მასობრივი დარღვევებით, საქართველოს ტერიტორიული მთლიანობის რღვევით, ქვეყნის ტერიტორიაზე რუსეთის საოკუპაციო სამხედრო ბაზების დაკანონებით და ა. შ. პირველი პრეზიდენტის და მის მხარდამჭერთა წინააღმდეგ აღიძრა სისხლის სამართლის საქმე, ციხეებში აღმოჩნდა რამდენიმე ათეული პოლიტიკური პატიმარი. საქართველოში ეროვნულ-განმათავისუფლებელი მოძრაობის ახალი მძლავრი ტალღის აგორებამ 1988 წელს, შემდეგ კი საქართველოს მიერ სახელმწიფოებრივი დამოუკიდებლობის გამოცხადებამ მძაფრი რეაქცია გამოიწვია მის ავტონომიურ წარმონაქმნებში, რასაც შედეგად მოჰყვა სამოქალაქო შეიარაღებული დაპირისპირება (1989-1993) და სეპარატისტული რეჟიმების ჩამოყალიბება აფხაზეთსა და ე. წ. სამხრეთ ოსეთში (შიდა ქართლში). 1993 წლის სექტემბერში სამშობლოში დაბრუნებულმა ზვიად გამსახურდიამ (ჩეჩნეთის დედაქალაქიდან იგი სამეგრელოში ჩაფრინდა) სცადა აფხაზეთის გადარჩენა და კანონიერი ხელისუფლების აღდგენა, მაგრამ ე. შევარდნაძემ მოიწვია რუსეთის შავი ზღვის ფლოტის სამხედრო ხომალდები ადმირალ ბალტინის მეთაურობით და დახმარების შემთხვევაში რუსეთს აღუთქვა საქართველოს დსთ-ში შეყვანა. ამან გადაწყვიტა კანონიერი პრეზიდენტისა და მისი ხელისუფლების ბედი. სამეგრელოს მაღალმთიან, ტყიან მასივში გახიზნული პრეზიდენტი გაურკვეველ ვითარებაში დაიღუპა 1993 წლის 31 დეკემბერს. ==== ვარდების რევოლუცია — შევარდნაძის გადადგომა ==== 2003 წლის 2 ნოემბრის საპარლამენტო არჩევნების შედეგების გაყალბების მიზეზით გამოწვეულ საერთო-სახალხო მღელვარების ფონზე, იმდროინდელმა ოპოზიციამ, მიხეილ სააკაშვილის მეთაურობით მოახდინა „ვარდების რევოლუცია“, რამაც 2003 წლის 23 ნოემბრის შევარდნაძის გადადგომა გამოწვია. ==== საპროტესტო მოძრაობა ==== thumb|250px|2007 წლის ნოემბერში გამართული საპროტესტო მიტინგი პარლამენტის წინ. 2007 წლის 25 სექტემბერს, საქართველოს ყოფილმა მინისტრმა ირაკლი ოქრუაშვილმა სკანდალური განცხადებები გააკეთა. მან განაცხადა იმის შესახებ, თუ რა დანაშაულები ჩაიდინა მიხეილ სააკაშვილმა მისი მინისტრობის დროს, რასაც ოქრუაშვილის დაპატიმრება მოჰყვა 2007 წლის 27 სექტემბერს; ოქრუაშვილი მის მიერ შექმნილი პარტიის — „ერთიანი საქართველოსთვის“ ოფისში დააკავეს. ექს-მინისტრს თანამდებობის ბოროტად გამოყენება და ფულის გამოძალვაში დასდეს ბრალი. ამის შემდეგ აგორდა ოპოზიციური წინააღმდეგობის ტალღა, ოპოზიციის გაერთიანება ლოზუნგით — „საქართველო პრეზიდენტის გარეშე“. 2 ნოემბერს, გრანდიოზული მიტინგი გაიმართა პარლამენტის შენობის წინ, მაგრამ, 7 ნოემბერს, ხელისუფლებამ მიტინგი ძალის გამოყენებით დაარბია, შემდეგ შეიჭრა ტელეკომპანია იმედში და დახურა ეს არხი. 8 ნოემბერს, სააკაშვილი გადადგა და დაინიშნა საპრეზიდენტო არჩევნები. 2008 წლის 5 იანვარს გამართულ არჩევნებში, ხმათა 52 %-ით გაიმარჯვა მიხეილ სააკაშვილმა, ხოლო ამავე წლის საპარლამენტო არჩევნებში 59 %-ით გაიმარჯვა ერთიანმა ნაციონალურმა მოძრაობამ. ==== საქართველო-რუსეთის ომი ==== 2008 წლის აგვისტოში რუსეთმა საქართველოს მიმართ ღია აგრესია განახორციელა, მოტივით სამხრეთ ოსეთის მშვიდობიანი მოქალაქეების დაცვა. ამ ომის შედეგად საქართველომ ზემო აფხაზეთად წოდებული კოდორის ხეობა, ლიახვის ხეობა და ახალგორის რაიონი დაკარგა. ==== 2012 წლის საპარლამენტო არჩევნები ==== 2012 წლის 1 ოქტომბერს საქართველოში საპარლამენტო არჩევნები ჩატარდა, რომელშიც გაიმარჯვა კოალიცია ქართულმა ოცნებამ, რომელსაც სათავეში ედგა ცნობილი ქართველი ბიზნესმენი ბიძინა ივანიშვილი. იმ არჩევნებში ქართულმა ოცნებამ ხმების 54 %-ის მიღება მოახერხა და უკან ჩამოიტოვა ერთიანი ნაციონალური მოძრაობა, რომელიც საქართველოს სათავეში 2004–2012 წლებში იყო. ==== 2013 წლის საპრეზიდენტო არჩევნები ==== 2013 წელს საქართველოში საპრეზიდენტო არჩევნები ჩატარდა, რომელშიც ქართული ოცნების კანდიდატმა, გიორგი მარგველაშვილმა გაიმარჯვა. ამ გამარჯვებით მარგველაშვილი საქართველოს რიგით მე-4 პრეზიდენტი გახდა და ჩაანაცვლა მიხეილ სააკაშვილი, რომელიც საქართველოს პრეზიდენტი 2004–2007 და 2008–2013 წლებში იყო. ==== 2016 წლის საპარლამენტო არჩევნები ==== 2016 წლის 8 ოქტომბერს საქართველოში საპარლამენტო არჩევნები ჩატარდა, რომელშიც გაიმარჯვა პარტია ქართულმა ოცნებამ, რომელმაც 856 638 ხმა მიიღო (48,7 %) და მიიღო 115 მანდატი პარლამენტში. ==== 2018 წლის საპრეზიდენტო არჩევნები ==== 2018 წლის 28 ოქტომბერს გაიმართა საპრეზიდენტო არჩევნების პირველი ტური, სადაც პირველი ადგილი დაიკავა სალომე ზურაბიშვილმა 38,64 %-ით, ხოლო მეორე ადგილზე გავიდა გრიგოლ ვაშაძე 37,73 %-ით. არჩევნების მეორე ტური გაიმართა 28 ნოემბერს. არჩევნებში 1 146 258 ხმით (59,55 %) გაიმარჯვა სალომე ზურაბიშვილმა და გახდა პირველი ქალი პრეზიდენტი საქართველოს ისტორიაში. ==== გავრილოვის ღამე ==== მინი|საპროტესტო გამოსვლა, 21 ივნისი, 2019 საპროტესტო გამოსვლები და დარბევა თბილისში 2019 წლის 20 და 21 ივნისს, რომელიც თბილისში მართლმადიდებლობის საპარლამენტთაშორისო ასამბლეის სესიის დროს რუსეთის დუმის დეპუტატის სერგეი გავრილოვის მიერ საქართველოს პარლამენტის თავმჯდომარის, ირაკლი კობახიძის სკამის დაკავებასა და საქართველოს პარლამენტში რუსულ ენაზე ასამბლეის სესიის ჩატარებას მოყვა. აქციების მეორე დღეს გადადგა პარლამენტის თავმჯდომარე ირაკლი კობახიძე, საქართველოს პარლამენტი დატოვა ზაქარია ქუცნაშვილმა. ==== 2020 წლის საპარლამენტო არჩევნები ==== არჩევნების პირველი ტური 2020 წლის 31 ოქტომბერს გაიმართა და მასში „ქართულმა ოცნებამ“ ხმათა 48,22 %-ით. არჩევნების მეორე ტური გაიმართა 2020 წლის 21 ნოემბერს. არჩევნების მეორე ტურს ოპოზიციურმა პარტიებმა ბოიკოტი გამოუცხადეს. პირველ ტურში ამომრჩეველთა აქტივობა 56,11 % იყო, ხოლო მეორე ტურში – 26,29 %. == გეოგრაფია == საქართველო ევროპისა და აზიის გასაყარზე, კერძოდ, კავკასიაში მდებარეობს. დასავლეთიდან მას ესაზღვრება შავი ზღვა, ჩრდილოეთით — რუსეთის ფედერაცია, სამხრეთ-აღმოსავლეთით — აზერბაიჯანი, სამხრეთით — სომხეთი და თურქეთი. საქართველო იმ უძველეს სატრანსპორტო გზაჯვარედინზე მდებარეობს, რომელიც აკავშირებდა და აკავშირებს ჩრდილოეთისა და სამხრეთის, დასავლეთისა და აღმოსავლეთის ქვეყნებს. სწორედ მასზე გადიოდა ევროპა-აზიის დამაკავშირებელი სატრანსპორტო მაგისტრალი — ძველი აბრეშუმის გზა. საქართველო შავი ზღვით უკავშირდება შავიზღვისპირეთის ქვეყნებს, ხოლო ბოსფორისა და დარდანელის სრუტეებით — ხმელთაშუა ზღვის აუზის ქვეყნებს; გიბრალტარის სრუტით შესაძლებელია კავშირი მთელს მსოფლიოსთან, მდინარე დუნაის მეშვეობით კი — აღმოსავლეთ და ცენტრალურ ევროპის ქვეყნებთან. საქართველო ჩ.გ. 41°07' და 43°35' და ა.გ. 40°04' და 46°44'-ს შორის მდებარეობს. === ფიზიკურ-გეოგრაფიული მდებარეობა === გეოტექტონიკური თვალსაზრისით, საქართველოს ალპურ-ჰიმალაური დანაოჭების ვრცელ სარტყელში ცენტრალური მდებარეობა უკავია. იგი იწყება ატლანტის ოკეანის სანაპიროებიდან და მოიცავს ხმელთაშუა და შავი ზღვების მიმდებარე მთიან ნაწილებს, წინა აზიასა და ჰიმალაის მთიანეთს. ცნობილია, რომ სუბტროპიკულ და ზომიერ კლიმატურ სარტყლებს შორის საზღვარი მიუყვება კავკასიონის მთავარ წყალგამყოფ ქედს, რის გამოც საქართველო მდებარეობს სუბტროპიკულ კლიმატური სარტყლის უკიდურეს ჩრდილო ნაწილში. საქართველოში ჩამოყალიბებულია სუბტროპიკული კლიმატური სარტყლის ჰავის თითქმის ყველა ტიპი — ნოტიო სუბტროპიკული, ზომიერად ნოტიო, ზომიერად მშრალი და მშრალი-კონტინენტური. ეს განპირობებულია მისი სუბტროპიკულ და ზომიერ კლიმატური სარტყლების მიჯნაზე მდებარეობით, ასევე ბუნებრივი ბარიერების — კავკასიონისა და სამხრეთ მთიანეთის არსებობითა და შავი ზღვის გავლენით. === ეკონომიკურ-გეოგრაფიული მდებარეობა === ეკონომიკურ-გეოგრაფიული თვალსაზრისით, საქართველო ევროპისა და აზიის შესაყარზე მდებარეობს და ოდითგან დასავლეთისა და აღმოსავლეთის ცივილიზაციების დამაკავშირებელ ხიდს წარმოადგენდა, შავიზღვისპირა მდებარეობა კი მას დიდ უპირატესობას ანიჭებს სამხრეთ კავკასიის სხვა სახელმწიფოებთან, აზერბაიჯანთან და სომხეთთან შედარებით. საქართველოს ევროპასა და აზიას შორის მდებარეობის შესახებ რამდენიმე მოსაზრება არსებობს: * ა) თუ ევროპასა და აზიას შორის საზღვარს ყუმა-მანიჩის ღრმულზე გავატარებთ, მაშინ საქართველო აზიაში მდებარეობს. * ბ) ძვ. წ. V საუკუნეში მცხოვრები ბერძენი ისტორიკოსი და გეოგრაფი ჰეროდოტე ევროპასა და აზიას შორის საზღვარს მდინარეებზე — რიონსა და მტკვარზე ატარებდა. ამ შეხედულებით საქართველოს ნაწილი ევროპაში ხვდება, ნაწილი კი — აზიაში. * გ) თუ ევროპასა და აზიას შორის საზღვარს საქართველოს, სომხეთისა და აზერბაიჯანის სახელმწიფო საზღვრებზე გავატარებთ (თურქეთთან და ირანთან), მაშინ საქართველო და მთლიანად კავკასია ევროპაში ხვდება. * დ) რადგანაც კავკასიაში უფრო ევროპული ტიპის ლანდშაფტები ჭარბობს (კავკასიის ბუნება ევროპის ბუნებას ემსგავსება), ამიტომ საქართველო ევროპაშია. * ე) ისტორიის, ტრადიციებისა და რელიგიის გათვალისწინებით საქართველო ევროპას ეკუთვნის. * ვ) თუ საზღვრებს კლიმატური თავისებურებებიდან გამომდინარე კავკასიონის მთავარ წყალგამყოფ ქედზე გავატარებთ, მაშინ საქართველოს დიდი ნაწილი აზიაში მოხვდება, ხოლო მცირე — ევროპაში. საქართველოს სატრანსპორტო-გეოგრაფიული მდებარეობა ამჟამად მეტად ხელსაყრელია. საბჭოთა კავშირში ყოფნისას იგი სატრანსპორტო „ჩიხში“ იყო და მსოფლიოს ქვეყნებთან ურთიერთობა მხოლოდ მოსკოვის გავლით ხორციელდებოდა. დამოუკიდებლობის მოპოვების შემდეგ ქვეყანამ პრაქტიკულად სატრანსპორტო გზაჯვარედინის ფუნქცია შეიძინა. * ტერიტორია: ქვეყნის ფართობი შეადგენს 69 700 კვ. კმ-ს, საზღვრების სიგრძე — 1771 კმ-ს, მათ შორის სახმელეთო — 1461 კმ (სომხეთი 164, აზერბაიჯანი 322, რუსეთი 723, თურქეთი 252) და საზღვაო — 310 კმ. * ბუნება: ქვეყნის ტერიტორია ძირითადად მთებს უკავია, ბუნება მრავალფეროვანია — სუბტროპიკებიდან კავკასიონის მყინვარებამდე; უმაღლესი მწვერვალია მთა შხარა 5068 მ, უდაბლესი წერტილი — შავი ზღვა (0 მ); სახნავ-სათესი მიწა — 16 %, საძოვრები — 25 %, ტყეები — 34 %. მთავარი მდინარეები — მტკვარი და რიონი. * ბუნებრივი რესურსები: ტყეები, ჰიდროენერგია, მანგანუმი, რკინის მადანი, სპილენძი, ქვანახშირის და ნავთობის მცირე მარაგი; მთისა და ზღვის კლიმატური კურორტები. საწვავი * ნავთობი — სამგორ-პატარძეული, თბილისის მიდამოები, სუფსა * ნახშირი — ტყიბული, ტყვარჩელი * მურანახშირი — ახალციხე * ტორფი — კოლხეთის დაბლობი, ფოთის მიდამოები ლითონები * რკინა — ქვემო ქართლი (ბოლნისი) * მანგანუმი — ჭიათურა * სპილენძი — ბოლნისი * ტყვია-თუთია — ბოლნისი * ტყვია-თუთია-ბარიტი — ბოლნისი * დარიშხანი — სვანეთი, რაჭა * ვერცხლისწყალი — რაჭა, აფხაზეთი საშენი და სხვა მასალა * საცემენტე მასალა — კასპი * თაბაშირი — სამეგრელო, ახალციხე * მარმარილო — კახეთი, აფხაზეთი * ტუფი — ბოლნისი, იმერეთი, შიდა ქართლი მინერალური წყლები და სხვა * მინერალური წყლები — თითქმის ყველა რეგიონში (ბორჯომის ხეობა, საირმე, ნაბეღლავი, ზვარე) * თერმული წყლები — სამეგრელო (მენჯი), იმერეთი (წყალტუბო, სულორი) * სამკურნალო ტალახი — ახტალა (კახეთი) === საქართველოს საზღვრები === სახმელეთო საზღვარი საქართველოს ჩრდილო-დასავლეთ ნაწილში, დაბა ლესელიძესთან იწყება. შემდგომ იგი მიუყვება ფსოუს, რომელიც სათავეს მთა აგეფსთასთან იღებს. საქართველოს ჩრდილო საზღვარი ძირითადად ემთხვევა კავკასიონის მთავარ წყალგამყოფ ქედს. მთა ვაციკფარსიდან მთა შავიკლდემდე საქართველოს საზღვარი გადის წყალგამყოფი ქედის ჩრდილოეთით მთა მყინვარწვერზე და გვერდით ქედზე. აღმოსავლეთ საზღვარი იწყება მთა ტინოვროსოდან, ეშვება ალაზნის ველზე, მიუყვება მდინარე ალაზანს, ვიდრე 1 კმ არ დარჩება მინგეჩაურის წყალსაცავთან მდინარის შეერთებამდე. საქართველოს სამხრეთი საზღვარი იწყება შავ ზღვასთან, სოფელ სარფის მიდამოებში. იგი ჯერ მიუყვება, შემდეგ კი კვეთს ჭანეთის ქედის ჩრდილო დაბოლოებას, მიუყვება შავშეთის და კვლავ კვეთს არსიანის ქედს, ჯავახეთ-სომხეთის ვულკანურ მთიანეთს, ლოქის ქედს, მდინარე მტკვარს და ივრის ზეგანს. === ფლორა და ფაუნა === thumb|200px|[[ცხვარი|ცხვრის]] ფარა ჩრდილო-აღმოსავლეთ საქართველოში საქართველოს მცენარეთა სამყარო (ფლორა) მდიდარი და მრავალფეროვანია. იგი დაახლოებით 13 300 სახეობას ითვლის, მათ შორის 4225 თესლოვან მცენარეთა რიცხვს მიეკუთვნება, 75 — გვიმრისებურს, 600 — ხავსებს, 650 — ლიქენებს, 5000 — სოკოვნებსა და 2000 — წყალმცენარეებს. საქართველოს ცხოველთა სამყარო (ფაუნა) საკმაოდ მრავალფეროვანია. აქ ცნობილია ძუძუმწოვრების 100-მდე, ფრინველების 330-ზე მეტი, ქვეწარმავლების 48, ამფიბიების 11, თევზების 160-მდე და უხერხემლო ცხოველების ათასობით სახეობა. == სახელმწიფო == thumb|350px|right|საქართველოს გზები საქართველო საპარლამენტო რესპუბლიკაა. სახელმწიფოს მეთაურია პრეზიდენტი, რომელიც ირჩევა 5 წლის ვადით პირდაპირი წესით. 2018 წლის საპრეზიდენტო არჩევნების შემდეგ ამოქმედდება კონსტიტუციური ცვლილებები, რომლის მიხედვითაც უქმდება პრეზიდენტის პირდაპირი წესით არჩევა, მის ნაცვლად პრეზიდენტს საარჩევნო კოლეგია აირჩევს. აღმასრულებელ ხელისუფლებას ახორციელებს მთავრობა, რომელსაც ხელმძღვანელობს პრემიერ-მინისტრი. ქვეყნის უმაღლესი საკანონმდებლო ორგანოა ერთპალატიანი პარლამენტი (150 წევრი), რომელიც ოთხ წელიწადში ერთხელ ირჩევა პროპორციული და მაჟორიტარული სისტემით. * დედაქალაქი: თბილისი. * სახელმწიფო ენა: ქართული, აფხაზეთის ავტონომიურ რესპუბლიკაში – აგრეთვე აფხაზური. * ეროვნული დღესასწაული: 26 მაისი – სახელმწიფოებრივი დამოუკიდებლობის დღე (1991 წლის 9 აპრილს, საბჭოთა კავშირის შემადგენლობაში 70-წლიანი ყოფნის შემდეგ, იმავე წლის 31 მარტის საყოველთაო-სახალხო რეფერენდუმის შედეგების საფუძველზე, საქართველოს რესპუბლიკის უზენაესმა საბჭომ მიიღო საქართველოს სახელმწიფოებრივი დამოუკიდებლობის აღდგენის აქტი), 9 აპრილი – საქართველოს ეროვნული ერთიანობის და სამშობლოსათვის დაღუპულთა მოგონების დღე, 14 აპრილი – დედაენის დღე. * ძირითადი პოლიტიკური პარტიები (ანბანურ რიგზე): : ახალი : გირჩი : გირჩი — მეტი თავისუფლება : ევროპული საქართველო : ერთიანი ნაციონალური მოძრაობა : ლელო საქართველოსთვის : მოქალაქეები : საქართველოსთვის : საქართველოს ლეიბორისტული პარტია : საქართველოს პატრიოტთა ალიანსი : საქართველოს რესპუბლიკური პარტია : ქართული ოცნება — დემოკრატიული საქართველო : ხალხისთვის == შეიარაღებული ძალები == 2007 წლის მონაცემებით ქვეყნის შეიარაღებულ ძალებში ირიცხებოდა 37 000-მდე სამხედრო მოსამსახურე. სახმელეთო ჯარები (35 000), სამხედრო-საჰაერო ძალები (1300), სამხედრო-საზღვაო ძალები (400). რეზერვში ირიცხებოდა 60 000 ადამიანი. შეიარაღებაში იმყოფებოდა 235-მდე ტანკი, 250-მდე საბრძოლო შეჯავშნული მანქანა, 240-ზე მეტი საველე არტილერიის ქვემეხი, ზალპური ცეცხლის რეაქტიული სისტემა და ნაღმსატყორცნი, 80-მდე საზენიტო სარაკეტო კომპლექსი, 15 თვითმფრინავი და 50 შვეულმფრენი, (ასევე 40 ერთეული უპილოტო საფრენი აპარატი), 25 საპატრულო კატარღა და მცირე ხომალდი. შეიარაღებული ძალების დაკომპლექტება ხდება შერეული პრინციპით — სავალდებულო გაწვევით და კონტრაქტის საფუძველზე. 2007 წელს თავდაცვის სამინისტროს საქართველოს ბიუჯეტიდან გამოეყო დაახლოებით 1 მლრდ. დოლარი. == ტერიტორიული მოწყობა == დღევანდელი ტერიტორიული დაყოფით საქართველოში 2 ავტონომიური რესპუბლიკა: აჭარისა და აფხაზეთის. ეს უკანასკნელი ოკუპირებულია რუსეთის მიერ. ქვეყნის დანარჩენი ტერიტორია დაყოფილია პირობით მხარეებად, რომლებიც მეტ-ნაკლებად ემთხვევა საქართველოს ისტორიულ მხარეებს, თუმცა მხარეებს იურიდიული სტატუსი არ გააჩნიათ. კონსტიტუციის თანახმად ქვეყნის სახელმწიფო-ტერიტორიული მოწყობა უნდა განისაზღვროს საქართველოს მთელ ტერიტორიაზე ცენტრალური ხელისუფლების იურისდიქციის აღდგენის შემდეგ. ადგილობრივი თვითმმართველობის ერთეულია 69 მუნიციპალიტეტი. მუნიციპალიტეტის სტატუსი აქვს დედაქალაქ თბილისსაც. == დემოგრაფია == 275px|მინი|საქართველოს მუნიციპალიტეტების მოსახლეობის სიმჭიდროვე ისტორიოგრაფიაში მიღებული მონაცემებით XIII საუკუნეში ქართველები რაოდენობა 5 მილიონს აღწევდა. უცნობია XIV-XVII საუკუნეების მონაცემები. XVIII საუკუნის შუა ხანებში საქართველოს მოსახლეობას (დღევანდელ საზღვრებში) 761 ათასით ანგარიშობენ, აქედან 5% ცხოვრობდა ქალაქებში. 1800 წლისთვის საქართველოს (დღევანდელ საზღვრებში) მოსახლეობა 675 ათასზე მეტი იყო, აქედან აღმოსავლეთ საქართველოზე მოდიოდა მოსახლეობის 45,6 %, ხოლო დასავლეთზე – 54,4 %. 1832 წელს ის 840 ათასამდე გაიზრდა, ხოლო 1865 წელს 1 289 200-ს გადააჭარბა. 1897 წელს საქართველოს მოსახლეობა იყო 1 919 400 ადამიანი, 1914 წელს კი 2 600 400. ერთი საუკუნის განმავლობაში საქართველოს მოსახლეობა 3,4-ჯერ გაიზარდა. პავლე ინგოროყვას ცნობით 1916 წელს საქართველოს მოსახლეობა შეადგენდა 3 365 000 ადამიანს, აქედან 2 349 000 ადამიანი იყო ქართველი. საქართველოს მოსახლეობა დაახლოებით 200 ათასით შემცირდა პირველი მსოფლიო ომის დროს და პირველი რესპუბლიკის წლებში, რაც გამუდმებული ომებით იყო განპირობებული. 1921 წელს საქართველოს მოსახლეობა 2410 ათასამდე დავიდა. XX საუკუნიდან მოსახლეობის რაოდენობის დადგენა მოსახლეობის საყოველთაო აღწერის საშუალებით ხდება. პირველი აღწერა საქართველოს სსრ-ში 1926 წელს ჩატარდა, უკანასკნელი 1989 წელს. დამოუკიდებელ საქართველოში მოსახლეობის აღწერები ჩატარდა 2002 და 2014 წლებში. საქართველოს მიერ დამოუკიდებლობის აღდგენის შემდეგ 30 წლის განმავლობაში საქართველოს მოსახლეობა ერთი მეხუთედით შემცირდა, რაც განაპირობა ომებმა და სოციალურ-ეკონომიკურმა კრიზისმა. მკვეთრად იკლო შობადობამ, იმატა სიკვდილიანობამ და ემიგრაციამ და საბოლოოდ ქვეყანა მძიმე დემოგრაფიულ მდგომარეობაში აღმოჩნდა. უკანასკნელი, 2014 წლის აღწერის მიხედვით, საქართველოს ტერიტორიაზე (გარდა ოკუპირებული ტერიტორიებისა) მოსახლეობა დაახლოებით 3,7 მილიონ ადამიანს შეადგენს. ===ეთნიკური და რელიგიური შემადგენლობა=== ქართველების რაოდენობა საქართველოში იზრდებოდა XIX საუკუნიდან მოყოლებული, თუმცა 1940 წლამდე მცირდებოდა მისი წილი მთლიან მოსახლეობაში. მინიმალურ ნიშნულს მან მიაღწია 1939 წელს, როცა ქართველები მოსახლეობის 61,4 %-ს შეადგენდნენ. ქართველების წლიური საშუალო მატების ყველაზე დაბალი მაჩვენებელი დააფიქსირა 1959 წლის აღწერამ. ეს გამოწვეული იყო მეორე მსოფლიო ომის დროს ქართველთა დიდი მსხვერპლით. ომმა 300 000 ქართველი შეიწირა, ასევე 1944 წელს მუსლიმი მესხების საქართველოდან გასახლებით. დეპორტირებულთა შორის 69 869 ადამიანს ითვლიან. ქართველების რაოდენობა 1989 წლიდან 2002 წლამდე მხოლოდ 4%-ით შემცირდა ანუ საქართველოს მოსახლეობის კლება ძირითადად სხვა ეთნოსების ხარჯზე მოხდა. XXI საუკუნეში ყველაზე მრავალრიცხოვანი ეთნიკური უმცირესობა აზერბაიჯანელებია. 2014 წლის აღწერის შედეგების მიხედვით საქართველოს ეთნიკური შემადგენლობა ასეთია: ქართველები — 86,8 % , აზერბაიჯანელები — 6,3 % , სომხები — 4,5 % , რუსები — 0,7 % , ოსები — 0,4 % , ეზიდები — 0,3 % , უკრაინელები — 0,2 % , ქისტები — 0,2 % , ბერძნები — 0,1 % , ასურელები — 0,1 %, სხვა 0,4 %; XVIII-XX საუკუნეებში საქართველოში ყველაზე მეტი რაოდენობის ეთნიკურ უმცირესობას სომხები წარმოადგენდნენ. 1800 წელს სომხები მთლიანი მოსახლეობის 4 %-ს შეადგენდნენ, 1926 წელს შეადგინეს 11 %. ამის შემდეგ XX საუკუნის განმავლობაში სომხური მოსახლეობის წილის შემცირება შეინიშნება, რაც განპირობებული იყო მათი მიგრაციით რუსეთსა და სომხეთში. აფხაზების წილი მოსახლეობაში მერყეობდა 1,5-დან 6 %-მდე, ოსებისა კი 3-4 %-ს შორის. 2014 წლის აღწერის შედეგების მიხედვით მოსახლეობის რელიგიური შემადგენლობა შემდეგია: მართლმადიდებელი ქრისტიანები — 83,4 % , მუსლიმანები — 10,7 % , სომეხი გრიგორიანელები — 2,9 % , კათოლიკეები — 0,5 % , იეჰოვას მოწმეები — 0,3 %, ეზიდები – 0,2 % , პროტესტანტები — 0,1 %, იუდეველები — 0,0 % , სხვა – 0,0 %, ათეისტები – 0,5 %. ===ურბანიზაცია=== XVIII საუკუნის მეორე ნახევარში საქართველოს მოსახლეობის მხოლოდ 5 % ცხოვრობდა ქალაქებში. 1800-1832 წლებში ეს მაჩვენებელი კვლავ 5 %-ის ფარგლებში რჩებოდა. 1865 წელს ურბანული მოსახლეობის წილმა 9,2 %-ს მიაღწია. 1913 წელს ქალაქებში მოსახლეობის 25,6 % ცხოვრობდა, 1939 წელს — 30,1 %. მოსახლეობის 57,4 % ქალაქებში ცხოვრობს. მოსახლეობის მესამედზე მეტი (1,2 მლნ) ცხოვრობს დედაქალაქ თბილისში. სხვა დიდი ქალაქებია: ბათუმი — 183 181, რუსთავი — 127 154, ქუთაისი — 125 589. == ეკონომიკა == დამოუკიდებლობის გამოცხადებიდან დღემდე გრძელდება საბაზრო რეფორმები. ეკონომიკის მთავარი დარგებია სოფლის მეურნეობა (ჩაი, ციტრუსი, ხილი, თამბაქო, ღვინო), მანქანათმშენებლობა, მეტალურგია, ჰიდრორესურსები. დიდი ყურადღება ეთმობა საკურორტო-ტურისტული კომპლექსის აღდგენას, რომელიც ადრე ყოველწლიურად 2 მლნ ადამიანს ემსახურებოდა. სოფლის მეურნეობის პროდუქცია (ყურძენი, ჩაი, ციტრუსები); მთავარი სავაჭრო პარტნიორებია რუსეთი (18 %), თურქეთი (14 %), აზერბაიჯანი (12 %) და აშშ (6 %). • ერთობლივი ეროვნული პროდუქტი: სტრუქტურა (%) — სოფლის მეურნეობა 32; 1 სულ მოსახლეზე — 860 $. • ვალუტა — ქართული ლარი (GEL). === საბანკო-საფინანსო და დაზღვევის სისტემები === ილია ჭავჭავაძე საადგილმამულო სათავადაზნაურო ბანკის ხელმძღვანელობის პერიოდში, ჯერ კიდევ 1883 წლიდან გაზეთ „ივერიაში“ აქვეყნებს, ხსენებული ორგანიზაციის, საზოგადოებრივი მუშაობისა და ღვაწლის შემაჯამებელ ოქმებს (რუბრიკაში — შინაური მიმოხილვა). ეს უკანასკნელი კი საფუძველი ხდება პირველი ქართული საბანკო-საფინანსო ინსტიტუტის — პირველი საჯარო წარდგინებისა. ილია მიზანმიმართულად მუშაობდა საბანკო მომსახურების კულტურის საქართველოში დამკვიდრების საკითხებზე. ასსზე მეტი წლის შემდეგ, XX საუკუნის 90-იან წლებში, დამოუკიდებლობის დაბრუნებიდან — დღემდე, საქართველოს საბანკო — საფინანსო ჯგუფები, მათი მოღვაწეობა და მიღწევები წარმოადგენს კიდევ ერთ, უმნიშვნელოვანეს ეროვნულ ფასეულობას სტაბილური, სახელმწიფოებრივი განვითარების გზაზე. დღეს საქართველოს ეკონომიკის სექტორში მუშაობს რამდენიმე ძლიერი კომერციული ბანკი და ბანკების ასოციაცია: * საქართველოს ბანკების ასოციაცია * ბანკი ქართუ * ბაზისბანკი * ბანკი რესპუბლიკა (ჯგუფი სოსიეტე ჟენერალი) * ვითიბი (ყოფილი გაერთიანებული ქართული ბანკი) * თიბისი ბანკი * პროკრედიტბანკი * საქართველოს ბანკი * ლიბერთი ბანკი (ყოფილი სახალხო ბანკი) * სილქ როუდ ბანკი * კორ სტანდარტ ბანკი არასაბანკო საკრედიტო-სადეპოზიტო ორგანიზაციები და საფინანსო-საკრედიტო მხარდაჭერის პროგრამები: * განათლების ერთიანი საკრედიტო კავშირი დაზღვევის სისტემა: * დაზღვევის ასოციაცია * ალდაგი-ბი-სი-აი * ჯი-პი-აი ჰოლდინგი სახელმწიფო ინსტიტუტები: * საქართველოს ფინანსთა სამინისტრო * საქართველოს ეროვნული ბანკი == განათლება == thumb|120px|შოთა რუსთაველი უნივერსიტეტები, სასწავლო დაწესებულებები და განათლების ცენტრები: * ივანე ჯავახიშვილის სახელობის თბილისის სახელმწიფო უნივერსიტეტი * თბილისის სახელმწიფო სამედიცინო უნივერსიტეტი * თბილისის ვანო სარაჯიშვილის სახელობის სახელმწიფო კონსერვატორია * კავკასიის უნივერსიტეტი * კავკასიის საერთაშორისო უნივერსიტეტი * საქართველოს ტექნიკური უნივერსიტეტი * საქართველოს საზოგადოებრივ საქმეთა ინსტიტუტი * შავი ზღვის საერთაშორისო უნივერსიტეტი * ილია ჭავჭავაძის სახელობის სახელმწიფო უნივერსიტეტი * საქართველოს უნივერსიტეტი * საქართველოს დავით აღმაშენებლის სახელობის უნივერსიტეტი * საქართველოს შოთა რუსთაველის თეატრისა და კინოს სახელმწიფო უნივერსიტეტი * საქართველოს საპატრიარქოს წმიდა ანდრია პირველწოდებულის სახელობის ქართული უნივერსიტეტი * თავისუფალი უნივერსიტეტი * საქართველოს აგრარული უნივერსიტეტი == კულტურა == * არქიტექტურა: ქალაქი-მუზეუმი მცხეთა, გელათის სამონასტრო კომპლექსი, თბილისის ისტორიული ცენტრი, უფლისციხის და ვარძიის კლდეში ნაკვეთი კომპლექსები, დავით გარეჯის და შიო მღვიმის კომპლექსები; ბაგრატის ტაძარი; ზემო სვანეთი; * ლიტერატურა: ქართული ეპოსი — ვეფხისტყაოსანი (შოთა რუსთაველი, XIII ს.). * თეატრი: ფალიაშვილის სახ. ოპერისა და ბალეტის (თბილისი, 1851), რუსთაველის სახ. დრამატული (თბილისი, 1821), მარჯანიშვილის სახ. დრამატული (თბილისი, 1928). * კულტურის თავისებურებები: პოლიფონიური სიმღერა, ორიგინალური დამწერლობა. === არქიტექტურა === thumb|200px|[[სვანური კოშკი]] ქართული არქიტექტურა დიდი მრავალფეროვნებითა და თავისებურებით გამოირჩევა. საქართველოს ყოველ კუთხეს თავისი დამახასიათებელი არქიტექტურული სტილი ჰქონდა და საცხოვრებელი სახლებიც მხარეების მიხედვით მკვეთრად განსხვავდებოდა ერთმანეთისაგან. ეს განსხვავება ახლა თანდათან მცირდება: საქართველოს ყველა რაიონში ფართოდ გავრცელდა ევროპული სტილი. მიუხედავად ამისა, განსხვავება მთისა და ბარის რაიონებს, დასავლეთ და აღმოსავლეთ საქართველოს შორის მაინც საგრძნობია. აღმოსავლეთ საქართველოს სოფლები უფრო კომპაქტურია და მჭიდროდაა დასახლებული. ეზოები აქ პატარაა და ამიტომ დასამუშავებელი მიწები სოფლის გარეთაა. დასავლეთ საქართველოში საკარმიდამო ნაკვეთები გაცილებით დიდია და საცხოვრებელი და სამეურნეო ნაგებობებიც ერთადაა. საცხოვრებელი სახლები სხვადასხვა ეთნოგრაფიულ პროვინციებში მეტად განსხვავებულია. სვანეთსა და აღმოსავლეთ კავკასიონის კუთხეებში (თუშეთში, ფშავ-ხევსურეთში) უმეტესად ქვისა და ფიქლის ციხე-სახლებია. ამასთან განსხვავება საკმაოდაა სვანური და თუშურ-ხევსურული კოშკების არქიტექტურაშიც. ამავე რეგიონებში გვხვდება 2-4 სართულიანი ჩარდახიანი სახლები, აგრეთვე ერთსართულიანი ქვითკირის სახლები მიწის ბრტყელი სახურავით (ძირითადად ფშავ ხევსურეთში). ფიქლით აშენებული სახლები, როგორც წესი, მშრალი (დუღაბის გარეშე) წყობისაა. აღმოსავლეთ საქართველოს ბარისა და მთისწინეთის ზონაში საცხოვრებელი სახლი ძირითადად დარბაზის ტიპისა იყო. ქვითა და აგურით აშენებული ერთსართულიან ნაგებობას საფეხურებრივ-გვირგვინისებური გუმბათის მსგავსი გადახურვა ჰქონდა, რომელიც ბოლოვდებოდა ერდოთი - კვამლისა და სინათლისათვის დატოვებული ხვრელით. დარბაზის გარდა, აღმოსავლეთ საქართველოს ბარის ზოგიერთ რაიონში განსაკუთრებით სამცხე-ჯავახეთში გაცრცელებული იყო მიწური სახლები — მიწის სიღრმეში გამოკვეთილი ქვისკედლებიანი და მიწის სახურავიანი ნაგებობები. დასავლეთ საქართველოში მაღალი ტენიანობისა და ჭაობიანობის გამო უმეტესად აშენებდნენ ერთ ან ორსართულიან ხის სახლებს, რომლებიც ხიმინჯებზე იდგა და ყავრის ორფერდა ან ოთხფერდა სახურავი ჰქონდა. სამეგრელოსა და აფხაზეთში ფართოდ იყო გავრცელებული მოწნული, ჩალით დახურული სახლების ტიპი — ფაცხა. XIX საუკუნის მეორე ნახევრიდან საქართველოში ახალი არქიტექტურული სტილი დამკვიდრდა: ორსართულიანი, რამდენიმეოთახიანი, ფანჯრებიანი და ხისიატაკიანი სახლები, რომლებშიც ღია კერიის ნაცვლად ბუხრები იყო ამოშენებული. აღმოსავლეთ საქართველოში სახლები ძირითადად ქვითა და აგურით შენდებოდა, დასავლეთ საქართველოში კი — ხით. გადასახურავად ძირითადად კრამიტი გამოიყენებოდა, გურია-სამეგრელოში კი ყავარი. სახლის მნიშვნელოვანი ელემენტი გახდა ხის აივანი. XX საუკუნის მეორე ნახევრიდან ტრადიციულმა არქიტექტურამ ადგილი თანამედროვე ევროპულ სტილს დაუთმო. ამჟამად ძირითად საშენ მასალად გამოიყენება აგური, ცემენტის ბლოკები, რკინა-ბეტონი და თუნუქი. განსხვავებაც სხვადასხვა კუთხეში აშენებულ სახლებს შორის მინიმუმამდე დავიდა. === სამზარეულო და სუფრის ტრადიციები === thumb|left|250px|ქართული ტრადიციული სამზარეულო ქართული ტრადიციული სამზარეულო ერთ-ერთი უმდიდრესია მთელ მსოფლიოში. ეროვნული ტანსამცლსაგან განსხვავებით, ქართული სამზარეულო არა მარტო შენარჩუნებული იქნა, არამედ ფართოდ გავრცელდა საქართველოს ფარგლებს გარეთაც. წარსულში საქართველოს ცალკეული კუთხეების სამზარეულოებს შორის საგრძონი განსხვავება შეინიშნებოდა. ამჟამად ეს განსხვავება თითქმის აღარ არის და ნებისმიერ კუთხეში ფართოდ გავრცელდა ის კერძები, რომლებიც ადრე დამახასიათებელი არ იყო. აღმოსავლეთ საქართველოს ბარის რაიონებში ძირითადად ხორბლის პურს აცხობდნენ (შოთი, ლავაში), მთაში კი — ქერის ხმიადებს. დასავლეთ საქართველოში ხორბლის მაგივრობას სიმინდი ასრულებდა და ამიტომ მოსახლეობის ძირითადი საკვებიც მჭადი (იმერეთი, გურია) ან ღომი (სამეგრელო, აფხაზეთი) იყო. დასავლეთ საქართველოში ძირითადად სულგუნი და იმერული ყველია მიღებული, აღმოსავლეთ საქართველოში კი — გუდის ყველი. ქვეყნის დასავლეთ ნაწილში ფართოდ არის გავრცელებული მრავალფეროვანი მცენარეული საკვები, რომლებიც ნიგვზითა და სანელებლებითაა შეზავებული (სხვადასხვა ფხალეული). აღმოსავლეთ საქართველოს მოსახლეობის კვების რაციონში კი ხორცს უფრო დიდი ადგილი უკავია. როგორც დასავლეთ, ისე აღმოსავლეთ საქართველოში ფართოდ გავრცელებულია ლობიო, ხაჭაპური, ხინკალი, თევზეული, მწნილი და სხვადასხვა საწებლები. მთავარი სასმელი საქართველოს თითქმის ყველა კუთხეში ღვინოა. მხოლოდ მაღალმთიან პროვინციებში, სადაც ვენახები არ არის, ღვინოს არაყი და ლუდი ცვლის. ქართული სუფრის ტრადიციები მკაცრ წესრიგს ემორჩილება. თამადა და სადღეგრძელოები სუფრის აუცილებელი ელემენტებია საქართველოს ნებისმიერი კუთხისათვის. სადღესასწაულო სუფრა ასევე წარმოუდგენელია სიმღერის, ცეკვისა თუ ხუმრობების გარეშე. სადღეგრძელოების თანმიმდევრობა თამადაზეა დამოკიდებული, თუმცა გარკვეული ტრადიციები ჩამოყალიბებულია და განსხვავებებიც შეინიშნება სხვადასხვა პროვინციებს შორის. გურიაში მაგალითად, პირველი სადღეგრძელო მშვიდობისაა, კახეთში კი ოჯახის ჭერს დალოცავენ ხოლმე. აღმოსავლეთ საქართველოში ბოლო სადღეგრძელო საყველაწმინდოა, თუშეთსა და ფშავ-ხევსურეთში კი სუფრაზე განსაკუთრებულ ყურადღებას უთმობენ წინაპრებისა და გარდაცვლილთა მოგონების სადღეგრძელოებს. ==იხილეთ აგრეთვე== * საქართველოს ფლორა * საქართველოს ტყეები == რესურსები ინტერნეტში == * საქართველოს პრეზიდენტის ოფიციალური საიტი * საქართველოს პარლამენტი * საქართველოს მთავრობა * Civil.ge — საქართველოს პოლიტიკური სიახლეების მაცნე * Грузия online — ახალი ამბები და ანალიტიკური მასალები * Caucaz.com — ყოველკვირეული სტატიები და რეპორტაჟები საქართველოსა და სამხრეთ კავკასიის შესახებ * საქართველოს შესახებ ოთხ ენაზე: ისტორია, კულტურა, ლიტერატურა, ქრისტიანობა, აუდიო-ვიდეოთეკა და სხვა * TEFLIS.COM ყოველდღიური საინფორმაციო საიტი სპარსულ ენაზე. == სქოლიო == *", "url": "https://ka.wikipedia.org/wiki/საქართველო", "length": 32279}
{"id": "826", "title": "თბილისი", "text": "თბილისი (1936 წლის 17 აგვისტომდე ტფილისი) — დედაქალაქი და მუნიციპალიტეტი საქართველოში; 1922–1936 წლებში ერთდროულად იყო ამიერკავკასიის სფსრ დედაქალაქი; მდებარეობს აღმოსავლეთ საქართველოში, თბილისის ქვაბულში, მდინარე მტკვრის ორივე სანაპიროზე, ზღვის დონიდან 380–600 მ სიმაღლეზე, ჩრდილოეთით ესაზღვრება საგურამოს ქედის სამხრეთი მთისწინეთი, აღმოსავლეთით — ივრის ზეგნის ჩრდილო-დასავლეთი მონაკვეთი, დასავლეთით და სამხრეთით კი — თრიალეთის ქედის განშტოებები. ქალაქს 502 კმ² ფართობი უჭირავს და 1,152 მილიონზე მეტი მცხოვრები ჰყავს. თბილისი კავკასიის რეგიონის მნიშვნელოვანი ინდუსტრიული, სოციალური და კულტურული ცენტრია და ბოლო დროს ერთ-ერთი უმნიშვნელოვანესი სატრანსპორტო კვანძი ხდება გლობალური ენერგომატარებლებისა და სავაჭრო პროექტებისთვის (იხ. ბაქო-თბილისი-ჯეიჰანის ნავთობსადენი და ბაქო-თბილისი-ერზერუმის გაზსადენი). ქალაქი ისტორიული აბრეშუმის დიდი გზის ერთ-ერთ მარშრუტზე მდებარეობს და მნიშვნელოვანი სავაჭრო/სატრანზიტო ცენტრის პოზიცია უჭირავს რუსეთის ჩრდილო კავკასიას, თურქეთსა და ტრანსკავკასიის სომხეთისა და აზერბაიჯანის რესპუბლიკების გადაკვეთაზე სტრატეგიული მდებარეობით. ==სახელწოდება== თბილისის ძველი სახელწოდება იყო ტფილისი. ადრინდელ ქართულ წერილობით ძეგლებში სწორედ ასეთი ფორმითაა ის დამოწმებული. მაგ. ევსტათი მცხეთელის აბო ტფილელის წამებასასა და „მოქცევაჲ ქართლისაჲს“ ტექსტებში. საქართველოს დედაქალაქის ძველი ფორმიდან, ტფილისიდან წარმოსდგება მისი სახელი მეზობელთა ენებზე. მეზობელ ქვეყნებში ძველად ტფილისი სხვადასხვაგვარად გამოითქმოდა. თავდაპირველად სომხურად ტფილისი „ტფღის“-ად () ჟღერდა, ბერძნულად (ბიზანტიური ხანიდან) გვხვდება „ტიფლის/ტიფლიზა“ (), ხოლო ლათინურად როგორც „ტიფლისი“, „ტიფლიტანა“ ასევე „ტრიფელისი“ (). ასევე ჟღერს თბილისის სახელი არამეულ (), სპარსულ () და თურქულ ენებზე (). რუსული „Тифлис“ არამეულ-სპარსულ-თურქულ ფორმას იმეორებს, მასვე მოსდევს ევროპულ ენებში დამკვიდრებული „Tiflis“. საგულისხმოა ასევე თბილისი კავკასიურ ენებზე. ის ასე გამოითქმის: მეგრულად — „ქართი“, აფხაზურად — „Қарҭ“ [ქართ]. რუსული ფორმა „Тифлис“ დამკვიდრებული იყო 1936 წლის 17 აგვისტომდე, როდესაც სსრ კავშირის ცენტრალურმა აღმასრულებელმა კომიტეტმა დაადგინა, რომ თანახმად სსრ კავშირის შინაგან საქმეთა სახალხო კომისარიატის სახელმწიფო აგეგმვის და კარტოგრაფიის მთავარი სამმართველოს ბიუროს წარდეგნისა დამტკიცებულ იქნა ქალაქის სახელის ახალი ფორმა. რუსული ფორმა „Тбилиси“, რომელიც წარმოადგენს ქართული ახალი სახელწოდების სახელობით ფორმას, თანდათან დამკვიდრდა და განმტკიცდა რუსულ ლიტერატურაში. რაც შეეხება ქართული სახელწოდების ძველ ფორმას, მას რამდენიმე ხანი კვლავაც იყენებდნენ. 1937 წლიდან საბოლოოდ დამკვიდრდა ქალაქის დღევანდელი სახელწოდება — თბილისი. == ისტორია == მინი|თბილისის ხედი XIX საუკუნეში ლეგენდის თანახმად, თბილისის ტერიტორია ტყით ყოფილა დაფარული, ქართველ მეფეს (ერთ-ერთი ვარიანტით, ვახტანგ I გორგასალს) ნადირობის დროს შველი დაუჭრია, შველი ცხელ წყაროში განბანილა და განკურნებული გაქცევია მონადირეებს (სხვა ვარიანტით, მეფის მიმინო თავს დასცხრომია ხოხობს, ფრინველები ცხელ წყაროში ჩაცვივნულან და გაფუფქულან). ცხელი წყლის სამკურნალო თვისებებისა და ადგილის ხელსაყრელი მდებარეობის გამო მეფეს ტყე გაუკაფავს და ქალაქი გაუშენებია. „თბილისი“ — „თბილი“ (ძვ. ქართულად „ტფილი“) მინერალური წყაროების გამო უწოდეს ქალაქს. შემდგომში ამ ადგილზე გოგირდის აბანოები გაშენდა. აღნიშნული ადგილი თბილისის ისტორიული უბანი — აბანოთუბანია. === დაარსება === thumb|300px|აბანოთუბანი — თბილისის უძველესი უბანი არქეოლოგიური გათხრებით დასტურდება, რომ თბილისის ტერიტორია დასახლებული ყოფილა ჯერ კიდევ ძვ. წ. IV ათასწლეულში. უძველესი წყაროსეული მოხსენიება განეკუთვნება IV საუკუნის II ნახევარს, როცა ამ ადგილებში მეფე ვარაზ-ბაკურის დროს ციხე ააგეს. IV საუკუნის დასასრულს თბილისი სპარსეთის მოხელის — პიტიახშის რეზიდენცია გახდა. V საუკუნის შუა წლებიდან კვლავ ქართლის მეფეთა ხელში გადავიდა. ვახტან გორგასალმა აღადგინა და გააშენა, ამიტომ იგი მიჩნეულია ქალაქის დამაარსებლად. ზოგიერთი ისტორიკოსის მტკიცებით მეფე ვახტანგ გორგასალი (რომელიც V საუკუნის მეორე ნახევარში მეფობდა) სინამდვილეში ქალაქის აღორძინებასა და აღმშენებლობაშია პასუხისმგებელი, მისი დაფუძნების ნაცვლად. === დედაქალაქი === thumb|300px|left|თბილისი ფრანგი მოგზაური [[ჟან შარდენი]]ს მიხედვით, 1671 ვახტანგ გორგასლის მემკვიდრემ დაჩი I-მა უჯარმელმა (VI ს. დამდეგი) დაამთავრა ქალაქის ზღუდე-გალავნის აგება, რომელმაც ქალაქის საზღვრები განავრცო და მამის ანდერძის თანახმად, სატახტო ქალაქი მცხეთიდან თბილისში გადმოიტანა. თბილისის უძველესი მოსახლეობა გაჩნდა გოგირდოვანი წყაროების უბანში (ახლანდელი გორგასლის მოედნის მომიჯნე ტერიტორია), სამხრეთ-აღმოსავლეთით ქალაქი იფარგლებოდა ყოფილი ორთაჭალის ბაღის მიდამოებით, ჩრდილო-აღმოსავლეთით მდინარე მტკვარი საზღვრავდა, სამხრეთ-დასავლეთით — თაბორის ქედის კალთები, ჩრდილო-დასავლეთით კი — წავკისისწყალი. IV საუკუნეშივე წარმოიშვა თბილისის მეორე უბანი კალა ციხითურთ, შემდგომში ქალაქი იზრდებოდა საკუთრივ თბილისისა და კალის ფარგლებს გარეთ, მტკვრის დინების აღმა. ზრდას ხელს უწყობდა მისი ხელსაყრელი გეოგრაფიული მდებარეობა. აქ გადიოდა მნიშვნელოვანი სავაჭრო გზები აღმოსავლეთ ამიერკავკასიისა და წინა აზიისკენ. თბილისი თანდათან შუა აღმოსავლეთის ერთ-ერთი მნიშვნელოვანი ცენტრი გახდა. მომიჯნავე სახელმწიფოთა სამხედრო-სტრატეგიულმა და ეკონომიკურმა ინტერესებმა გაზარდეს ინტერესი მისადმი. VI საუკუნის ბოლოდან იწყება საუკუნოვანი ბრძოლა თბილისისათვის. === უცხოელთა გავლენა === ქართული სახელმწიფოებრიობისა და კულტურის მდგრადობა უშუალოდ დაკავშირებული იყო საქართველოს დედაქალაქის ბედთან. 570—580 წლებში ქალაქს სპარსელები ფლობდნენ. თბილისი ბერძნულ მწერლობაში პირველად იხსენიება თეოფანე ბიზანტიონელის თხზულებაში, 572 წლის აჯანყების აღწერის დროს, როგორც იბერიის დედაქალაქი. 627 წელს თბილისს ალყა შემოარტყა ბიზანტიელი იმპერატორის ჰერაკლე კეისრისა და ხაზარების გაერთიანებულმა ლაშქარმა. ქალაქი ვერ აიღეს. ჰერაკლემ მიატოვა თბილისი და შუამდინარეთისკენ დაიძრა. 628 წელს ხაზარები კვლავ მოადგნენ თბილისს ყიბღუ–ხაკანის მეთაურობით, აიღეს ქალაქი და სასტიკად ააოხრეს იგი. 735—737 წლებში — არაბმა სარდალმა მარვან II იბნ მუჰამადმა (მურვან ყრუმ) დაიპყრო. ამიერიდან თბილისი ახლად წარმოქმნილი თბილისის საამიროს ცენტრი ხდება. 764 წელს ქალაქი ხაზარებმა დაარბიეს. 853 წელს თბილისში ხალიფას ხელისუფლების განმტკიცების მიზნით დალაშქრა არაბმა სარდალმა ბუღა თურქმა. 1037—1051 წლებში მეფე ბაგრატ IV-მ არაერთხელ სცადა თბილისის დაკავება, მაგრამ ქვეყანაში არსებული არამყარი პოლიტიკური ვითარების გამო ეს შეუძლებელი აღმოჩნდა. 1045 წელს თბილისის ხელისუფლება ქალაქის წარჩინებულთა — უხუცესთა საბჭოს ხელში გადავიდა. 1068 წელს თბილისი თურქ-სელჩუკთა სულთანმა ალფ-არსლანმა დალაშქრა და დაიკავა. XI საუკუნის 80-იანი წლებიდან ქალაქს ისევ უხუცესთა საბჭოს მართავდა. === ქართული რენესანსი === thumb|300პქ|ხედი ისტორიულ თბილისზე თაბორის მონასტრიდან. 1122 წელს უცხოელთა ბატონობისაგან ქალაქი გაათავისუფლა დავით IV აღმაშენებელმა. გაერთიანებული საქართველოს სახელმწიფო დედაქალაქი ამიერიდან თბილისში გადმოიტანეს და მან სამეფო ქალაქის სტატუსი მიიღო. XII—XIII საუკუნეებში თბილისი ეკონომიკურად ძლიერი, დიდი და კეთილმოწყობილი ქალაქი იყო, მისი მოსახლეობა 80 ათასს კაცს აღწევდა. განვითარდა ვაჭრობა და ხელოსნობა, შეიქმნა ამქრული გაერთიანებები, ვაჭართა საკრედიტო კომპანიები — ორთაღები, ჩამოყალიბდა მოსახლეობის განსაკუთრებული სოციალური კატეგორია — მოქალაქეები. კიდევ უფრო გაიზარდა ქალაქის ფარგლები, ვარაუდობენ, რომ მასში შედიოდა ქაშვეთის ეკლესია და ლურჯი მონასტერი. მის კედლებს გარეთ ერთ-ერთი მნიშვნელოვანი გარეუბანი იყო დიდუბე. გაიზარდა ქალაქი მტკვრის მარცხენა მხარესაც; ისნის ციხეში იყო სამეფო სასახლე. ამ ეპოქის თბილისი მრავალეროვანი ქალაქი იყო. ქართველი მეფეები ლოიალური პოლიტიკით ხელს უწყობდნენ სხვადასხვა ხალხისა და სარწმუნოების წარმომადგენელთა თანაცხოვრებას, რაც განაპირობებდა ქალაქის ეკონომიკური და სოციალური ცხოვრების სტაბილიზებას. ამ პერიოდს საქართველოს ისტორიაში \"ოქროს ხანას\", ან \"ქართული რენესანსის\" პერიოდს უწოდებენ. თამარის მეფობის (1184—1213) პირველსავე წლებში თბილისის მოსახლეობის ზედაფენებში თავი იჩინა უფლებათა გაფართოებისაკენ მისწრაფებამ. ამ მიზნით მათ მოითხოვეს ახალი სამეფო საბჭოს (დარბაზის) ე. წ. „კარავის“ დაწესება. === დამპყრობელთა შემოსევები === 1226 წელს თბილისი ჯალალედინის სარდლობით ხვარაზმელებმა დალაშქრეს; ქალაქი სასტიკად აოხრდა, მოსახლეობის მნიშვნელოვანი ნაწილი განადგურდა. XIII საუკუნის 40-იან წლებში მონღოლებმა აიღეს. მათ არ მოშალეს ქართული სახელმწიფოებრიობა. საქართველო მონღოლებზე დამოკიდებული ქვეყანა ხდებოდა, თბილისი კვლავ ქვეყნის ცენტრი იყო. 1259 წელს თბილისელები მეფე დავით VI ნარინის მეთაურობით აუჯანყდნენ მონღოლებს. 1260 წელს აჯანყდა მეფე დავით VII ულუ. ორივე აჯანყება გაჭირვებით ჩააქრეს. XIV საუკუნის 20-იანი წლებიდან — მონღოლთა ბატონობის გადაგდების შემდეგ, თბილისი კვლავ სრულიად საქართველოს დედაქალაქია. 1366 თბილისში გავრცელდა შავი ჭირის ეპიდემია, რომელმაც მოსახლეობის ნახევარი იმსხვერპლა. 1386 წელს თბილისი აიღო თემურლენგმა. საქართველოში მან 8-ჯერ ილაშქრა, აქედან 2-ჯერ დაარბია იგი. ამ ლაშქრობების შემდეგ თბილისის საერთაშორისო მნიშვნელობა საგრძნობლად დაეცა. ალექსანდრე I დიდის მეფობის წლებში (1412—1443) დაიწყო ქალაქის აღდგენითი სამუშაოები, მაგრამ ხელისუფლებამ ბოლომდე ვერ მიიყვანა გეგმა. გარეშე დამპყრობთა გამუდმებულმა თავდასხმებმა მოშალა ქალაქის ეკონომიკური ცხოვრება, პარტახდებოდა ქალაქის ცალკეული უბნები. 1444 წელს ქალაქი აიღო და დაარბია ქ. თავრიზის (ირანი) მფლობელმა ჯაჰან-შაჰმა; ამავე საუკუნის 70-იან წლებში თბილისი კვლავ სპარსელების ხელში იყო (უზუნ-ჰასანის ლაშქრობა საქართველოში). thumb|250px|სააკაძის ძეგლი თბილისში, სააკაძის მოედანზე ([[მერაბ ბერძენიშვილი|მ. ბერძენიშვილი]]) 1490 წელს, საქართველოს ცალკეულ სამეფო-სამთავროებად დაშლის შემდეგ, თბილისი მხოლოდ ქართლის სამეფოს პოლიტიკური და ადმინისტრაციული ცენტრი გახდა. 1522 წელს თბილისი სპარსელებმა აიღეს. 1524 წელს იგი მეფე დავით X-მ გაათავისუფლა. 1524—1541 წლებში ქალაქი მშვიდობიანად ვითარდებოდა. შეკეთდა ძველი და აშენდა ახალი შენობები, იმატა მოსახლეობამ, გამოცოცხლდა ვაჭრობა და ხელოსნობა. 1541 წელს ქალაქი ააოხრა ირანის შაჰმა — თამაზ I-მა. 1578 წელს ჩილდირის ბრძოლაში ოსმალთა გამარჯვების შემდეგ აღმოსავლეთი ამიერკავკასია ოსმალთა გავლენას დაემორჩილა. თბილისი ახალი მტრის ხელში აღმოჩნდა. ქართლის მეფის სიმონ I-ის ცდა, გაეთავისუფლებიენა ქალაქი ჯერ სპარსი, შემდეგ ოსმალო დამპყრობთაგან, უშედეგო იყო. 1609 წელს თბილისის მოურავი გახდა გიორგი სააკაძე. XVII საუკუნის I მეოთხედში ირანის გამუდმებული აგრესიის პირობებში ქალაქი მნიშვნელოვნად დაინგრა. 1633 წლიდან, რაც ქართლის გამგებლად როსტომი დაინიშნა, თბილისი კვლავ აღორძინდა. გამოცოცხლდა ეკონომიკური და კულტურული ცხოვრება. ხელისუფლება გარკვეულ თანხებს გამოყოფდა ქალაქის კეთილმოწყობისათვის. 1700 წლისთვის თბილისში 20 ათასი კაცი ცხოვრობდა. ქალაქის მცხოვრებთა ზედაფენას ქმნიდა ფეოდალური არისტოკრატია, მსხვილი ვაჭრები და სოვდაგრები, შემდეგ მოდიოდა ე. წ. მოქალაქეთა კატეგორია. მოსახლეობის უმრავლესობას შეადგენდნენ ნასყიდი, შეწირული და ნებიერი ყმები, ხიზნები და ქალაქის გლახაკნი. თბილისის უმაღლესი ხელისუფალნი იყვნენ მეფის მიერ დანიშნული მოურავი და მელიქ-მამასახლისი. თბილისის ყოფა-ცხოვრებაში გაჩნდა განსაკუთრებული ე. წ. ქალაქური კოლორიტი — ჩაცმულობით, გასართობ-სანახაობებით (ყეენობა, ბერიკაობა, ყაბახი). ქალაქის ცხოვრებას თავისებურ იერს მატებდა თბილისის ბაზრები და გოგირდოვანი წყლების აბანოები, გარდა თავისი პირდაპირი დანიშნულებისა, ისინი წარმოადგენდნენ მოსახლეობის თავშეყრის და ახალი ამბების ურთიერთგაზიარების ადგილებს. დაარსდა სტამბა (1709), სადაც პირველად დაიბეჭდა „ვეფხისტყაოსანი“. 1723 წელს ქალაქი ოსმალებმა დაიპყრეს, 1735 წელს კი ირანის შაჰმა ნადირმა აიღო. 1748 წელს იგი ერეკლე II-მ გაათავისუფლა. 1755 წელს ქალაქში დაარსდა ფილოსოფიის სემინარია. 1762 წელს თბილისი გაერთიანებული ქართლ-კახეთის სამეფოს დედაქალაქი გახდა. XVIII საუკუნის 70-იან წლებში თბილისში იყო თოფხანა, ზარაფხანა, ქსოვილის სამღებროები, მარილის გამოსახდელი და თიხის ჭურჭლის საწარმოები. XVIII საუკუნის ბოლოს ჩნდება მანუფაქტურული საწარმოებიც. მაგრამ ქალაქის ეკონომიკურ ცხოვრებაში კვლავ გაბატონებული იყო წვრილი ხელოსნური მეურნეობა. 1795 წელს თბილისი აიღეს და დაარბიეს ირანის შაჰის აღა-მაჰმად-ხანის ჯარებმა (კრწანისის ბრძოლა 1795). === რუსეთის გავლენა === thumb|250px|მეტეხის უბანი, [[ნიკანორ ჩერნეცოვი|ნ. ჩერნეცოვი]], 1839. 1801 წელს ქართლ-კახეთის სამეფოს რუსეთის იმპერიასთან შეერთების შემდეგ თბილისი ახლად წარმოქმნილი საქართველოს გუბერნიის ცენტრი გახდა, აქვე იყო კავკასიის არმიის მთავარსარდლის სადგომი. 1845 წლიდან თბილისი კავკასიაში რუსეთის მეფისნაცვლის რეზიდენციაა. ქალაქის ტერიტორია საგრძნობლად გაიზარდა. დაგეგმარდა მისი ცენტრალური უბნები, იმატა ევროპული ტიპის შენობების რაოდენობამ. სწრაფად განვითარდა ქალაქის სამეურნეო და კულტურული ცხოვრება. სამრეწველო კაპიტალი თანდათან დევნიდა ადგილობრივ შინამრეწველურ წარმოებას. 1841 წლიდან ის ჯერ საქართველო-იმერეთის გუბერნიის ხოლო 1846 წლიდან თბილისის გუბერნიის ადმინისტრაციული ცენტრია. ბატონყმობის გაუქმებამ (1866), თბილის-ფოთის (1872), თბილის-ბათუმისა და თბილის-ბაქოს (1883) რკინიგზის გაყვანამ ახალი ბიძგი მისცა ქალაქის ეკონომიკურ აღმავლობას. გაიზარდა ფაბრიკა-ქარხნებისა და სავაჭრო-სახელოსნოების რიცხვი, საგრძობლად იმატა მუშათა რაოდენობამ. 1819 წელს თბილისში გამოვიდა პირველი პერიოდული გამოცემა — „საქართველოს გაზეთი“, 1828-დან — „თბილისის უწყებანი“ (ქართულ და რუსულ ენებზე). 1850 წელს აღდგა ქართული თეატრი. === დამოუკიდებლობა 1918—1921 === 1917 წლის რუსეთის რევოლუციის შემდეგ ქალაქი ამიერკავკასიის დროებითი მთავრობის ადგილსამყოფელი იყო, რომელმაც 1918 წლის გაზაფხულზე ამიერკავკასიის ფედერაცია დააარსა დედაქალაქით თბილისში. სწორედ აქ, კავკასიის მეფისნაცვლის სასახლეში, გამოცხადდა სამი ამიერკავკასიის ქვეყნის — საქართველოს, აზერბაიჯანისა და სომხეთის — დამოუკიდებლობა 1918 წლის 26-28 მაისს. მას შემდეგ თბილისი საქართველოს დემოკრატიული რესპუბლიკის დედაქალაქის ფუნქციას ასრულებდა 1921 წლის 25 თებერვლამდე. 1918 და 1919 წელს ერთმანეთს ჩაენაცვლა აქ გერმანიისა და ბრიტანეთის სამხედრო შტატები. ეროვნული მთავრობის ქვეშ თბილისი პირველი კავკასიური საუნივერსიტეტო ქალაქი გახდა 1918 წელს თბილისის სახელმწიფო უნივერსიტეტის დაარსების შემდეგ — ოცნება, რომელიც დიდი ხნის განმავლობაში განუხორციელებელი დარჩა იმპერიული რუსეთის მმართველობის პერიოდში. 1921 წლის 25 თებერვალს ბოლშევიკების წითელი არმიის მე-11 ქვედანაყოფი თბილისში შემოიჭრა მის შემოგარენთან მწვავე ბრძოლების შემდეგ და საბჭოთა მმართველობა გამოაცხადა. === საბჭოთა ოკუპაცია === thumb|250px|წითელი არმიის შემოსვლა თბილისში, 25 თებერვალი, 1921. 1921 წელს საქართველოს დემოკრატიული რესპუბლიკა ბოლშევიკებმა დაამხეს და 1991 წლამდე თბილისი ჯერ ამიერკავკასიის საბჭოთა ფედერაციული სოციალისტური რესპუბლიკის (რომელიც მოიცავდა სომხეთს, აზერბაიჯანსა და საქართველოს), შემდეგ კი საქართველოს საბჭოთა სოციალისტური რესპუბლიკის დედაქალაქი იყო. საბჭოთა მმართველობის პერიოდში თბილისის მოსახლეობა მნიშვნელოვნად გაიზარდა, ქალაქმა ინდუსტრიალიზაცია განიცადა და საბჭოთა კავშირის მნიშვნელოვანი პოლიტიკური, სოციალური და კულტურული ცენტრი გახდა. 1980 წელს ქალაქში საბჭოთა კავშირში პირველი სანქციონირებული როკ-ფესტივალი ჩატარდა. თბილისი მოწმე გახდა მასიური ანტი-საბჭოთა დემონსტრაციების 1956 (ხრუშჩოვის ანტისტალინისტური პოლიტიკის გამო), 1978 და 1989 წლებში, რომლებიც პირველ და ბოლო შემთხვევაში საბჭოთა ხელისუფლებამ სისხლით ჩაახშო. === სსრკ დაშლის შემდეგ === საბჭოთა კავშირის დაშლის შემდეგ თბილისმა მნიშვნელოვანი არასტაბილურობისა და მღელვარების პერიოდი გადაიტანა. 1991 წლის დეკემბერსა და 1992 წლის იანვრის მოკლე სამოქალაქო ომის პერიოდში ქალაქის ცენტრის მნიშვნელოვანი ნაწილი დაინგრა და დაზიანდა. რამდენიმე წელი ქალაქი სხვადასხვა მაფიოზური კლანებისა და არალეგალური მეწარმეების კონფრონტაციის ადგილი იყო. ედუარდ შევარდნაძის მმართველობის პერიოდში (1993—2003) კრიმინალმა და კორუფციამ საზოგადოების თითქმის ყველა ფენა და საქმიანობის სფერო მოიცვა. უმუშევრობის მკვეთრი ზრდის გამო ქალაქის მოსახლეობის დიდი ნაწილი უკიდურესი სიღარიბის ზღვარზე აღმოჩნდა. ცხოვრება იმდენად გაუსაძლისი გახდა, რომ 2003 წლის ნოემბერში მოსახლეობის დიდი ნაწილი პროტესტის ნიშნად ქუჩებში გამოვიდა. მღელვარების ტალღამ, რომელიც დღეს ვარდების რევოლუციის სახელით არის ცნობილი, კულმინაციას საპარლამენტო არჩევნების შემდეგ მიაღწია კენჭისყრის შედეგების გაყალბების გამო, რაც საბოლოოდ შევარდნაძის მთავრობის გადაყენებით დასრულდა. 2003 წლიდან ქალაქში შედარებითი სტაბილურობა და ეკონომიკური ზრდა შეიმჩნევა, შემცირდა კრიმინალი, თუმცა კვლავ მწვავედ დგას სიღარიბისა და დასაქმების პრობლემა. == ადმინისტრაცია და პოლიტიკა == thumb|250px|თბილისის სიმბოლური გასაღები thumb|250px|თბილისის მერი [[გიგი უგულავა]] რკინიგზის ახალი სადგურის პროექტის წარდგენაზე 250px|მინი|დედაქალაქის მიწათსარგებლობის გენერალური გეგმა, 2011 წ მდგომარეობით თბილისს განაგებს საკრებულო და თბილისის მერი. თბილისის საკრებულო არჩევითი წარმომადგენლობითი ორგანოა და ყოველ ოთხ წელიწადში აირჩევა. თბილისის მერი არის ქალაქ თბილისის უმაღლესი თანამდებობის პირი და მთავრობის ხელმძღვანელი. მერი აირჩევა პირდაპირი არჩევნებით, 4 წლის ვადით. მერის არჩევის წესს ადგენს საქართველოს ორგანული კანონი „საქართველოს საარჩევნო კოდექსი“. 2010 წლამდე მერი დანიშვნთი იყო და მას ჯერ ნიშნავდა საქართველოს პრეზიდენტი, შემდეგ საკრებულო ირჩევდა. 2010 წლიდან თბილისის მერი აირჩევა მოსახლეობის მიერ პირდაპირი წესით. ქალაქის მოქმედი მერია კახა კალაძე, ხოლო საკრებულოს თავმჯდომარე — გიორგი ტყემალაძე. ===რაიონები=== ადმინისტრაციულად თბილისი დაყოფილია ათ რაიონად. რაიონებში უშუალო მმართველობას ახორციელებენ გამგებლები, შესაბამისი სტრუქტურული ერთებულების — გამგეობების დახმარებით. რაიონები თავის მხრივ იყოფა უფრო მცირე ადმინისტრაციულ-ტერიტორიულ ერთეულებად — უბნებად, სადაც გამგეობების წარმომადგენლობები ახორციელებენ შესაბამისი იურისდიქციის მართვა-გამგეობას. 1934 წლის 16 ნოემბრის საქართველოს ცაკის დადგენილებით ტფილისის რაიონი გამოეყო როგორც დამოუკიდებელი ადმინისტრაციულ ტერიტორიულ ერთეულით და უშუალოდ დაექვემდებარა სრულიად საქართველოს ცენტრალურ აღმასრულებელ კომიტეტსა და საქართველოს სსრ-ის სახალხო კომისართა საბჭოს. ამასთანავე ტფილისის რაიონში მოეწყო ხელისუფლების სარაიონო ორგანოები საერთო საფუძველზე. 1949 წელს თბილისს შემოუერთდა ღრმაღელის დასახლება, ასევე სოფლები წყნეთი, ბაგები, კოჯორი, ტაბახმელა, წავკისი, შინდისი, გლდანი, სოღანლუღისა და დელისის ტერიტორია. საქართველოს მიერ დამოუკიდებლობის გამოცხადების შემდეგ, რაიონული სისტემა მცირედ შეიცვალა. თბილისის რაიონებია: #გლდანის რაიონი #დიდუბის რაიონი #ვაკის რაიონი #ისნის რაიონი #კრწანისის რაიონი #მთაწმინდის რაიონი #ნაძალადევის რაიონი #საბურთალოს რაიონი #სამგორის რაიონი #ჩუღურეთის რაიონი რაიონებს სახელი ქალაქის ისტორიული უბნების მიხედვით ჰქვია. თბილისელთა უმრავლესობა არაფორმალურად ქალაქის უფრო მცირე ისტორიული უბნების სისტემას ცნობს. ასეთი უბნები მრავლადაა, თუმცა მრავალმა მათგანმა გამოკვეთილი ტოპოგრაფიული საზღვრები დროთა განმავლობაში დაკარგა. ქალაქს ბუნებრივად მდინარე მტკვარი ყოფს მარჯვენა და მარცხენა სანაპიროებად. უძველესი უბნების სახელები სათავეს ადრეული შუასაუკუნეებიდან იღებს. უახლესი უბნები ბოლოდროს გაშენებული საცხოვრებელი კვარტლების სახელს ატარებს. რევოლუციამდელ თბილისში ქალაქის ეროვნული შემადგენლობა საკმაოდ ჭრელი იყო. ეთნიკური უბნების საზღვრებს საკმაოდ დაწვრილებით აღწერს ცნობილი გერმანელი ტურისტული წიგნების გამომცემელი კარლ ბედეკერი: == კულტურა == === განათლება === thumb|250px|ძველი თბილისი [[ივანე აივაზოვსკი|ივან აივაზოვსკი]]ს წარმოსახვით საუკუნეების მანძილზე თბილისი იყო არა მხოლოდ პოლიტიკურ-სახელმწიფოებრივი ცენტრი, არამედ ლიტერატურულ-კულტურული საქმიანობის მძლავრი კერაც. თბილისში განვითარდა ქართული სასულიერო მწერლობა და საერო ლიტერატურა, უმაღლეს დონეს მიაღწია ქართულმა სულიერმა კულტურამ. თბილისელ მწერლებს ცხოველი ურთიერთობა ჰქონდათ საქართველოში მოღვაწე მწიგნობრებთან, მეცნიერებთან, ენერგიულად იღვწოდნენ ქართული ლიტერატურის განვითარებისათვის. თბილისის ლიტერატურულ ცხოვრებას შეიძლება თვალი გავადევნოთ VIII საუკუნიდან, როდესაც აქ მოღვაწეობდა იოანე საბანისძე. განსაკუთრებით გაძლიერდა თბილისის ლიტერატურული ცხოვრება XII საუკუნეში, იოანე შავთელის, ჩახრუხაძის, სარგის თმოგველის, შოთა რუსთაველის მოღვაწეობის ხანაში. მომდევნო პერიოდში დაპყრობის მოძალების შედეგად თბილისის ლიტერატურული ცხოვრება შესუსტდა, მაგრამ XVI—XVII საუკუნეებიდან კვლავ იწყო გამოცოცხლება. XVIII საუკუნეში თბილისში მოღვაწეობდნენ სულხან-საბა ორბელიანი, ვახტანგ VI, თეიმურაზ II, ანტონ I, ბესიკი, საიათნოვა და სხვა. ==== XVIII საუკუნე ==== თბილისში პირველი დაწყებითი ელემენტარული სკოლები შეიქმნა XVIII საუკუნეში ეკლესია-მონასტრებთან (სიონის, კალოუბნის, მეტეხის, ქაშვეთის, ანჩისხატისა და სხვა ეკლესიებთან). 1755 წელს ანტონ I-ის ინიციატივით გაიხსნა თბილისის სემინარია, რომელმაც დიდი როლი შეასრულა განათლებისა და კულტურის განვითარების ისტორიაში. 1778 წელს თბილისში დაარსდა რუსული ენის შემსწავლელი სკოლა. ეს სკოლები განადგურდა 1795 წელს აღა-მაჰმად-ხანის მიერ თბილისის აოხრების დროს. ==== XIX საუკუნე ==== thumb|250px|ქალაქის თვითმართველობის შენობა (ამჟამად საკრებულო), XIX ს. 250px|thumb|ხედი მეტეხის პლატოდან რიყის ქუჩაზე (წყალდიდობა მდ. მტკვარზე), XIX—XX სს thumb|250px|თიხის ჭურჭლეულის მაღაზიები (დაახ. 1888—1900 წ.) XIX საუკუნის დასაწყისიდან თბილისში აღმავლობის პერიოდი დადგა. 20-40-იან წლებში აქ მოღვაწეობდნენ ქართველი რომანტიკოსები (ა. ჭავჭავაძე, გ. ორბელიანი, ნ. ბარათაშვილი და სხვა). 40-იან წლებიდან საფუძველი ჩაეყარა ქართულ კრიტიკულ რეალიზმს (გ. ერისთავი, ლ. არდაზიანი, დ. ჭონქაძე და სხვა); 60-იან წლებში ლიტერატურულ სარბიელზე გამოვიდნენ „თერგდალეულები“ (ი. ჭავჭვაძე, ა. წერეთელი და სხვა), რომლებმაც უმაღლეს საფეხურზე აიყვანეს ქართული კრიტიკული რეალიზმი. 80-იანი წლებიდან თბილისში სხვადასხვა დროს ცხოვრობდნენ და მოღვაწეობდნენ ვაჟა-ფშაველა, ალ. ყაზბეგი, ნ. ლომოური, ს. მგალობლიშვილი, ე. ნინოშვილი, დ. კლდიაშვილი, შ. არაგვისპირელი, ი. ევდოშვილი და სხვა; 1894 წლიდან — პირველი მარქსისტული კულტურულ-საზოგადოებრივი ჯგუფის „მესამე დასის“ წევრები. 1917 წელს ქუთაისიდან თბილისში გადმოსახლდნენ ქართული სიმბოლისტური ჯგუფის წევრები — „ცისფერყანწელები“. 1920-იანი წლების დამდეგს აქ აღმოცენდა „აკადემიური მწერლობის კავშირი“, „ფუტურისტ-ლეფელებისა“ და „პროლეტარული მწერლობის“, ხოლო 1927—1928 — „არიფიონის“ ლიტერატურული დაჯგუფებანი. საქართველოს მწერალთა I-მა და II ყრილობებმა (1926, 1928) საფუძველი ჩაუყარა ქართულ საბჭოთა მწერლობის ერთიან ბანაკს (მწერალთა კავშირი). საქართველოს რუსეთთან შეერთების შემდეგ თბილისში გაიხსნა რამდენიმე სკოლა. 1802 წელს გაიხსნა პირველი საერო ორკლასიანი სკოლა, 1804 — თბილისის კეთილშობილთა სასწავლებელი, რომელიც 1830 წელს თბილისის პირველ გიმნაზიად გადაკეთდა, 1817 — თბილისის სასულიერო სემინარია და მასთან სასულიერო სასწავლებელი (1818). 1824 — ნერსესის სომხური სასულიერო სემინარია. 1836 — სამაზრო სასწავლებელი და თავად-აზნაურ ოფიცერთა მოსამზადებელი სამხედრო სკოლა. 1842 წელს თბილისში დაარსდა ამიერკავკასიის ქალთა ინსტიტუტი, 1844 — სამხედრო მოსწავლეთა სკოლა თბილისის (კავკასიის) მესანგრეთა ბატალიონთან, 1846 — წმ. ნინოს ქალთა სასწავლებელი, 1847 — ვაჟთა სამიჯნაო სკოლა. XIX საუკუნის 20-40-იან წლებში თბილისში იყო 18 კერძო სკოლა, უმთავრესად ვაჟთა და ქალთა პანსიონების სახით. 1860 „საქველმოქმედო საზოგადოებამ“ თბილისში გახსნა პირველი ქალთა სკოლა ავლაბარში, 1862—1870 წლებში — 10 სკოლა, 1862 წელს — 4 უფასო სკოლა უღარიბესი მშობლების შვილებისათვის და 1866—1870 — კიდევ 5 სკოლა. 60-იან წლებში თბილისში გაიხსნა: ხატიანოვსკის ქალთა პანსიონი (1860), დავით ყიფიანის ვაჟთა პანსიონი (1862), სადაც ასწავლიდნენ გიმნაზიის პროგრამით, ხლამოვის ვაჟთა პანსიონი (1863), ფავრის ქალთა პანსიონი, ბიუს ვაჟთა პანსიონი, ჰაკესა და კანონიჩის ვაჟთა პანსიონი, ჟინიუს ვაჟთა და ქალთა პანსიონი, რომლის ბაზაზე მონასტირცევმა და ტერ-აკოფოვმა გახსნეს კერძო გიმნაზია, სადაც ასწავლიდნენ სახელმწიფო ნახევრად კლასიკური გიმნაზიის პროგრამით; 1864 შარლეს, ხოლო 1867 ფულკის ხელმძღვანელობით გაიხსნა 2 ფრანგული სკოლა. 1865 გაიხსნა თბილისის პირველი რეალური სასწავლებელი, იმავე წელს — თბილისის ქალთა პირველი თანრიგის სასწავლებელი, 1866 — ალექსანდრე II-ის სახელობის ვაჟთა თბილისის სამასწავლებლო სკოლა. 1879 წელს თბილისში „ღარიბ მოწაფეთა შემწე ტბილისის გუბერნიის თავად-აზნაურთა საზოგადოების“ (1878) ინიციატივით გაიხსნა „სათავადაზნაურო ქართული სკოლა“ პანსიონით, რომელიც შემდეგ გიმნაზიად გადაკეთდა (თბილისის სათავადაზნაურო გიმნაზია). 80-იან წლებში საქართველოში ფართოდ გაიშალა პროგრესული საზოგადოებრივ-პედაგოგიური მოძრაობა ქართველთა შორის წერა-კითხვის გამავრცელებელი საზოგადოების (დაარსდა 1878) თაოსნობით. ამ საზოგადოებამ 1880 წელს ი. გოგებაშვილის წინადადებით თბილისში გახსნა დაწყებითი სასწავლებელი (მალე დაიხურა). 1881 ქალაქის მმართველობამ თბილისში გახსნა 2 ქართული დაწყებითი სკოლა, სადაც სწავლა უფასო იყო. ==== XX საუკუნე ==== 250px|thumb|საქართველოს მეცნიერებათა აკადემია XX საუკუნის დამდეგისათვის მთელ საქართველოში და, კერძოდ, თბილისში რამდენადმე გაიზარდა სკოლების ქსელი, მაგრამ სახალხო განათლების საქმე მაინც ჩამორჩენილი იყო. 1905—1907 წლებში გახშირდა მოსწავლეთა გაფიცვები და პოლიტიკური გამოსვლები. რევოლუციის შემდგომ პერიოდში სტოლიპინის რეაქცია სახალხო განათლების საქმესაც შეეხო, მაგრამ მას წინააღმდეგობას უწევდა პროგრესული მასწავლებლობა და მოსწავლე ახალგაზრდობა. 1909 წელს გაიხსნა თბილისის ქალთა უმაღლესი კურსები. 1915—1916 წლებისთვის თბილისში იყო ვაჟთა 7 გიმნაზია, 1 რეალური სასწავლებელი, 2 კომერციული სასწავლებელი, ქალთა 6 გიმნაზია, წმ. ნინოს სასწავლებელი, ქალთა ეპარქიული სასწავლებელი, კადეტთა კორპუსი, იუნკერთა სასწავლებელი, 2 სასულიერო სემინარია, ამიერკავკასიის ქალთა ინსტიტუტი, ქალთა კომერციული სასწავლებელი, ქალთა და ვაჟთა პანსიონები და სხვა. 1917 წელს გაიხსნა თბილისის პოლიტექნიკური ინსტიტუტი (ამჟამად საქართველოს ტექნიკური უნივერსიტეტი), 1918 — თბილისის უნივერსიტეტი (ამჟამად ივანე ჯავახიშვილის სახელობის თბილისის სახელმწიფო უნივერსიტეტი). thumb|left|250px|თბილისელი „მუზიკანტები“ თბილისში არსებობდა რამდენიმე კერძო საბავშვო ბაღი (პირველი გაიხსნა 1859, მეორე — 1865 და სხვა.). საბჭოთა ხელისუფლების დამყარების შემდეგ შეიქმნა სახელმწიფო საბავშვო ბაღებისა და ბაგა-ბაღების ქსელი, რომელიც გამუდმებით ფართოვდებოდა. 1921—1931 წლებში თბილისში გაიხსნა 140-მდე ახალი სკოლა (მ. შ. ოთხწლიანი დაწყებითი, შვიდწლიანი შრომის სკოლები, ცხრაწლიანი შრომის სკოლები სხვადასხვა სპეციალობით და სამწლიანი და ოთხწლიანი ტექნიკუმები). 1923/1924 სასწავლო წელს თბილისში იყო 6 უმაღლესი სასწავლებელი (თსუ, პოლიტექნიკური ინსტიტუტი, პედაგოგიური ინსტიტუტი, თბილისის სახელმწიფო სამხატვრო აკადემია, თბილისის კონსერვატორია, ამიერკავკასიის კომუნისტური უნივერსიტეტი). ==== თბილისი - XXI საუკუნე ==== ვარდების რევოლუციის შემდგომ მასიურად დაიწყო თბილისში თანამედროვე ტიპის შენობების მშენებლობა. ასევე პარალელურად ხორციელდებოდა ძველი თბილისის რესტავრაციის პროგრამა. thumb|left|250px|ბარათაშვილის ქუჩა left|thumb|250px|ძველი თბილისი thumb|left|250px|ხედი მთაწმინდაზე === მეცნიერება === თბილისში სამეცნიერო-კვლევითი მუშაობა მიმდინარეობდა თსუ-ში, შემდეგ უნივერსიტეტის ბაზაზე გაიხსნა სხვადასხვა სამეცნიერო-კვლევითი ინსტიტუტი, განსაკუთრებით ფართოდ გაიშალა სამეცნიერო-კვლევითი მუშაობა მას შემდეგ, რაც დაარსდა საქართველოს მეცნიერებათა აკადემია (1941). თუ 1941 წლისთვის თბილისში სულ იყო 42 სამეცნიერო კვლევითი დაწესებულება (უმაღლესი სასწავლებლების ჩათვლით), სადაც მუშაობდა 4,3 ათ. მეცნიერ-მუშაკი, 1979 თბილისში, აკადემიის სისტემის 32 სამეცნიერო-კვლევითი ინსტიტუტის გარდა, იყო საკავშირო სამეცნიერო-კვლევითი ინსტიტუტების 9 ფილიალი, 60-მდე სხვადასხვა საპროექტო და უწყებრივი სამეცნიერო-კვლევითი ინსტიტუტი. სულ თბილისში მუშაობდა 20,8 ათ. მეცნიერი მუშაკი, მ. შ. 1167 მეცნიერებათა დოქტორი და 6584 მეცნიერებათა კანდიდატი. 1979 წელს თბილისში იყო 107 მასობრივი ბიბლიოთეკა (3047,9 ათ. წიგნი და ჟურნალი), 100 სამეცნიერო ბიბლიოთეკა (14 845 ათ. წიგნი და ჟურნალი), უმაღლესი სასწავლებლების 11 ბიბლიოთეკა (6592 ათ. წიგნი და ჟურნალი), ცენტრალური და ადგილობრივი დაწესებულებებისა და ორგანოების 54 ბიბლიოთეკა (1148 ათ. წიგნი და ჟურნალი). === მუზეუმები === 1979-თვის თბილისში იყო ს. ჯანაშიას სახელობის საქართველოს სახელმწიფო მუზეუმი, მისი ფილიალი საქართველოს ხალხთა მეგობრობის მუზეუმი; საქართველოს ხელოვნების მუზეუმი, მისი ფილიალები: მ. თოიძის, ე. ახვლედიანის, ი. ნიკოლაძის სახლ-მუზეუმები; საქართველოს თეატრის, მუსიკისა და კინოს სახელმწიფო მუზეუმი. მისი ფილიალები: უ. ჩხეიძის, მ. ჭიაურელის, თ. ჭავჭავაძის სახლ-მუზეუმები; თბილისის ისტორიულ-ეთნოგრაფიული მუზეუმი; ავლაბრის სტამბა; საქართველოს ხალხური და გამოყენებითი ხელოვნების მუზეუმი; ქართული ხალხური ხუროთმოძღვრებისა და ყოფის მუზეუმი; გ. ლეონიძის სახელობის ქართული ლიტერატურის მუზეუმი; ქართული მედიცინის ისტორიის მუზეუმი; ბავშვთა სათამაშოების მუზეუმი; სურათების სახელმწიფო გალერეა; ბავშვთა სურათების გალერეა; ი. ჭავჭვაძის, ზ. ფალიაშვილის, ი. გამრეკელის, ა. ხორავას სახლ-მუზეუმები და სხვა. === თეატრი === thumb|250px|რუსთაველის თეატრი thumb|left|250px|მარჯანიშვილის თეატრი თბილისი რესპუბლიკის უდიდესი თეატრალური ცენტრია. აქ არის ზ. ფალიაშვილის ოპერისა და ბალეტის აკადემიური თეატრი, შოთა რუსთაველისა და კოტე მარჯანიშვილის სახელობის აკადემიური დრამატული თეატრები, ა. გრიბოედოვის სახ. რუსული და ს. შაუმიანის სახ. სომხური დრამატული თეატრები, ვ. აბაშიძის მუს. კომედიის თეატრი, მოზარდ მაყურებელთა ქართული და რუსული თეატრები, მეტეხის ახალგაზრდული თეატრი-სტუდია, თოჯინების ქართული და რუს. თეატრები, მინიატურების სახელმწიფო თეატრი, კინოსტუდია „ქართული ფილმის“ თეატრალური სახელოსნო, პანტონიმის თეატრი, ცირკი, ფილარმონია, კინოსტუდია „ქართული ფილმი“; საქართველოს თეატრალური საზოგადოება, საქართველოს კომპოზიტორთა, მხატვართა და არქიტექტორთა კავშირები. === ბეჭდვითი სიტყვა === თბილისში პირველი ქართული სტამბა დააარსა ვახტანგ VI-მ 1709 წელს. პირველი ქართული ბეჭდვითი ორგანო „საქართველოს გაზეთი“ გამოვიდა 1819 წელს (1820-დან „ქართული გაზეთი“), 1828 — ოფიციალური გაზეთი „ტფილისის უწყებანი“, 1852—1875 გამოდიოდა ჟურნალი „ცისკარი“, 1866—1885 — გაზეთი „დროება“. 1877 ი. ჭავჭავაძემ გამოსცა ჟურნალი „ივერია“ (1886-დან გაზეთი). 1903—1905 მუშაობდა ავლაბრის არალეგალური სტამბა. 1966 წელს დაარსდა ქართული საბჭოთა ენციკლოპედიის მთავარი სამეცნიერო რედაქცია. 1936 წელს ჩამოყალიბდა საქართველოს საინფორმაციო სააგენტო (საქინფორმი). რადიომაუწყებლობა მუშაობს 1927-დან. ტელეგადაცემები დაიწყო 1956 წლის დეკემბრიდან. ტელეცენტრია თბილისში. === სპორტი === thumb|230px|right|ქართველი მორაგბეები. ახლო აღმოსავლეთის მრავალი ქალაქის მსგავსად, აზიური კულტურის გავლენით, თბილისს ისტორიულად ქალაქის ცალკეული უბნები ჰქონდა გამოყოფილი სპორტული ასპარეზობებისთვის. თანამედროვე საბურთალოსა და დიდუბის ტერიტორიებზე ადრე სპეციალური შეჯიბრებები ტარდებოდა. განსაკუთრებით პოპულარული სახეობები თბილისში ცხენბურთი, ჭიდაობა და ფარიკაობა იყო. სოციალურად და ეკონომიკურად დასავლეთთან ინტეგრაციასთან ერთად თბილისში ევროპული სპორტის სახეობებიც ხდება პოპულარული XIX საუკუნეში. XX საუკუნეში აქ უკვე დომინირებს ფეხბურთი, კალათბურთი და რაგბი. 1978 წლისთვის თბილისს უკვე 250-მდე დიდი თუ მცირე სასპორტო დარბაზი თუ დაწესებულება ჰქონდა, მათ შორის ოთხი დახურული და ექვსი ღია ოლიმპიური საცურაო აუზი, 185 საკალათბურთო მოედანი და დარბაზი, 192 ხელბურთის მოედანი, 19 ჩოგბურთის კორტი, 31 ფეხბურთის მოედანი და ხუთი სტადიონი. ამჟამად თბილისში უდიდესია ბორის პაიჭაძის სტადიონი (55 ათას მაყურებელზე) და მიხეილ მესხის სტადიონი (24 680 მაყურებელზე). სპორტის სასახლე, სადაც ჩვეულებრივ საკალათბურთო ტურნირები ტარდება, 11 ათას მაყურებელს იტევს. ვერის საკალათბურთო დარბაზი 2500 მაყურებელზე გათვლილი. ამჟამად თბილისში ყველაზე პოპულარული სპორტის სახეობებია ფეხბურთი, რაგბი, კალათბურთი და ჭიდაობა. ასევე პოპულარულია ჩოგბურთი, ცურვა და წყალბურთი. თბილისს რამდენიმე პროფესიონალური საფეხბურთო და რაგბის გუნდი ჰყავს. NBA-ს მოთამაშეები ზაზა ფაჩულია და ნიკოლოზ ცქიტიშვილი თბილისელები არიან. თბილისის ერთ-ერთი უძლიერესი ფეხბურთის გუნდი დინამო თბილისი 1981 წელს გამარჯვებული გახდა ევროპის თასის მფლობელთა თასის გათამაშებაზე. საკალათბურთო გუნდი „დინამო“ ასევე ევროლიგის ჩემპიონი გახდა 1962 წელს. == მოსახლეობა == თბილისის მოსახლეობა მუდამ მრავალეთნიკური იყო. ქართველების გვერდით ქალაქში მუდმივად ცხოვრობდნენ ქურთები, სომხები, ებრაელები, აზერბაიჯანელები, რუსები, ბერძნები. სწორედ ამიტომ თბილისი კავკასიაში ერთადერთი ქალაქი იყო და არის, სადაც მეჩეთს, სინაგოგასა და ეკლესიას გვერდი-გვერდ იხილავთ. ამიტომ, სამართლიანადაც, თბილისი კავკასიის ცენტრად და ხანდახან დედაქალაქადაც კი წარმოგვიდგებოდა. დღესაც ქალაქის მოსახლეობის დაახლოებით 10 % ეთნიკურად არაქართულია. 1808 წელს იულიუს ფონ კლაპროთის ცნობით თბილისში 18 000 ადამიანი ცხოვრობდა. |} მონაცემებში ასახულია თბილისში რეგულარულად მცხოვრებთა რაოდენობა. თუმცა რეალურად ქალაქში დაახლოებით კიდევ 300 ათასი ადამიანით მეტი ცხოვრობს. ძირითადად ესენი არიან რეგიონებიდან დროებით ჩამოსული სტუდენტები, მუშები და სხვ. == რელიგია == ქალაქის მოსახლეობის 95,7 % ქრისტიანია, მათგან უმეტესობა მართლმადიდებელია. მნიშვნელოვანი რაოდენობის მიმდევრები ჰყავს სომხურ სამოციქულო ეკლესიასა და რუსულ მართლმადიდებლურ ეკლესიას. კათოლიკეები, ლუთერანები, ბაპტისტები და სხვა ქრისტიანული დენომინაციები უმცირესობას წარმოადგენს. მოსახლეობის ნაწილი ისლამს მისდევს (1,5 %). თბილისელთა დაახლ. 0,1 % იუდეველია. ქალაქში დაახლოებით 10-15 ათ. ქურთი ცხოვრობს, რომელთა 70 % ეზიდებია. ქალაქი ისტორიულად ცნობილი იყო რელიგიური ტოლერანტობით. ეს განსაკუთრებით თვალსაჩინოა ძველ თბილისში სხვადასხვა სარწმუნოების ტაძრებისა თუ სამლოცველოების სიუხვით. == ბუნებრივი პირობები და რესურსები == thumb|270px|left|მდინარე მტკვარი აბანოთუბნიდან thumb|270px|left|[[თბილისის ზღვა]] thumb|left|270px|[[ლისის ტბა]] თბილისის ბუნება მრავალფეროვანია. ქალაქის წყლის მთავარი არტერიაა მტკვარი, რომელიც ქალაქს კვეთს ჩრდილო-დასავლეთიდან სამხრეთ-აღმოსავლეთისაკენ. წყალდიდობა იცის გაზაფხულზე და ზაფხულის დასაწყისში, წყალმცირობა — ზამთარში. თბილისის ფარგლებშია მტკვრის შენაკადები: მარჯვენა — დიღმისწყალი, ვერე და წავკისისწყალი; მარცხენა — გლდანისხევი და ლოჭინი. თბილისის ფარგლებშია აგრეთვე სამგორის სარწყავი სისტემის ზემო და ქვემო მაგისტრალური არხები უკიდურესი დასავლეთი მონაკვეთები, თბილისის წყალსაცავი, ლისისა და კუს ტბები. მდინარე მტკვრის ხეობის ფსკერი, ქალაქის ფარგლებში, მერყეობს ზღვის დონიდან 425 მ-დან (დიღომი) 370 მ-მდე (ორთაჭალა). მთაწმინდის სიმაღლე, რომელიც ისე ამშვენებს ქალაქის ცენტრალურ ნაწილს, ზღვის დონიდან 719 მეტრის ტოლია. საცხოვრებელი უბნების მიხედვით ყველაზე მაღლაა ე.წ. ნუცუბიძის პლატო, რომელიც ზღვის დონიდან 700 მ სიმაღლეზე მდებარეობს. ფიზიკურ-გეოგრაფიული თვალსაზრისით მდინარე მტკვარი თბილისს ორ კარგად გამოხატულ ერთეულად — მარჯვენა და მარცხენა სანაპიროებად ყოფს. მარჯვენა სანაპირო რელიეფურად წარმოდგენილია თრიალეთის ქედის განშტოებებით, რომლებიც ციცაბოდ ეშვება მტკვრის ხეობისკენ. მათ შორის მოქცეულია მტკვრის შენაკადთა ხეობები. მტკვრის მარცხენა ნაპირეთში მდებარეობს მახათას მთა, რომლის სიმაღლე 630 მ-ს აღწევს. თბილისის რელიეფი კარგად გამოხატული ტერასებით ხასიათდება. * პირველი ტერასა, რომლის შეფარდებითი სიმაღლე მტკვრის ხეობასთან 1-დან 5-მდე მერყეობს, თბილისის მხოლოდ ცალკეულ უბნებშია. მათ შორის აღსანიშნავია ე.წ „პესკები“ ანუ რიყე, რომელსაც თბილისელები და დედაქალაქის სტუმრევი იცნობენ, როგორც სახალხო ზეიმის — „თბილისობის“ გამართვის ადგილს. * მეორე ტერასა (შეფარდებითი სიმაღლე 7-10 მეტრი) მთლიანადაა განაშენიანებული. აქ მდებარეობს დავით აღმაშენებლის გამზირი, დიდუბე, ავჭალა, დიღომი. * მესამე ტერასა მდინარე მტკვრის დონიდან 20-25 მეტრი სიმაღლისაა. აღნიშნულ ტერასაზეა რუსთაველის გამზირი, ვაკისა და საბურთალოს ნაწილი, მარცხენა სანაპიროზე კი — ავლაბარი. * მეოთხე ტერასაზე, რომლის სიმაღლე 60-80 მ-ია, გაშენებულია ნაძალადევი, ღრმაღელე და ლოტკინი. * მეხუთე ტერასის შეფარდებითი სიმაღლეა 145—160 მ. იგი ყველაზე კარგად გამოხატულია მახათას მთის მიდამოებში, რადგანაც სწორედ აქ აქვს მას პლატოსმაგვარი ფორმა. თბილისის მიდამოებში ტყეები დიდი ხანია გაიჩეხა და ამჟამად, როგორც ქალაქის დასახლებულ ნაწილში, ისე მოსაზღვრე ვაკეებზე, გორაკ-ბორცვებსა და მთის კალთებზე უპირატესად ხელოვნურად გაშენებული ხემცენარეულობა (მ. შ. წიწვოვანები) ხარობს. განაშენიანებული ტერიტორიის ირგვლივ ჭარბობს სტეპის ბალახეულობა და ჯაგეკლიანი ბუჩქნარი, უფრო დაშორებულ ადგილებში, ქედების კალთებზე კი მეორეული ფართოფოთლოვანი ტყეებია. თბილისის რელიეფში განსაკუთრებით საინტერესოა ის დეპრესია, რომელიც ამჟამად „თბილისის ზღვას“ უკავია. არადა, აქ რამდენიმე ათეული წლის წინ სამი მლაშე ტბა იყო. ვარაუდობენ, რომ აღნიშნული ტბები მდინარე მტკვრის უძველეს ხეობაში მდებარეობდა. თბილისის ჰავა, ზოგადი ნიშნების მიხედვით, სუბტროპიკულ-სემიარიდულია (სუბხმელთაშუაზღვიური კლიმატის ელემენტებით). ზაფხული თბილისში საგრძნობლად ცხელია. ივლისში ჰაერის საშუალო ტემპერატურა +24,4 °C-ია. ზამთარი ცივია (იანვარში +0,9 °C). ნალექის საშუალო რაოდენობა 540 მმ-ის ტოლია. ნალექების მაქსიმუმი დამახასიათებელია გაზაფხულისთვის, მინიმუმი კი — ზამთრისთვის. თოვლის საფარი აქ ყოველწლიურად არ ყალიბდება. თბილისის მნიშვნელოვანი წიაღისეულია გოგირდწყალბადიანი თერმული მინერალური წყალი, რომელიც მრავალ ადგილას გამოდის ქალაქის ძველ უბნებში მტკვრის ორივე მხარეს. მათ ბაზაზე ძველთაგანვე მოწყობილია აბანოები, ხოლო შემდეგ მოეწყო თბილისის ბალნეოლოგიური კურორტი. თიხის საბადოა დიღმის ვაკეზე. თიხის ნაწილს იყენებენ აგურის წარმოებაში. ორხევში არის გაჯის საბადო. ავჭალაში მოიპოვება კვარცხის სილა. === კლიმატი === თბილისში ზომიერად თბილი სტეპურიდან ზომიერად ნოტიო სუბტროპიკულზე გარდამავალი ჰავაა. იცის ზომიერად ცივი ზამთარი და ცხელი ზაფხული, საშუალო წლიური ტემპერატურა 12,7&nbsp;°C, იანვარი 0,9&nbsp;°C, ივლისი 24,4&nbsp;°C; აბსოლუტირი მინიმალური ტემპერატურა — 23&nbsp;°C, აბსოლუტური მაქსიმალური 40&nbsp;°C. ნალექები 560 მმ წელიწადში. უხვნალექიანია მაისი (90 მმ), მცირენალექიანი — იანვარი (20 მმ). თოვლის სახით ნალექი შეიძლება მოვიდეს საშუალოდ 15-25 დღე წელიწადში. გაბატონებულია ჩრდილოეთი და ჩრდილო-დასავლეთის ქარი, ხშირია აგრეთვე სამხრეთ-აღმოსავლეთის ქარი. == ტრანსპორტი == მინი|350პქ|თბილისის მეტროს რუკა თბილისს კომპლექსური საზოგადოებრივი სატრანსპორტო კვანძი აქვს. მოქმედებს მეტროპოლიტენის ორი ხაზი და ავტობუსების ქსელი, რომელიც ქალაქის მნიშვნელოვან ნაწილს ფარავს. 2006 წლიდან ქალაქში დაიხურა ეკოლოგიურად სუფთა ტრანსპორტის ტრამვაისა და ტროლეიბუსის მოქმედი ხაზები. ქალაქს ემსახურება აეროპორტი და რკინიგზა. თბილისში სამდინარო ტრანსპორტი განვითარებული არ არის. სწრაფი საზოგადოებრივი ტრანზიტის ერთ-ერთი ყველაზე მოხერხებული საშუალება ქალაქში თბილისის მეტროპოლიტენია. ამჟამად მეტროს 23 სადგური განლაგებულია ორ ხაზზე — დიდუბე-სამგორისა და საბურთალოს ხაზები. ხაზების საერთო სიგრძეა 26,4 კმ. ექსპლუატაციაში შევიდა 1966 წლის 11 იანვარს და მეოთხე მეტროს სისტემა იყო საბჭოთა კავშირში (მოსკოვი, ლენინგრადი და კიევის შემდეგ). დანარჩენი საბჭოთა მეტროს სისტემების მსგავსად სადგურების უმეტესობა ძალიან ღრმად არის მიწისქვეშ და დეკორატულობით გამოირჩევა. დედაქალაქის მეტროს შესახებ იხილეთ თბილისის მეტროსადგურების სია. == დაძმობილებული და პარტნიორი ქალაქები == თბილისის დაძმობილებული ქალაქები არიან: თბილისის პარტნიორი ქალაქები არიან: ==ცნობილი თბილისელები== * დოდო აბაშიძე * ლეილა აბაშიძე * ვაჟა აზარაშვილი * ჭაბუა ამირეჯიბი * ნინო ანანიაშვილი * თენგიზ არჩვაძე * ნოდარ ახალკაცი * ნიკოლოზ ბარათაშვილი * რობერტ ბარძიმაშვილი * ნანი ბრეგვაძე * პაატა ბურჭულაძე * გოგი გეგეჭკორი * იოსებ გრიშაშვილი * ლადო გუდიაშვილი * ელისო ვირსალაძე * რევაზ თაბუკაშვილი * მიხეილ თუმანიშვილი * ლიანა ისაკაძე * გიორგი ლორია * მიხეილ მესხი * საიათ-ნოვა * სერგო ფარაჯანოვი * გია ყანჩელი * დავით ყიფიანი * გოგი ცაბაძე * ვახტანგ ჭაბუკიანი * არამ ხაჩატურიანი * ივანე ჯავახიშვილი * მედეა ჯაფარიძე * გაიოზ ჯეჯელავა == ფოტოგალერეა == thumb|center|1024px|თბილისის პანორამა ნარიყალადან Image:night_embankment.jpg|მტკვრის მარჯვენა სანაპირო ღამით Image:Tbilisi_Bathhouse3.jpg|აბანოთუბანი Image:Theatre institute.jpg|თეატრალური ინსტიტუტი Image:Kashveti.jpg|ქაშვეთის ეკლესია Image:Tbilisi Hotel.jpg|სასტუმრო თბილისი Image:Rustaveli theatre 2.jpg|რუსთაველის თეატრი Image:View of Tbilisi from Narikala (UG-GE, 2018).jpg|ხედი ნარიყალადან Image:Vake_Park.jpg|ვაკის პარკი, თრიალეთის ქედით უკანა ხედზე thumb|center|950px|ძველი თბილისის პანორამა მამა დავითიდან, დეტალური გარჩევადობით ==ძველი რუკები== Image:Тбилиси. План города, составленный Вахушти Багратиони. 30-е годы XVIII в..jpg|ტფილისი 1735 წელი Image:Map of Tbilisi 1800.JPG|ტფილისი 1800 წელი Image:Plan of Tbilisi 1802.gif|ტფილისი 1802 წელი Image:Map of Tbilisi 1850.jpg|ტფილისი 1850 წელი Image:Tiflis city plan, 1887.jpg|ტფილისი 1887 წელი Image:Tbilisi map 1911.jpg|ტფილისი 1911 წელი == იხილეთ აგრეთვე == * თბილისის მეტროპოლიტენი * თბილისის არქეოლოგიური ძეგლები * თბილისის არქიტექტურა * თბილისის საპატიო მოქალაქეები * თბილისის განათლების ცენტრები * ცნობილი თბილისელები * თბილისობა * ტფილისის ბანკის ძარცვა == ლიტერატურა == * „საქართველოს ძველი ქალაქები: თბილისი“, 2006 წ. მეორე გამოცემა. ISBN 99940-0-923-0 == რესურსები ინტერნეტში == * თბილისის ოფიციალური საიტი * თბილისის სასტუმროები * თბილისის ფოტოგალერეა * ინფო-თბილისი * თბილისის სასტუმროები * Tbilisi Guide * თბილისის პორტალი * მეგზური „Тифлисъ и его окрестности“ 1913 წლის გამოცემა * თბილისის და საქართველოს ღირსშესანიშნავი ადგილების ლამაზი სურათები * სურათები თბილისზე * Travel Tbilisi — თბილისის ონლაინ მეგზური * ტფილისის თეატრი-ქარვასლა * თბილისის აფიშა * თბილისის დასაქმების საგენტო == სქოლიო ==", "url": "https://ka.wikipedia.org/wiki/თბილისი", "length": 38994}
{"id": "830", "title": "შოთა რუსთაველი", "text": "შოთა რუსთაველი, რუსთველი (*დაახ. 1160/65 – ? ) — XII საუკუნის დიდი ქართველი პოეტი და მოაზროვნე, ავტორი საქვეყნოდ ცნობილი პოემისა „ვეფხისტყაოსანი“. მსოფლიოს მრავალ ლიტერატურათმცოდნეთა მიერ მიიჩნევა შუასაუკუნეების მსოფლიო ლიტერატურის ერთ-ერთ უმნიშვნელოვანეს წარმომადგენლად. == წარმომავლობა == მარცხნივ|მინი|266x266პქ|შოთა რუსთაველის ბიუსტი [[რომი|რომში]]. შოთა რუსთაველის ცხოვრებისა და მოღვაწეობის შესახებ ჩვენამდე თითქმის არავითარ ცნობას არ მოუღწევია. რიგი ისტორიული, ლიტერატურული და ფოლკლორული წყაროების საფუძველზე იქმნება დიდი პოეტის ცხოვრებისა და მოღვაწეობის არაერთი ვერსია. რუსთაველის ბიოგრაფიული მონაცემების დასადგენად ერთ-ერთი ძირითადი წყარო თვით მისი პოემაა. რუსთაველის ავტორობას გვიმოწმებს „ვეფხისტყაოსნის“ პროლოგი („დავჯდე, რუსთველმან გავლექსე, მისთვის გულ-ლახვარსობილი“, „მე, რუსთველი, ხელობითა ვიქმ საქმესა ამა დარი“), ეპილოგი, აგრეთვე XV-XVIII საუკუნეების ქართული მწერლობა (ამაზე ადრინდელი ცნობები არ მოგვეპოვება). სახელწოდება რუსთაველი (რუსთველი) უკავშირდება გეოგრაფიულ პუნქტს რუსთავს და ნიშნავს რუსთავის მკვიდრს ან რუსთავის ციხე-ქალაქის გამგებელს, მეპატრონეს. იმდროინდელი საქართველოს სოციალურ-პოლიტიკური სინამდვილე გვაფიქრებინებს, რომ მეორე მნიშვნელობა უნდა იყოს სწორი. რუსთაველის სახელის შესახებ პირდაპირ ცნობას გვაწვდიან თეიმურაზ I (იგი „ვეფხისტყაოსნის“ პერსონაჟთა შესახებ ამბობს: „ესენი შოთა რუსთველმან შეამკო არსთა მკობითაო“) და XVII-XVIII საუკუნეებში სხვა ქართველი მწერლები. ამასვე ადასტურებს რუსთაველის ფრესკული პორტრეტი XIII საუკუნის I ნახევრის წარწერით, რომელიც რესტავრირებული სახითაა შემონახული იერუსალიმის ჯვრის მონასტრის სვეტზე (ტ. გაბაშვილის მიერ 1757-1758 ნანახი და შემდეგში ზეთის საღებავების სქელი ფენით დაფარული ფრესკა გამოავლინა იერუსალიმის სამეცნიერო ექსპედიციამ) და ამავე საუკუნეში მონასტრის სააღაპო წიგნში მოსახსენებელი „შოთაჲსა ჲ“, რომელიც იგივე რუსთაველი უნდა იყოს. ფრესკის წარწერის მიხედვით, რუსთაველს შეუკეთებია და განუახლებია ჯვრის მონასტერი. thumb|ვეფხისტყაოსნის მანუსკრიპტი სავარაუდოა, რომ პოეტი ყოფილა სამეფო კარის დიდი მოხელე, ვეზირი, თამარ მეფესთან დაახლოებული პირი. როგორც ჩანს, მას ევალებოდა ქართულ საკულტო ძეგლებზე, მ. შ. ჯვრის მონასტერზე ზრუნვა. გამოთქმულია მოსაზრება, რომ პოეტი სიცოცხლის მიწურულს გაემგზავრა იერუსალიმში, აღიკვეცა ბერად, იქვე აღესრულა და იქვეა დასაფლავებული. არ მართლდება გადმოცემა პოეტის ბერად შედგომაზე: ფრესკაზე გამოხატული ქართველი დიდებული ერისკაცის სამოსელშია გამოწყობილი. თანაც რუსთაველს, როგორც ვეზირს, შეეძლო საქართველოდანვე წარემართა მონასტრის შეკეთება-განახლებისათვის საჭირო საქმიანობა. რუსთაველის ბიოგრაფიულ ცნობების შემცველ სხვა წერილობით წყაროებს ჩვენამდე არ მოუღწევია. ხალხური გადმოცემით, პოეტი მესხი უნდა იყოს. მესხად თვლის მას პოეტი არჩილ II. ვეფხისტყაოსნის გაგრძელებანიც მიგვანიშნებს შოთას მესხურ წარმოშობაზე. შეასძლებელია სახელწოდება რუსთაველი უკავშირდებოდეს მესხეთის რუსთავს, რომელიც მდებარეობს ახალციხე-ასპინძის შარაგზის მახლობლად. პოეტის დაბადების თარიღად მიიჩნევენ 1160-1165 წლებს. ის ცხოვრობდა საქართველოს მეფის თამარისა და მისი მეუღლის დავით სოსლანის ზეობის პერიოდში, ქართული სახელმწიფოსა და მისი ხალხის მატერიალური და სულიერი აყვავების პერიოდში. 1960 წელს პალესტინაში გაემგზავრნენ ქართველი მეცნიერები ი. აბაშიძე, გ. წერეთელი, ა. შანიძე, რომელთაც იერუსალიმის ჯვრის მონასტერში მოიძიეს და გადაიღეს სვეტზე გამოსახული შოთა რუსთაველის პორტრეტი. აქ მოპოვებული მასალით დასტურდება, რომ იგი იყო მეჭურჭლეთუხუცესი თამარის კარზე. ლეგენდის თანახმად, პოეტი გარდაიცვალა ჯვრის მონასტერში, თუმცა ეს ვერსია სადავოა. არის კიდევ ერთი ვერსია პოეტის წარმომავლობის შესახებ, რომელიც პავლე ინგოროყვამ გამოთქვა თავის მონოგრაფიაში „რუსთაველიანა“. მისი მიხედვით, შოთა რუსთაველი ეკუთვნოდა უმაღლესი არისტოკრატიის წრეს. ეს დასტურდება პოემის შინაარსით. მას კარგად ესმოდა სამხედრო საქმე და მისი ისეთი ნიუანსები, რომელთაც მხოლოდ ცნობილი და გამოცდილი სარდალი თუ ფლობდა. ასევე ქვეყნის მართვისა და გამგეობის, სამეფო კარის ინტრიგების, ნადირობისა და ზეპური საზოგადოების გართობის სხვა სახეობათა ზედმიწევნით კარგი ცოდნა მეტყველებს, რომ შოთა რუსთაველი თავის ნაწარმოებში ბევრ შემთხვევაში ისტორიულ სინამდვილეს გადმოგვცემს. ასეთი დიდგვაროვანი და მაღალი ფეოდალი სახელით შოთა მისი თანამედროვე ეპოქის ისტორიულ წყაროებში მოხსენიებული და მისი გვარის გენეოლოგია მეტნაკლებად ცნობილი უნდა იყოს. აქედან გამომდინარე, შესაძლებელია, რომ პოეტის პიროვნება იყოს შოთა გრიგოლის ძე ჰერეთის ერისთავი, ისტორიულ წყაროებში მოხსენიებული შოთა კუპარად. მას ჟამთააღმწერელი დადებითად არ ახასიათებს, თუმცა არც იმას უარყოფს, რომ უდიდესი სახელმწიფო მოღვაწე იყო და იმდროინდელ ყველა მნიშვნელოვან აქციაში იღებდა მონაწილეობას, მათ შორის კოხტათავის შეთქმულებაში. == განათლება == შოთა რუსთაველმა, როგორც ჩანს, ბრწყინვალე განათლება მიიღო ჯერ საქართველოში, იყალთოს აკადემიაში, შემდეგ – ბიზანტიაში; შეისწავლა ბერძნული, არაბული და სპარსული ენები, იცნობდა არა მარტო ქართველ მოაზროვნეთა ნაშრომებს, არამედ ანტიკურ ფილოსოფიას, ემპედოკლეს, ჰერაკლიტეს, პლატონის ნაშრომებს, აღმოსავლურ ლიტერატურას (ფირდოუსი, გურგანი, ნიზამი და სხვა). ყოველივე ეს, აგრეთვე პოეტის განსწავლულობა ასტრონომიაში, ასტროლოგიაში, გეოგრაფიაში, მედიცინაში, ფილოსოფიაში, სამართალში, ისტორიაში, სამხედრო საქმეში და სხვა, ასახულია მის პოემაში. == მემკვიდრეობა == საქართველოს რესპუბლიკის უმაღლესი ჯილდო ხელოვნებისა და ლიტერატურის დარგში შოთა რუსთაველის სახელს ატარებს (შოთა რუსთაველის სახელმწიფო პრემია). თბილისის მთავარ გამზირსაც რუსთაველის სახელი ჰქვია. ასევე არსებობს შოთა რუსთაველის სახელმწიფო აკადემიური თეატრი, შოთა რუსთაველის ქართული ლიტერატურის ინსტიტუტი საქართველოს მეცნიერებათა აკადემიასთან, და ა.შ. * 1965 წლის ივლისი. შოთა რუსთაველის დაბადების 800 წლისთავთან დაკავშირებით შეიქმნა სრულიად საკავშირო საიუბილეო კომიტეტი პოეტ ნ. ტიხონოვის თავმჯდომარეობით. * 1965 წლის ოქტომბერი. საბჭოთა კავშირის მწერალთა კავშირში გაიმართა შოთა რუსთაველის დაბადების 800 წლისთავის აღსანიშნავი საიუბილეო კომიტეტის სხდომა. * 1966 წლის სექტემბერი. გაიმართა შოთა რუსთაველის დაბადების 800 წლისთავისადმი მიძღვნილი საქართველოს მეცნიერებათა აკადემიის სესია. რომელშიც მონაწილეობა მიიღეს საბჭოთა და უცხოელმა მწერლებმა და მეცნიერებმა. * 1966 წლის სექტემბერი. ახალციხეში გაიმართა მიტინგი რუსთაველის ძეგლის გახსნასთან დაკავშირებით. * 1966 წლის სექტემბერი. ს.ჯანაშიას სახელობის სახელმწიფო მუზეუმში გაიხსნა რუსთაველის ეპოქის მატერიალური კულტურის ამსახველი გამოფენა. * 1966 წლის სექტემბერი. თბილისის სახელმწიფო უნივერსიტეტში რუსთაველის 800 წლისთავის საიუბილეოდ წიგნისა და ილუსტრაციის გამოფენა მოეწყო, სადაც „ვეფხისტყაოსნის“ მრავალი ილუსტრაცია წარმოადგინეს. * 1966 წლის ოქტომბერი. თბილისში რუსთაველის ძეგლთან, გაიმართა რუსთაველის 800 წლისთავის იუბილისადმი მიძღვნილი საზოგადოების შეკრება. * 1966 წლის ოქტომბერი. ზ. ფალიაშვილის სახელობის ოპერისა და ბალეტის სახელმწიფო აკადემიურ თეატრში გაიმართა რუსთაველის 800 წლისთავისადმი მიძღვნილი საიუბილეო კონცერტი. * 1966 წლის ოქტომბერი. თბილისის სპორტის სასახლეში გაიმართა რუსთაველის დაბადების 800 წლისთავისადმი მიძღვნილი თეატრალიზებული წარმოდგენა „ოდა რუსთაველზე.“ * 1966 წლის ოქტომბერი. თბილისის „ლოკომოტივის“ სტადიონზე გაიმართა რუსთაველის 800 წლისთავის იუბილისადმი მიძღვნილი სპორტული დღესასწაული. * 1966 წლის ოქტომბერი. ქართული პოეზიის დღეებით დაიწყო მოსკოვში რუსთაველის 800 წლისთავის საიუბილეო ზეიმი. * 1966 წლის ოქტომბერი. მოსკოვში „ბოლშაია გრუზინსკაიას“ სკვერში გაიხსნა შოთა რუსთაველის ძეგლი. * 1966 წლის ოქტომბერი. მოსკოვის დიდ თეატრში რუსთაველის 800 წლისთავისადმი მიძღვნილი საზეიმო საღამო ჩატარდა. * 1966 წლის ოქტომბერი. რუსთაველის სახელობის პრემიები მიენიჭათ უკრაინელ პორტს მიკოლა ბაჟანს და რუს მწერალს ნიკოლოზ ტიხონოვს. * 1966 წლის ოქტომბერი. მოსკოვის კრემლის ყრილობათა სასახლეში რუსთაველის 800 წლისთავისადმი მიძღვნილი საქართველოს ხელოვნების ოსტატთა კონცერტი გაიმართა. * საბჭოთა კავშირის კულტურის მინისტრი ეკატერინა ფურცევა შოთა რუსთაველის იუბილეზე. ფოტოსურათი ამოღებულია ალბომიდან „როგორ ვიზარდეთ“ == ლიტერატურა == * * * * * * * == რესურსები ინტერნეტში == * შოთა რუსთაველის შემოქმედება (ქართულ ენაზე) * შოთა რუსთაველის შემოქმედება (ინგლისურ ენაზე) * შოთა რუსთაველის შემოქმედება (რუსულ ენაზე) * შოთა რუსთაველი. ==სქოლიო== კატეგორია:ქართველი პოეტები", "url": "https://ka.wikipedia.org/wiki/შოთა_რუსთაველი", "length": 7832}
{"id": "831", "title": "იოჰან სებასტიან ბახი", "text": "იოჰან სებასტიან ბახი (; დ. 31 მარტი [ძვ. სტ. 21/22 მარტი], 1685, აიზენახი — გ. 28 ივლისი, 1750, ლაიფციგი) — ბაროკოს ეპოქის გერმანელი კომპოზიტორი და მუსიკოსი. ცნობილია ისეთი ინსტრუმენტული კომპოზიციებით, როგორიცაა ფუგის ხელოვნება, ბრანდენბურგის კონცერტები და გოლდბერგის ვარიაციები, აგრეთვე ვოკალური ნაწარმოებებით, მათ შორის, მათეს პასიონი და მესა სი-მინორი. XIX საუკუნეში ხელახლა აღმოჩენიდან მოყოლებული ფართოდ მიიჩნევა ყველა დროის ერთ-ერთ უდიდეს კომპოზიტორად. ბახი აიზენახში, მუსიკოსის ოჯახში დაიბადა. ამ დროისთვის მისი ოჯახი უკვე რამდენიმე კომპოზიტორს ითვლიდა. 10 წლის ასაკში დაობლდა და მომდევნო ხუთი წელი უფროს ძმასთან, იოჰან კრისტოფ ბახთან ცხოვრობდა, რის შემდეგაც მუსიკალური განვითარება ლიუნებურგში განაგრძო. 1703 წლიდან კვლავ თიურინგიაში დაბრუნდა და მუშაობდა მუსიკოსად არნშტატის და მიულჰაუზენის პროტესტანტულ ეკლესიებში. ხანგრძლივი პერიოდების განმავლობაში დასაქმებული იყო დიდებულთა კარზე ვაიმარში, სადაც განავრცო თავისი საორღანო რეპერტუარი და კეთენში, სადაც, ძირითადად, კამერულ მუსიკაზე მუშაობდა. 1723 წელს დაინიშნა ლაიფციგის წმ. თომას სახელობის ვაჟთა გუნდის ხელმძღვანელად (Thomaskantor). წერდა მუსიკას ქალაქის მთავარი ლუთერანური ეკლესიებისთვის და უნივერსიტეტის სტუდენტური ანსამბლისთვის Collegium Musicum. 1726 წლიდან გამოსცა თავისი საორღანო და საკლავირო მუსიკის ნაწილი. ლაიფციგში, ისევე როგორც წინა სამუშაო ადგილებზე, უთანხმოებები ჰქონდა დამქირავებელთან. 1736 წელს, პოლონეთის მეფემ, ავგუსტუს III-მ კარის კომპოზიტორის ტიტული მიანიჭა, რამაც სიტუაცია ოდნავ გამოასწორა. სიცოცხლის ბოლო ათწლეულები ბახმა დაუთმო თავისი ადრეული კომპოზიციების გადამუშავებას და გაფართოებას. თვალის ოპერაციის გართულების შედეგად ის 1750 წელს, 65 წლის ასაკში გარდაიცვალა. ბახმა გაამდიდრა არსებული გერმანული სტილები კონტრაპუნქტის, ჰარმონიის და მოტივური ორგანიზაციის ოსტატური გამოყენებით და საზღვარგარეთიდან, განსაკუთრებით, იტალიიდან და საფრანგეთიდან რიტმების, ფორმების და ტექსტურების შემოტანით და ადაპტაციით. ბახის კომპოზიციები მოიცავს ასობით როგორც საეკლესიო, ისე საერო კანტატას. მისი სასულიერო მუსიკა მოიცავს პასიონებს, ორატორიებს და მოტეტებს. ხშირად ახდენდა ლუთერანული საგალობლების ადაპტირებას არა მხოლოდ დიდი ზომის ვოკალურ ნამუშევრებში, არამედ ოთხხმიან ქორალებში და საეკლესიო სიმღერებშიც. ფართო რეპერტუარი შექმნა ორღანის და კლავიშიანი ინსტრუმენტებისთვის. წერდა კონცერტებს ვიოლინოსთვის და კლავესინისთვის, სიუიტებს როგორც კამერული, ისე საორკესტრო სახით. მისი ბევრი ნაწარმოები კანონის და ფუგის ფორმებს იყენებს. XVIII საუკუნეში ბახი მეტწილად ცნობილი იყო, როგორც ორღანისტი, ხოლო მისი საკლავირო მუსიკა, როგორიცაა კარგად ტემპერირებული კლავირი, დიდაქტიკური ღირსებების გამო ფასდებოდა. XIX საუკუნეში გამოიცა ბახის რამდენიმე ბიოგრაფია, ხოლო ამ საუკუნის ბოლოს მისი თითქმის ყველა ძირითადი ნაწარმოები გამოცემული იყო. კომპოზიტორის შესახებ ცოდნის გავრცელება გრძელდება სპეციალურად მისადმი მიძღვნილი პერიოდული გამოცემების და ვებგვერდების საშუალებით. არსებობს Bach-Werke-Verzeichnis (BWV, მისი ნამუშევრების დანომრილი კატალოგი) და ნაწარმოებების კრიტიკულად შესწორებული გამოცემები. მისი მუსიკის შემდგომი პოპულარიზაცია გაგრძელდა არაერთი არანჟირებით, მათ შორის არია G-სიმზე და ჩანაწერებით. კომპოზიტორის 250 წლის იუბილის აღსანიშნავად გამოიცა მისი ყველა ნაწარმოების შემცველი სამი სხვადასხვა კომპლექტი. == ცხოვრება == thumb|upright=1.1|ადგილები, სადაც ბახი ცხოვრობდა === ბავშვობა (1685–1703) === thumb|upright=1.1|იოჰან ამბროზიუს ბახი, ბახის მამა thumb|upright=1.1|გვერდი ლუთერანული საგალობლების კრებულიდან Neues vollständiges Eisenachisches Gesangbuch, რომელიც ბახის ახალგაზრდობაში აიზენახში გამოიყენებოდა. thumb|upright=1.1|ლიუნებურგი, ბახის ქალაქში ჩასვლამდე დაახლოებით ორი ათწლეულით ადრე. წმ. მიქაელის სკოლა მარჯვენა ქვედა კუთხეში. ბახი დაიბადა აიზენახში, ზაქს-აიზენახის საგრაფოს დედაქალაქში, დღევანდელ გერმანიაში, ძვ. სტ. 1685 წლის 21 მარტს, ახ. სტ. 1685 წლის 31 მარტს. ის იყო ქალაქის მუსიკოსების ხელმძღვანელის, იოჰან ამბროზიუს ბახის და მარია ელისაბეტ ლემერჰირტის ვაჟი. ის იოჰან ამბროზიუსის მერვე, ყველაზე უმცროსი შვილი იყო და სავარაუდოდ, მამისგან ისწავლა ვიოლინოზე დაკვრა და მუსიკის თეორიის საფუძვლები. მისი ყველა ბიძა პროფესიონალი მუსიკოსი იყო (ეკლესიის ორღანისტები, კარის მუსიკოსები და კომპოზიტორები). ერთ-ერთმა ბიძამ, იოჰან კრისტოფ ბახმა (1645-1693) გააცნო მას ორღანი, ხოლო ერთ-ერთი უფროსი ბიძაშვილი, იოჰან ლუდვიგ ბახი (1677–1731) ცნობილი კომპოზიტორი და მევიოლინე იყო. 1694 წელს ბახის დედა გარდაიცვალა, ხოლო რვა თვის შემდეგ — მამაც. 10 წლის ბახი უფროს ძმასთან, იოჰან კრისტოფ ბახთან (1671–1721) გადავიდა, რომელიც ორდრუფის წმ. მიქაელის ეკლესიის ორღანისტი იყო. იქ სწავლობდა, ასრულებდა და იწერდა მუსიკას, მისი ძმის მუსიკის ჩათვლით, მიუხედავად იმისა, რომ ეს აკრძალული ჰქონდა, რადგან ნოტები ძალიან ძვირფასი და გასაიდუმლოებული იყო, ხოლო ცარიელი სანოტო ფურცლები — ძვირი. ძმისგან შეისწავლა დაკვრა კლავიკორდზე. მანვე გააცნო იმ დროის უდიდესი კომპოზიტორების ნამუშევრები, მათ შორის, გერმანელების — იოჰან პახელბელის (თავისი ყოფილი მასწავლებლის) და იოჰან იაკობ ფრობერგერის; 1700 წლის 3 აპრილს ბახი და მისი ორი წლით უფროსი სკოლის მეგობარი, გეორგ ერდმანი ლიუნებურგის პრესტიჟულ, წმ. მიქაელის სახელობის სკოლაში ჩაირიცხნენ. სკოლა ორდრუფიდან ორიოდე კვირის სავალზე იყო, რომელიც, ძირითადად, ფეხით გაიარეს. თავისი მუსიკალური ნიჭის გამო ბახს ბემთან მნიშვნელოვანი კონტაქტები ჰქონდა ლიუნებურგში სწავლის დროს და ასევე, სტუმრობდა ხოლმე ახლომდებარე ჰამბურგს, სადაც აკვირდებოდა „უდიდეს ჩრდილო-გერმანელ ორღანისტს, იოჰან ადამ რაინკენს“. 2005 წელს შტაუფერმა აღმოაჩინა საორღანო ტაბულატურები, რომელიც ბახმა ჯერ კიდევ თინეიჯერობის ასაკში მოამზადა რაინკენის და დიტერიხ ბუქსტეჰუდეს ნამუშევრების მიხედვით. ისინი აჩვენებს „დისციპლინირებულ, მეთოდურ, კარგად გაწვრთნილ ახალგაზრდას, რომელიც მოწადინებულია, შეისწავლოს თავისი ხელობა“. 1703 წელს, წმ. მიქაელის სკოლის დასრულებისა და ზანგერჰაუზენში ორღანისტად დანიშვნაზე უარის მიღების შემდეგ, ბახი დაინიშნა ზაქს-ვაიმარის ჰერცოგის, იოჰან ერნსტ III-ს კარის მუსიკოსად, ვაიმარში. უცნობია, რა მოვალეობებს ასრულებდა ბახი ამ თანამდებობაზე, თუმცა, საფიქრებელია, რომ ეს არამუსიკალური, მისთვის შეუფერებელი დავალებები იყო. ვაიმარში ყოფნის შვიდი თვის განმავლობაში მისმა საშემსრულებლო ოსტატობამ შორს გაითქვა სახელი. იგი მიიწვიეს ახალი ორღანის შესამოწმებლად და საინაუგურაციო კონცერტის ჩასატარებლად ახალ ეკლესიაში (ამჟამად, ბახის ეკლესია) არნშტატში, დაახლოებით 30 კილომეტრში ვაიმარიდან სამხრეთ-დასავლეთით. 1703 წელს ამ ეკლესიაში ორღანისტად დაინიშნა, მსუბუქი მოვალეობებით, შედარებით უხვი ანაზღაურებით და კარგი ახალი ორღანით, რომლის წყობაც საშუალებას აძლევდა, უფრო მეტ ტონალობაში დაწერილი მუსიკა დაეკრა. ძლიერი ოჯახური კავშირებისა და მუსიკალურად ენთუზიასტი დამქირავებლის მიუხედავად, ამ პოსტზე მუშაობის რამდენიმე წლის შემდეგ ბახსა და ადგილობრივ ხელისუფალთა შორის დაძაბულობამ იჩინა თავი. კომპოზიტორი უკმაყოფილო იყო გუნდის მომღერლებით. ერთ-ერთ მათგანს „მტირალა ფაგოტისტიც“ („Zippel Fagottist“) კი უწოდა, ამ სტუდენტმა კი, გვარად გაიერბახმა, ერთ გვიან საღამოს ჯოხით ცემა დაუპირა. ბახმა მასზე საჩივარი შეიტანა, თუმცა უფლებამოსილმა პირებმა გაიერბახს მხოლოდ მცირედი შენიშვნა მისცეს, ხოლო ბახს მოუწოდეს, ნაკლებად მომთხოვნი ყოფილიყო თავისი სტუდენტების მიმართ. რამდენიმე თვის შემდეგ ბახმა დამქირავებელი გაანაწყენა არნშტატიდან ხანგრძლივი გამგზავრებით. აიღო რა ოთხკვირიანი შვებულება, სამსახურში დაახლოებით ოთხი თვე აღარ გამოჩენილა (1705-1706). ამ პერიოდში სტუმრობდა ორღანისტსა და კომპოზიტორ დიტერიხ ბუქსტეჰუდეს ჩრდილოეთით მდებარე ქალაქ ლიუბეკში. ვიზიტში შედიოდა 450 კილომეტრიანი გზა ორივე მხარეს, რომელიც ბახმა, სავარაუდოდ, ფეხით გაიარა. 1706 წელს განცხადება შეიტანა მიულჰაუზენის წმ. ვლასის სახელობის ეკლესიაში (Divi Blasii) ორღანისტის თანამდებობის მისაღებად. ამ აპლიკაციის ნაწილი იყო 1707 წლის 24 აპრილს, აღდგომა დღეს შესრულებული, სავარაუდოდ, ადრეული ვერსია კანტატისა ' (BWV 4). ერთი თვის შემდეგ მისი განცხადება დაკმაყოფილდა და ივლისიდან პოსტზე მუშაობასაც შეუდგა. იმავე წელს დაიბადა მათი პირველი შვილი, კატარინა დოროთეა და მათთან საცხოვრებლად გადმოვიდა ბარბარას უფროსი, გაუთხოვარი და. ის 1729 წლამდე, გარდაცვალებამდე მათთან ცხოვრობდა და საოჯახო საქმეების წარმართვაში ეხმარებოდა. ვაიმარში დაიბადა მათი სამი ვაჟი: ვილჰელმ ფრიდმანი, კარლ ფილიპ ემანუელი და იოჰან გოტფრიდ ბერნჰარდი. წყვილს კიდე სამი შვილი ეყოლა, მათ შორის, ტყუპები 1713 წელს, თუმცა ვერცერთმა მათგანმა პირველ დაბადების დღემდე ვერ იცოცხლა. ვაიმარში ყოფნისას დაიწყო ბახის საკლავირო ნაწარმოებების წერის ხანგრძლივი პერიოდი. მან შეიძინა პროფესიონალიზმი და გამბედაობა, რათა გაეფართოვებინა იმ დროს მიღებული მუსიკალური ფორმები და შემოეტანა გავლენები საზღვარგარეთიდან. ისწავლა დრამატული შესავალი ნაწილების წერა და დინამიური, მოტორული რიტმების და ჰარმონიული სქემების გამოყენება, რომლებიც, მეტწილად, იტალიელების — ანტონიო ვივალდის, არქანჯელო კორელის და ჯუზეპე ტორელის მუსიკიდან გადმოიღო. ამ სტილისტური ასპექტების გადმოღება, ნაწილობრივ, ვივალდის სიმებიანი და სასულე კონცერტების საკლავირო და საორღანო ტრანსკრიპციების მომზადების დროს მოხდა. აღნიშული ტრანსკრიპციების დიდი ნაწილი დღესაც სრულდება. ბახს განსაკუთრებით მოსწონდა იტალიური სტილი, სადაც ერთი ან რამდენიმე სოლო ინსტრუმენტი ერთმანეთს ენაცვლებოდა ორკესტრის განუწყვეტელი თანხლების ფონზე. ვაიმარში ბახი აგრძელებდა საორღანო მუსიკის წერას და შესრულებას, აგრეთვე, უკრავდა ჰერცოგის ანსამბლთან ერთად. კრებული ორი წიგნისგან შედგება, რომელთაგანაც თითოეული 24 პრელუდიას შეიცავს ყველა მაჟორულ და მინორულ ტონლობაში. დაიწყო მუშაობა კრებულზე Orgelbüchlein (პატარა საორღანო წიგნი), რომელიც ტრადიციული ლუთერანული საგალობლების მელოდიებს მოიცავდა რთული ტექსტურული არანჟირებით. 1713 წელს კონსულტაციებს უწევდა ხელისუფლების წარმომადგენლებს კრისტოფ კუნციუსის მიერ ჰალეში (ზაალე) ბაზრის ღვთისმშობლის სახელობის ეკლესიის მთავარი ორღანის შეკეთებისას, რის შემდეგაც ქალაქში დარჩენის და მუშაობის შემოთავაზებაც მიიღო. 1714 წელს ბახი კონცერტმაისტერის თანამდებობაზე დააწინაურეს. აღნიშნული პატივი ყოველთვიურად სასახლის ეკლესიაში კანტატის შესრულებასაც გულისხმობდა. ამ დროიდან შექმნილი კანტატების სერიაში პირველი სამი იყო Himmelskönig, sei willkommen (BWV 182), ბზობასთან დაკავშირებით, რომელიც იმ წელს ხარების დღესასწაულს დაემთხვა, Weinen, Klagen, Sorgen, Zagen (BWV 12), აღდგომიდან მესამე კვირადღის აღსანიშნავად და Erschallet, ihr Lieder, erklinget, ihr Saiten! (BWV 172) სულთმოფენობის აღსანიშნავად. ბახის პირველი საშობაო კანტატის Christen, ätzet diesen Tag (BWV 63) პრემიერა 1714 ან 1715 წელს გაიმართა. 1717 წელს ბახმა ვაიმარში მხარდაჭერა დაკარგა და კარის მდივნის მოხსენების თანახმად, თითქმის ერთი თვე ციხეშიც იჯდა, ვიდრე არასაპატიოდ არ დაითხოვდნენ სამსახურიდან: „1717 წლის 6 ნოემბერს, ყოფილი კონცერტმაისტერი და ორღანისტი ბახი დაკავებულ იქნა საჰერცოგოს სასამართლოში დროებით გათავისუფლების ზედმეტად ჯიუტად მოთხოვნის გამო, ხოლო 2 დეკემბერს გათავისუფლდა და ეცნობა არასაპატიო მიზეზით სამსახურიდან დათხოვნის შესახებ.“ === კეთენი (1717–1723) === thumb|upright=1.1|ბახის ლუქი, რომელსაც ლაიფციგში ყოფნისას იყენებდა. შეიცავს ასოებს J S B და მათ სარკისებურ შებრუნებას. thumb|upright=1.1|წმ. თომას ეკლესია, ლაიფციგი 1717 წელს ლეოპოლდმა, ანჰალტ-კეთენის პრინცმა, ბახი კაპელმაისტერად დაიქირავა. პრინცი, თავად მუსიკოსი, ბახის ნიჭს აფასებდა, კარგად უხდიდა და კომპოზიციასა და შესრულებაში დიდ თავისუფლებასაც აძლევდა. იგი კალვინისტი იყო და რელიგიურ რიტუალებში მუსიკას არ იყენებდა, რის გამოც, ბახის ნაწარმოებების უმეტესობა ამ პერიოდიდან სეკულარული ხასიათისაა, მათ შორის, საორკესტრო სიუიტები, ჩელოს სიუტები, სონატები და პარტიტები სოლო ვიოლინოსთვის და ბრანდენბურგის კონცერტები. პრინცის კარზე შესასრულებლად წერდა საერო კანტატებსაც, მაგალითად, Die Zeit, die Tag und Jahre macht (BWV 134a). ამ პერიოდში ბახის მუსიკალურ განვითარებაზე, შტაუფერის თანახმად, უდიდესი გავლენა იქონია „საცეკვაო მუსიკის სრულად შეთვისებამ, რაც, ალბათ, ყველაზე მნიშვნელოვანი მუსიკალური გავლენა იყო ბახზე, თუ ვაიმარში ვივალდის სტილის ათვისებას არ ჩავთვლით.“ 1730 წელს ბახის უფროსი ვაჟი, ვილჰელმ ფრიდმანი ჰალეში ჩავიდა და ჰენდელი თავიანთ ოჯახში, ლაიფციგში დაპატიჟა, თუმცა ვიზიტი არ შედგა. 1720 წლის 7 ივლისს, როცა ბახი პრინცთან ერთად კარლსბადში იმყოფებოდა, მისი მეუღლე მოულოდნელად გარდაიცვალა. მომდევნო წელს მან გაიცნო ანა მაგდალენა ვილკე, მასზე თექვსმეტი წლით უმცროსი ძალიან ნიჭიერი სოპრანო, რომელიც კეთენის კარზე მღეროდა. ისინი 1721 წლის 3 დეკემბერს დაქორწინდნენ. წყვილს ცამეტი შვილი შეეძინა, რომელთაგანაც ზრდასრულ ასაკამდე მხოლოდ შვიდმა მიაღწია. ესენი იყვნენ გოტფრიდ ჰაინრიხი, ელიზაბეტ იულიან ფრიდერიკა (1726–1781); იოჰან კრისტოფ ფრიდრიხი და იოჰან კრისტიანი (ორივე მნიშვნელოვანი მუსიკოსი გახდა); იოჰანა კაროლინა (1737–1781) და რეგინა სუზანა (1742–1809). === ლაიფციგი (1723–1750) === thumb|upright=1.1|წმ. ნიკოლოზის ეკლესია, ლაიფციგი. დაახლ. 1850. thumb|upright=1.1|კაფე ციმერმანი, ლაიფციგი. შენობა, სადაც Collegium Musicum კონცერტებს მართავდა. 1723 წელს ბახი დაინიშნა კანტორად (გუნდის ხელმძღვანელად) ლაიფციგის წმ. თომას ეკლესიასთან () არსებულ სკოლაში (თომასკანტორი, ). აღნიშნული გუნდი ქალაქის ოთხ ეკლესიას ემსახურებოდა: წმ. თომას ეკლესიას, წმ. ნიკოლოზის ეკლესიას (), ხოლო გარკვეულწილად, წმ. მათეს სახელობის ახალ ეკლესიას () და წმ. პეტრეს ეკლესიასაც (). ეს იყო „კანტორის უპირველესი თანამდებობდა პროტესტანტულ გერმანიაში“, რომელიც საქსონიის საკურფიურსტოს სავაჭრო ქალაქში არსებობდა და რომელიც ბახს 27 წლის განმავლობაში, გარდაცვალებამდე ეჭირა. ამ დროის განმავლობაში მისი პრესტიჟი გაიზარდა საპატიო თანამდებობებით კეთენის და ვაისენფელსის კარზე, აგრეთვე, დრეზდენში, კურფიურსტ ფრედერიკ ავგუსტუსის კარზე დანიშვნით, რომელიც ამავე დროს, პოლონეთის მეფეც იყო. ==== ლაიფციგში დანიშვნა ==== თომასკანტორის თანამდებობა იოჰან კუნაუს ეჭირა 1701 წლიდან გარდაცვალებამდე, 1722 წლის 5 ივნისამდე. ბახი ამ პერიოდში ლაიფციგში ნამყოფი იყო: 1714 წელს დაესწრო მსახურებას წ. თომას ეკლესიაში შობის მარხვის პირველ კვირადღეს, ხოლო 1717 წელს გასინჯა ორღანი წმ. პავლეს ეკლესიაში. 1716 წელს, ჰალეში ორღანის გასინჯვისა და ინაუგურაციის დროს იგი კუნაუსაც შეხვდა. იგი ჰამბურგში წავიდა, სადაც ქალაქის სენატთან თავისი საკითხები ჰქონდა გასარკვევი. ბახის მოვალეობა წმ. თომას სკოლის მოსწავლეების სიმღერაში მომზადება და ქალაქის მთავარი ეკლესიებისთვის მუსიკის შექმნა იყო. მის მოვალეობაში ლათინურის სწავლებაც შედიოდა, მაგრამ უფლება მისცეს, ამის გასაკეთებლად ოთხი „პრეფექტი“ (მოადგილე) დაექირავებინა, რომლებიც მუსიკის სწავლებაშიც ეხმარებოდნენ. კვირადღის ღვთისმსახურების და წლის განმავლობაში სხვა საეკლესიო დღესასწაულებისთვის აგრეთვე საჭირო იყო საეკლესიო კანტატის დაწერა. ==== კანტატების ციკლი (1723–1729) ==== ბახი თავად ხელმძღვანელობდა თავისი კანტატების შესრულებას, რომელთა უმეტესობაც მისი ლაიფციგში გადასვლიდან სამი წლის განმავლობაში შეიქმნა. პირველი იყო Die Elenden sollen essen (BWV 75), რომელიც წმ. ნიკოლოზის ეკლესიაში შესრულდა 1723 წლის 30 მაისს. ბახი თავის კანტატებს წლიურ ციკლებად კრავდა. დოკუმენტებში ხუთი ციკლია მოხსენიებული, რომელთაგანაც დღემდე მხოლოდ სამი შემორჩა. ეკლესიაში მისი რეგულარული სამსახურის ნაწილი იყო სხვა კომპოზიტორთა მოტეტების შესრულებაც, რომელთაც საკუთარის საფუძვლად იყენებდა. ბახის წინამორბედი კანტორის პოზიციაზე, იოზეფ კუნაუ, ლაიფციგის უნივერსიტეტის წმ. პავლეს ეკლესიის მუსიკალური ხელმძღვანელიც იყო, თუმცა ბახს, კანტორად დანიშვნის შემდეგ, ამ ეკლესიისთვის მხოლოდ საზეიმო მუსიკის შექმნა დაევალა. მისმა პეტიციამ, დავალებოდა მუსიკის დაწერა რეგულარული, ყოველკვირეული ღვთისმსახურებისთვისაც (შესაბამისად გაზრდილი ანაზღაურებით) კურფიურსტამდეც მიაღწია, თუმცა ყველგან უარი ეთქვა. ამის შემდეგ, 1725 წლიდან, მან ამ ეკლესიაში სადღესასწაულო მსახურებებისთვის მუშაობის ინტერესიც დაკარგა და იქ მხოლოდ „განსაკუთრებულ შემთხვევებში“ ჩნდებოდა ხოლმე. წმ. პავლეს ეკლესიას სხვებთან შედარებით ბევრად ახალი (1716 წელს განახლებული) და უკეთესი ორღანი ჰქონდა. ორღანზე დაკვრა ბახის ოფიციალურ მოვალეობებში არ შედიოდა, თუმცა, ამ ეკლესიის ორღანზე, გადმოცემით, საკუთარი სიამოვნებისთვის უკრავდა ხოლმე. ბახმა თავისი საკომპოზიტორო და საშემსრულებლო დიაპაზონი კიდევ უფრო გააფართოვა 1729 წლის მარტიდან, როცა გადაიბარა Collegium Musicum-ის, სეკულარული მუსიკალური ანსამბლის ხელმძღვანელობა. აღნიშნული ანსამბლი, რომელიც ტელემანის დაარსებული იყო, წარმოადგენდა ერთ-ერთს რამდენიმე ათეული მსგავსი კოლექტივიდან, რომლებიც მუსიკალურად აქტიური სტუდენტებისგან შედგებოდა და გერმანული ქალაქების კულტურულ ცხოვრებაში მნიშვნელოვანი ადგილი ეჭირა. როგორც წესი, მსგავს ანსამბლებს ქალაქის წამყვანი მუსიკოსები ხელმძღვანელობდნენ. კრისტოფ ვოლფის სიტყვებით, მისი დირექტორობის საკუთარ თავზე აღება გაბედული ნაბიჯი იყო, რამაც „ლაიფციგის მთავარ მუსიკალურ დაწესებულებებზე ბახის გავლენა კიდევ უფრო გააძლიერა“. Collegium Musicum მთელი წლის განმავლობაში აწყობდა მუსიკალურ პერფორმანსებს ქალაქის სხვადასხვა სცენაზე, მათ შორის, კაფე ციმერმანში, ყავის სახლში, რომელიც კატერინის ქუჩაზე, მთავარი ბაზრის მოედნის გვერდით მდებარეობდა. ბახის 1730-იან და 40-იან წლებში დაწერილი ნაწარმოებების უმეტესობა სწორედ ამ ანსამბლის მიერ სრულდებოდა. მათ შორის იყო Clavier-Übung (საკლავირო სავარჯიშო) და არაერთი კონცერტი ვიოლინოსთვის და კლავიშიანი ინსტრუმენტისთვის. მოგვიანებით, სრულმასშტაბიან მესად გადაკეთებისას, ნაწარმოებს დაამატა Credo, Sanctus და Agnus Dei, რომელთა მუსიკაც ნაწილობრივ მისივე კანტატებზე დაფუძნებული, ნაწილობრივ კი ახალი იყო. ბახის კარის კომპოზიტორად დანიშვნა ნაწილი იყო მისი ხანგრძლივი მცდელობისა, ლაიფციგის ქალაქის საბჭოსთან მოლაპარაკებებისას უფრო მეტი ძალა ჰქონოდა. 1737-1739 წლებში Collegium Musicum-ს ბახის ყოფილი მოსწავლე, კარლ გოტფრიდ გერლახი ხელმძღვანელობდა. 1735 წელს დაიწყო თავისი საორღანო მუსიკის პირველი კრებულის გამოსაცემად მომზადება. ის 1739 წელს გამოიცა, როგორც Clavier-Übung III (საკლავირო სავარჯიშო III). დაახლოებით იმავე წელს დაიწყო წერა და მომზადება პრელუდიების და ფუგების მეორე ნაკრებისა, რომელიც, დღეს კარგად ტემპერირებული კლავირის მეორე წიგნის სახითაა ცნობილი. ==== გვიანი პერიოდი და გარდაცვალება (1740–1750) ==== 1740-1748 წლებში ბახი იწერდა, ტრანსკრიპციას უკეთებდა, ამუშავებდა და პროგრამულად ალაგებდა ძველი სტილის (Stile antico) პოლიფონიურ მუსიკას, მათ შორის იყო პალესტრინას (BNB I/P/2), კერლის (BWV 241), ტორის (BWV Anh. 30), ბასანის, (BWV 1081), გასპარინის (Missa Canonica) და კალდარას (BWV 1082) ნაწარმოებები. ბახის სტილი მისი ცხოვრების ბოლო ათწლეულში შეიცვალა და მასში სულ უფრო ხშირი გახდა პოლიფონიური სტრუქტურების, კანონების და Stile Antico-ს სხვა მახასიათებლების გამოყენება. 1741 გამოიცა გოლდბერგის ვარიაციები — საკლავირო სავარჯიშოების ბოლო, მეოთხე ტომი, ორ-მანუალიანი კლავესინისთვის, რომელიც ცხრა კანონს შეიცავდა. ამ პერიოდში განაგრძობდა, თავისი თანამედროვეების, მათ შორის, ჰენდელის, (BNB I/K/2) და შტელცელის (BWV 200) მუსიკის ათვისებას და თავისი ადრინდელი ნაწარმოებების რევიზიას. აგრეთვე ითვისებდა ახალგაზრდა თაობის კომპოზიტორების, მაგალითად, პერგოლეზის (BWV 1083) და თავისივე სტუდენტის, გოლდბერგის (BNB I/G/2) მუსიკას. 1746 წელს ბახი ემზადებოდა ლორენც კრისტოფ მიცლერის მუსიკალურ მეცნიერებათა საზოგადოებაში შესასვლელად. ამისთვის უნდა წარედგინა კომპოზიცია, რისთვისაც აირჩია კანონური ვარიაციები ''Vom Himmel hoch da komm' ich her, აგრეთვე, თავისი პორტეტი, რომელიც რომელიც ელიას გოტლიბ ჰაუსმანმა შეასრულა და მასზე გამოსახულია კანონური ტრიპლექსი ექვს ხმაში (BWV 1076). 1747 წლის მაისში ბახი პრუსიის მეფის, ფრედერიკ II-ს კარს ეწვია, პოტსდამში. მეფემ მისთვის თემა დაუკრა და ამ თემაზე ფუგის იმპროვიზებაში გამოიწვია. კომპოზიტორი დათანხმდა და სამხმიანი ფუგა დაუკრა ფრედერიკის ფორტეპიანოზე, რომელიც იმ დროს ახალი ტიპის ინსტრუმენტს წარმოადგენდა. ლაიფციგში დაბრუნების შემდეგ კი მეფის თემაზე (Thema Regium) ფუგების და კანონების ნაკრები, აგრეთვე, ტრიო-სონატა დაწერა. ეს მუსიკა რამდენიმე კვირაში გამოიცა, სახელწოდებით მუსიკალური მიძღვნა. დაახლოებით ერთ წელიწადში კი გამოიცა შუბლერის ქორალები, რომლებიც დაახლოებით ორი ათწლეულით ადრე დაწერილ კანტატებზე იყო დაფუძნებული. დაახლოებით ამ დროსვე დაიბეჭდა ხუთი კანონური ვარიაცია, რომელიც ბახმა მიცლერის საზოგადოებას წარუდგინა 1747 წელს. ბახის უკანასკნელ წლებში მისი შემოქმედებითი დრო, მეტწილად, ორ დიდი ზომის კომპოზიციას ეკავა. 1742 წლიდან დაწერა და გადაამუშავა რამდენიმე კანონი და ფუგა ფუგის ხელოვნებიდან, რომლის გამოსაცემად მომზადებასაც თითქმის გარდაცვალებამდე განაგრძობდა. 1740-იანი წლების შუაში შეადგინა კანტატა (BWV 191) დრეზდენის კარისთვის 1733 წელს დაწერილი მცირე (კირიე-გლორია) მესიდან, ხოლო ბოლო წლებში აღნიშნული მესა სრულმასშტაბიან სი-მინორულ მესად აქცია. შტაუფერი ამ ნაწარმოებს ახასიათებს, როგორც „ბახის ყველაზე უნივერსალურ საეკლესიო ნამუშევარს. შედგებოდა რა 35 წლის მანძილზე დაწერილი კანტატების გადამუშავებული ნაწილებისგან, მან საშუალება მისცა ბახს, კიდევ ერთხელ გამოეკვლია თავისი ვოკალური ნამუშევრები და აერჩია გარკვეული ნაწილი შემდგომი რევიზიისა და დახვეწისთვის.“ 1749 წლის იანვარში ბახის ქალიშვილი, ელიზაბეტ იულიანა ფრიდერიკა კომპოზიტორის მოსწავლეზე, იოჰან კრისტოფ ალტნიკოლზე დაქორწინდა. ბახის ჯანმრთელობა უარესდებოდა. 2 ივნისს ჰაინრიხ ფონ ბრიულმა ლაიფციგის ერთ-ერთ ბურგომისტრს წერილობითი თხოვნით მიმართა, იოჰან გოტლობ ჰარერი დაენიშნა თომასკანტორად და მუსიკალურ დირექტორად „ბატონი ბახის მოსალოდნელი გარდაცვალების შემდეგ.“ ბახი დაბრმავდა და 1750 წლის მარტსა და აპრილში თვალის ოპერაციები გაიკეთა ბრიტანელ ოკულისტთან, ჯონ ტეილორთან, რომელიც დღეს ცნობილია შარლატანად, რომელმაც ასობით ადამიანი დააბრმავა. კომპოზიტორი 1750 წლის 28 ივლისს, ამ მკურნალობის გართულების შედეგად გარდაიცვალა. გარდაცვალებიდან რამდენიმე თვეში წარმოებული აღწერის თანახმად, მის ქონებაში შედიოდა ხუთი კლავესინი, ორი ლუტ-კლავესინი, სამი ვიოლინო, სამი ალტი, ორი ჩელო, ერთი ვიოლა და გამბა, ლუტი და სპინეტი, აგრეთვე, 52 „წმინდა წიგნი“, მათ შორის, მარტინ ლუთერის და იოზეფუსის ნაშრომები. კომპოზიტორის ვაჟის, კარლ ფილიპ ემანუელის ზრუნვით, 1751 წელს გამოქვეყნდა ჯერ კიდევ დაუსრულებელი ფუგის ხელოვნება. მანვე, ბახის ყოფილ მოსწავლესთან, იოჰან ფრიდრიხ აგრიკოლასთან ერთად დაწერა ბახის ნეკროლოგი, რომელიც მიცლერის საზოგადოების ჟურნალში Musikalische Bibliothek გამოქვეყნდა, 1754 წელს. == მუსიკალური სტილი == thumb|upright=1.35|ბახის ხელით მინაწერი შენიშვნა კალოვის ბიბლიაზე (II მეფეთა, 5:13): \"NB Bey einer andächtigen Musiq ist allezeit Gott mit seiner Gnaden Gegenwart\" (ღვთის სადიდებელ მუსიკაში ყოველთვის არის ღმერთი თავისი მადლით.) thumb|upright=1.35|O Haupt voll Blut und Wunden: ოთხხმიანი ქორალი მათეს პასიონიდან thumb|upright=1.35|ბახის მითითებები მელიზმების თაობაზე წიგნიდან Klavierbüchlein für Wilhelm Friedemann Bach thumb|upright=1.35|Aria da capo გოლდბერგის ვარიაციებიდან, ბახის მიერ მელიზმების გამოყენების მაგალითი. thumb|upright=1.35|ფუგის ხელოვნება (სათაურის გვერდი) ბახის მუსიკა, მეტწილად, მიესადაგება მის თანამედროვე, გვიანდელი ბაროკოს მუსიკალურ სტილს. თავისი თანამედროვე კომპოზიტორების — ჰენდელის, ტელემანის და ვივალდის მსგავსად, იყენებდა კონცერტების, სიუიტების ფორმებს, da capo არიებს რეჩიტატივებით, ოთხხმიან ქორალს, basso continuo-ს და ა.შ. მისი სტილის განსაკუთრებულობა მდგომარეობს კონტრაპუნქტული ინვენციების და მოტივური კონტროლის ოსტატობაში, აგრეთვე, მძლავრი ხმოვანების და რთული ტექსტურის მუსიკაში. ადრეული ასაკიდანვე აქტიურად ითვისებდა თავისი წინამორბედების და თანამდროვეების მუსიკას, ყველაფერს, რაც კი ხელმისაწვდომი იყო ევროპის მასშტაბით, მათ შორის საფრანგეთიდან, იტალიიდან და გერმანიის ყველა რეგიონიდან. ყველა მათგანის კვალი მის მუსიკაშიც იგრძნობა. ბახის შემოქმედების ცენტრალურ ნაწილს ყოველთვის რელიგიური მუსიკა წარმოადგენდა. მისი ასობით საეკლესიო ნაწარმოები გამოხატავს როგორც მის ოსტატობას, ასევე ღრმა რელიგიურ რწმენასაც. ლაიფციგში, თომასკანტორის პოზიციაზე ლუთერის მცირე კატეხიზმოსაც ასწავლიდა, რამაც მის მუსიკაშიც ჰპოვა გამოძახილი. მისი ნაწარმოებების დიდი ნაწილი დაფუძნებულია ლუთერანულ ქორალზე. დიდი ზომის საეკლესიო ნაწარმოებების სტრუქტურაში ჩანს დახვეწილი, კომპლექსური დაგეგმარება მძლავრი რელიგიური და მუსიკალური ექსპრესიის მისაღწევად. მაგალითად, მათეს პასიონი, რომელიც ამ ტიპის სხვა ნაწარმოებების მსგავსად, რეჩიტატივებით, არიებით, გუნდებით და ქორალებით გადმოსცემს ქრისტეს ვნებების ბიბლიურ ნარატივს, უკვე რამდენიმე საუკუნეა მსმენელში ძლიერ მუსიკალურ და სულიერ განცდებს იწვევს. ბახის მიერ გამოცემული და ხელნაწერების სახით შედგენილი კრებულები მოიცავს მის დროში არსებული ყველა ჟანრისთვის დამახასიათებელ არტისტულ და ტექნიკურ შესაძლებლობებს, გარდა ოპერისა. მაგალითად, კარგად ტემპერირებული კლავირი მოიცავს ორ წიგნს, რომელთაგანაც თითოეულში მოცემულია პრელუდია და ფუგა ყველა მაჟორულ და მინორულ ტონალობაში და გვთავაზობს ფუგის, სტრუქტურული და პოლიფონიური ხერხების თავბრუდამხვევ მრავალფეროვნებას. === ოთხხმიანი ჰარმონია === ოთხხმიანი ჰარმონია ბახზე ადრე იღებს სათავეს, თუმცა მისი მოღვაწეობა დაემთხვა დროს, როცა მოდალური მუსიკა დასავლურ ტრადიციაში მეტწილად ტონალურმა სისტემამ ჩაანაცვლა. ამ სისტემაში მუსიკალური ნაწარმოები აკორდიდან აკორდზე გარკვეული წესების დაცვით გადადის და თითოეული აკორდი ოთხი ნოტისგან შედგება. ოთხხმიანი ჰარმონიის პრინციპებს ბახი არა მარტო საგუნდო მუსიკაში იყენებს, არამედ, ციფრული ბანის აკომპანიმენტშიც. ეს ახალი სისტემა ბახის შემოქმედების ცენტრალური ელემენტია და ითვლება, რომ სწორედ მის კომპოზიციებში ჩაეყარა საფუძველი იმ სქემას, რომელიც დასავლეთევროპულ მუსიკაში მომდევნო რამდენიმე საუკუნე დომინირებდა. ბახის მიერ ტონალური სისტემის გამოყენება და წვლილი მის სისტემის განვითარებაში სულაც არ გულისხმობს იმას, რომ იგი ნაკლები ოსტატობით მუშაობდა მოდალურ სისტემაში და მასთან დაკავშირებულ ჟანრებში. განსხვავებით მის თანამედროვეთაგან, რომლებიც მთლიანად ახალ სისტემაზე გადავიდნენ, ბახი ხშირად უბრუნდებოდა უკვე თითქმის არქაულად მიჩნეულ კილოებს და ჟანრებს. ამის მაგალითია ქრომატიული ფანტაზია და ფუგა, რომელიც ქრომატიული ფანტაზიის ჟანრის სამაგალითო ნიმუშად ითვლება. === მოდულაციები === კიდევ ერთი სტილისტური მახასიათებელი, რომლის გამოყენებაშიც ბახი უფრო შორს წავიდა, ვიდრე მისი თანამედროვეები, იყო მოდულაცია (ტონალობის ცვლა მუსიკალური ნაწაროების შიგნით). ბაროკოს ინსტრუმენტები მოდულაციის შესაძლებლობებს მკაცრად ზღუდავდნენ: კლავიშიან ინსტრუმენტებზე ტემპერირების მუშა სისტემის გამოგონებამდე მოდულაცია მხოლოდ შეზღუდული რაოდენობის ტონალობებში შეიძლებოდა, ხოლო ჩასაბერი, განსაკუთრებით, ლითონის ჩასაბერი ინსტრუმენტები, როგორიცაა საყვირები და ვალტორნები, მათზე ვენტილებს დამონტაჟებამდე, მხოლოდ ნატურალური ბგერათრიგის ტონებს გამოსცემდნენ. ბახი საზღვრების გაფართოებას შეეცადა. ორღანის დაკვრისას ის „უცნაურ ბგერებს“ ამატებდა, რითიც მომღერლებსაც აბნევდა ხოლმე. 1723 წელს მაგნიფიკატში („Suscepit Israel“) მი--ში აწყობილ საყვირებს დააკვრევინა მელოდია ენჰარმონიულ დო-მინორში. ბახის მოღვაწეობის პერიოდში მომხდარი კიდევ ერთი მნიშვნელოვანი მოვლენა, რომელშიც თავადაც მოზრდილი წვლილი შეიტანა, იყო კლავიშიანი ინსტრუმენტების ტემპერირების (თანაბარი წყობის) სისტემის გამოგონება, რომელიც საშუალებას იძლეოდა, მათზე მუსიკა ყველა შესაძლო ტონალობაში შესრულებულიყო (12 მაჟორული და 12 მინორული ტონალობა), ასევე, მოდულაცია შესაძლებელი ხდებოდა ინსტრუმენტის გადაწყობის გარეშე. მისი ერთ-ერთი ადრეული ნაწარმოები, კაპრიჩიო საყვარელი ძმის გამგზავრებაზე, უკვე აჩვენებდა სხვა თანამედროვე ნაწარმოებებთან შედარებით ბევრად უფრო თამამ მისწრაფებას მოდულაციებისკენ, თუმცა ამ მისწრაფების სრული ხორცშესხმა კარგად ტემპერირებულ კლავირში მოხდა. === მელიზმები === ბახის წიგნის პატარა კლავირი ვიჰელმ ფრიდემან ბახისთვის () მეორე გვერდი წარმოადგენს მელიზმების ნოტაციას და მითითებებს მათი შესრულების თაობაზე, რომელიც მისი 9 წლის ვაჟისთვის იყო განკუთვნილი. ბახი, როგორც წესი, საკმაოდ კონკრეტული იყო თავის ნაწარმოებებში მელოდიური ორნამენტების შესრულებასთან დაკავშირებით, მაშინ, როცა მისი თანამედროვე კომპოზიტორების უმეტესობა ამ საკითხს შესმრულებელს ანდობდა ხოლმე, მისი მელიზმები კი საკმაოდ რთული იყო. მაგალითად, Aria da capo გოლდბერგის ვარიაციებიდან თითქმის ყველა ტაქტში მდიდარ ორნამენტაციას შეიცავს. ბახმა დაამატა მელიზმები ალესანდრო მარჩელოს ჰობოის კონცერტის საკლავირო ტრანსკრიპციას, რომლებიც რამდენიმე საუკუნის შემდეგაც სრულდება ამ კონცერტის დაკვრისას. მიუხედავად იმისა, რომ ბახს ოპერა არ დაუწერია, ის არ ეწინააღმდეგებოდა ამ ჟანრს, არც მის ორნამენტულ სასიმღერო სტილს. საეკლესიო მუსიკაში იტალიელი კომპოზიტორები ხშირად ბაძავდნენ საოპერო სტილს, რისი მაგალითიცაა ნეაპოლიტანური მესა, თუმცა, პროტესტანტულ რეალობაში ამ საკითხს მეტი თავშეკავებით უდგებოდნენ. მაგალითად, კუნაუ, ბახის წინამორბედი ლაიფციგში, ცნობილი იყო წერილებით ოპერის და ვირტუოზული იტალიური ვოკალური სტილის წინააღმდეგ. ბახი ამ მიდგომას არ იზიარებდა. ერთ-ერთი კომენტარი მისი მათეს პასიონის შესრულების შემდეგ ის იყო, რომ ნაწარმოები ოპერასავით ჟღერდა. === თანხლების ინსტრუმენტებისთვის სოლო პარტიების მიცემა === ბახის ეპოქაში basso continuo, რომელიც, ჩვეულებრივ, შედგებოდა ორღანის, ვიოლა და გამბას და კლავესინისგან, მხოლოდ თანხლების ფუნქციას ასრულებდა და ნაწარმოებებს ჰარმონიული და რიტმული ბაზისით უზრუნველყოფდა. 1720-იანი წლების ბოლოდან კანტატების ინსტრუმენტულ მონაკვეთებში მან ორღანს სოლო პარტიები მისცა, ჰენდელის მიერ პირველი საორღანო კონცერტების გამოქვეყნებამდე დაახლოებით ათი წლით ადრე. მე-5 ბრანდენბურგის კონცერტის (BWV 1050) და სამმაგი კონცერტის'' (BWV 1044) გარდა, სადაც უკვე 1720-იან წლებში კლავესინის სოლოებია მოცემული, ბახმა შექმნა კლავესინის კონცერტები 1730-იან წლებში, ხოლო მის სონატებში ვიოლა და გამბას და კლავესინისთვის არცერთი ინსტრუმენტი არ უკრავს მხოლოდ აკომპანიმენტს, არამედ წარმოადგენს თანაბარუფლებიან სოლო ინსტრუმენტს. ამ აზრით, ბახმა გადამწყვეტი როლი ითამაშა ისეთი ჟანრების განვითარებაში, როგორიცაა საფორტეპიანო კონცერტი. === ინსტრუმენტების გამოყენება === ბახი წერდა ვირტუოზულ მუსიკას სხვადასხვა ინსტრუმენტისთვის, აგრეთვე, ნაწარმოებებს ინსტრუმენტების მითითების გარეშე. მაგალითად, სონატები და პარტიტები სოლო ვიოლინოსთვის წარმოადგენს ამ ინსტრუმენტის რეპერტუარის მწვერვალს და განსაკუთრებით კარგ შემსრულებელს საჭიროებს. მუსიკა მორგებულია ინსტრუმენტზე და იყენებს მისი შესაძლებლობების მაქსიმუმს, შემსრულებლისგან კი ითხოვს ვირტუოზობას, ბრავურას გარეშე. მიუხედავად იმისა, რომ მუსიკა და ინსტრუმენტი ხშირად განუყოფელი ჩანს, მაგალითად, მისი ჩელოს და საკლავირო მუსიკაში, ბახი ხშირად აკეთებდა მათ ტრანსკრიპციას სხვა ინსტრუმენტებისთვის. იგი მაქსიმალურად იყენებდა ინსტრუმენტის შესაძლებლობებს, თუმცა, ამავე დროს, მუსიკის ბირთვი ინსტრუმენტისგან დამოუკიდებელი რჩებოდა. გასაკვირი არაა, რომ ბახის მუსიკა იოლად და ხშირად სრულდება იმ ინსტრუმენტებზე, რომლებისთვისაც არ ყოფილა განსაზღვრული. არსებობს მისი ნაწარმოებების ასობით ტრანსკრიპცია და ის შეიძლება შეგვხვდეს ისეთ მოულოდნელ ვითარებაში, როგორიცაა ჯაზი. გარდა ამისა, ბახმა დატოვა არაერთი კომპოზიცია, რომელისთვისაც ინსტრუმენტი მითითებული არაა. ამ კატეგორიაშია, მაგალითად, კანონები (BWV 1072–1078), ასევე, მუსიკალური მიძღვნის დიდი ნაწილი და ფუგის ხელოვნება. === პოლიფონია === ბახის მუსიკის კიდევ ერთი მახასიათებელია კონტრაპუნქტის გამოყენება ჰომოფონიის ნაცვლად. მისი კანონები და განსაკუთრებით, ფუგები ყველაზე თვალსაჩინო მაგალითს წარმოადგენს ამ სტილისა, რომელიც ბახს არ გამოუგონია, მაგრამ მის განვითარებაში განუზომელი წვლილი შეიტანა. ფუგა იმდენადვე სახასიათოა ბახის სტილისთვის, როგორც, მაგალითად, სონატა კლასიკური პერიოდისთვის. ბახის არა მხოლოდ მკაცრად კონტრაპუნქტული მუსიკა, არამედ მთლიანი შემოქმედების დიდი ნაწილი ხასიათდება სხვადასხვა მელოდიური ხაზით თითოეულ ხმაში, სადაც აკორდები, რომლებიც ამ ხმებში მჟღერი ნოტებისგან იქმნება, ოთხხმიანი ჰარმონიის წესებს ემორჩილება. იოჰან ნიკოლაუს ფორკელი, ბახის პირველი ბიოგრაფი მისი მუსიკის ამ გამორჩეული თვისების შესახებ წერს: მუსიკა რომ მხოლოდ მელოდიური ხაზის გამოთქმა, ნოტების უბრალო მიმდევრობა იყოს, სამართლიანი იქნებოდა მისი დადანაშაულება სიღარიბეში. ბანის დამატება ჰარმონიულ საძირკველზე ათავსებს და ნათელს ხდის მას, თუმცა ეს უფრო განსაზღვრავს მას, ვიდრე ამდიდრებს. მელოდიას ასეთი თანხლებით - მიუხედავად იმისა, რომ ყველა ნოტი, შესაძლოა, ბანის არ იყოს, ან შემკულს მარტივი ორნამენტებით ზემო ნაწილებში, ან მარტივი აკორდული თანხლებით, ეწოდებოდა „ჰომოფონია“. მაგრამ სრულიად განსხვებული რამაა, როცა ორი მელოდია ისეა ერთმანეთში ჩაქსოვილი, რომ ერთმანეთს ესაუბრებიან თანასწორი პიროვნებების მსგავსად. პირველ შემთხვევაში აკომპანიმენტი დაქვემდებარებულია და მხარს უჭერს ძირითად პარტიას, მეორე შემთხვევაში კი მათ შორის ურთიერთობა სხვაგვარია. მათი ურთიერთობიდან ახალი მელოდიური კომბინაციები და მუსიკალური გამოხატვი ახალი ფორმები წარმოიშობა. თუ მათ, იგივე თავისუფალი და დამოუკიდებელი მანერით სხვა პარტიებიც შეუერთდება, შესაბამისად გაფართოვდება მუსიკის სამეტყველო ენაც, ხოლო ფორმის და რიტმის სხვადასხვაობის შემოტანასთან ერთად, პრაქტიკულად, ამოუწურავი გახდება. ამდენად, ჰარმონია ხდება არა მელოდიის უბრალო თანმხლები, არამედ მუსიკალური დიალოგის სიმდიდრის და გამომსახველობის გაზრდის მძლავრი ინსტრუმენტი. ამ მიზნის მისაღწევად უბრალო აკომპანიმენტი არ კმარა. ნამდვილი ჰარმონია მხოლოდ რამდენიმე მელოდიის ურთიერთობით მიიღწევა. დაახლოებით 1720 წლიდან გარდაცვალებამდე 1750 წელს, ბახის ჰარმონია ამ დამოუკიდებელი მელოდიების ურთიერთობისგან შედგება და იმდენად სრულყოფილია, რომ თთოეული პარტია ნამდვილ მელოდიად გვეჩვენება. აქ ბახი მსოფლიოს ყველა კომპოზიტორს აღემატება. პირადად მე, ჩემთვის ნაცნობ მუსიკაში მისი ტოლი არავინ მინახავს. მის ოთხხმიან ნაწარმოებებშიც კი, არცთუ იშვიათად, შეგვიძლია მოვაშოროთ ზედა და ქვედა ნაწილები და დარჩენილი ნაწილებიც მელოდიური და სასიამოვნო იქნება. === სტრუქტურა, ტექსტები === ნაწარმოებების სტრუქტურას ბახი, თანამედროვეებთან შედარებით, ბევრად მეტ ყურადღებას აქცევდა. ეს ჩანს მცირედი შესწორებებიდან, რომელსაც სხვისი ნაწარმოებების დამუშავებისას აკეთებდა (მაგალითად, მარკოზის პასიონის უადრესი ვერსია, სადაც სცენებს შორის გადასვლები გააუმჯობესა), და მისივე ისეთი ნაწარმოებების არქიტექტურიდან, როგორიცაა მაგნიფიკატი ბახისთვის მნიშვნელოვანი იყო თავისი ვოკალური ნაწარმოებების ტექსტურ მხარე (ლიბრეტოები). კანტატების და დიდი ზომის ვოკალური ნამუშევრების შექმნისას სხვადასხვა ავტორებთან თანამშრომლობდა, თუმცა, საბოლოოდ, ტექსტს თავად ასწორებდა და მუსიკის სტრუქტურას უსადაგებდა ხოლმე. ცნობილია მისი თანამშრომლობა პიკანდერთან მათეს პასიონზე და ტექსტის ძიების პროცესი რამდენიმე წლით ადრე, იოანეს პასიონზე'' მუშაობისას. == ნაწარმოებები == thumb|upright=1.35|ბახის ხელნაწერი რეჩიტატივი ქრისტეს სიკვდილის ამსახველი სახარების ტექსტით, მათეს პასიონი thumb|upright=1.35|საშობაო ორატორია, ლიბრეტოს ბეჭდური გამოცემა thumb|upright=1.35|კარგად ტემპერირებული კლავირი, წიგნი 1 – thumb|upright=1.35|გოლდბერგის ვარიაციების ყდა. thumb|upright=1.35|ანა მაგდალენა ბახის კუთვნილი ჩელოს სიუიტების კრებულის ყდა 1950 წელს ვოლფგანგ შმაიდერმა გამოსცა ბახის კომპოზიციების თემატური კატალოგი, სახელწოდებით . იგი, მეტწილად, ეყრდნობოდა 1850-1900 წლებში გამოცემულ კრებულს . კატალოგის პირველი გამოცემა შეიცავდა 1,080 შემორჩენილ კომპოზიციას, რომელიც დადასტურებულად ბახს ეკუთვნის. BWV 1081–1126 კატალოგს XX საუკუნის მეორე ნახევარში დაემატა, ხოლო BWV 1127 და ზემოთ — კიდევ უფრო გვიან. === პასიონები და ორატორიები === წითელი პარასკევის ღვთისმსახურებისთვის ბახი წერდა პასიონებს. აგრეთვე, ქმნიდა ორატორიებს, როგორიცაა საშობაო ორატორია, რომელიც ექვსი კანტატისგან შედგება და შობის ლიტურგიკული ციკლის დროს გამოიყენება. შედარებით მოკლეა აღდგომის ორატორია და ამაღლების ორატორია. ორმაგი გუნდით და ორკესტრით, მათეს პასიონი ბახის ერთ-ერთი ყველაზე მასშტაბური ნაწარმოებია. იოანეს პასიონი კი პირველი პასიონი იყო, რომელიც მან ლაიფციგში, თომასკანტორის პოზიციაზე მუშაობისას დაწერა. === კანტატები === ნეკროლოგის მიხედვით, ბახის მიზანი იყო საეკლესიო კანტატების ხუთწლიანი ციკლის შექმნა. გარდა ამისა, წერდა კანტატებს ქორწილებისთვის, დაკრძალვებისთის და ა.შ. ბახის ციფრულ ვებგვერდზე მოცემულია სია, რომელიც 50 საერო კანტატას მოიცავს, რომელთანაც დაახლოებით ნახევარი მთლიანად ან მეტწილად არის შემონახული. ==== საეკლესიო კანტატები ==== ბახის კანტატები ფორმითა და ინსტრუმენტული შემადგენლობით ძლიერ განსხვავდება ერთმანეთისგან. არსებობს კანტატები სოლო მომღერლებისთვის, გუნდისთვის, მცირე ინსტრუმენტული ჯგუფებისთვის და დიდი ორკესტრებისთვის. ბევრი მათგანი იწყება დიდი გუნდური შესავლით, რომელსაც მოჰყვება ერთი ან რამდენიმე რეჩიტატივი და არია, ან დუეტი სოლისტებისთვსის, რასაც ასრულებს გუნდი. დასკვნითი ქორალის მელოდია, როგორც წესი, დასაწყისშივეა მოცემული, როგორც cantus firmus. ბახის უადრესი კანტატები მისი არნშტატში და მიულჰაუზენში ცხოვრების პერიოდით თარიღდება. დღეისათვის ცნობილი ყველაზე ძველი კანტატა არის Christ lag in Todes Banden (BWV 4), რომელიც 1707 წლის აღდგომისთვის დაიწერა და საგუნდო კანტატას წარმოადგენს. Gottes Zeit ist die allerbeste Zeit (BWV 106), რომელიც ასევე ცნობილია, როგორც , წარმოადგენს დაკრძალვის ცერემონიისთვის დაწერილ კანტატას მიულჰაუზენის პერიოდიდან. შედარებით გვიანდელი, ვაიმარის პერიოდიდან შემორჩენილია 20-მდე კანტატა, მაგალითად, Ich hatte viel Bekümmernis (BWV 21). 1723 წლის მაისიდან მოყოლებული, ლაიფციგში თომასკანტორის პოზიციაზე დანიშვნის შემდეგ, ბახი ყოველკვირეულად ასრულებდა კანტატას, რომელიც ღვთისმსახურებაზე წაკითხული სახარების შინაარსს ესადაგებოდა. და Wachet auf, ruft uns die Stimme (BWV 140). ლაიფციგის ციკლებიდან მხოლოდ პირველი სამია შემორჩენილი მეტ-ნაკლები მთლიანობით. საკუთარის გარდა, ბახი აგრეთვე ასრულებდა ტელემანის და თავისი შორეული ნათესავის, იოჰან ლუდვიგ ბახის კანტატებს. ან სხვა საჯარო თუ კერძო ღონისძიებებისთვის (ნადირობის კანტატა). ასეთი კანტატების ტექსტი დიალექტური (გლეხური კანტატა) ან იტალიური იყო (Amore traditore). საერო კანტატების დიდი ნაწილი დაიკარგა, თუმცა მათი ტექსტი და შექმნის ვითარება ცნობილია, მაგალითად, პიკანდერის მიერ მოგვიანებით გამოქვეყნებული ლიბრეტოებიდან (BWV 11-12). ზოგიერთის სიუჟეტი მითოლოგიური ხასიათისა იყო (Der Streit zwischen Phoebus und Pan), სხვები კი თითქმის მინიატურულ buffo ოპერას წარმოადგენდა (ყავის კანტატა). === A cappella === ბახის a cappella მუსიკა მოიცავს მოტეტებს და ასობით ქორალის ჰარმონიზაციას. მოტეტები (BWV 225–231) წარმოადგენს საეკლესიო თემატიკის საგუნდო ნაწარმოებებს გუნდის და continuo ინსტრუმენტებისთვის. რამდენიმე მათგანი დაკრძალვის ცერემონიებისთვისა იყო დაწერილი. შემდეგი ექვსი მოტეტი დადასტურებულად ბახის მიერაა დაწერილი: Singet dem Herrn ein neues Lied (BWV 225), Der Geist hilft unser Schwachheit auf (BWV 226), Jesu, meine Freude (BWV 227), Fürchte dich nicht (BWV 228), Komm, Jesu, komm (BWV 229) და Lobet den Herrn, alle Heiden (BWV 230). Sei Lob und Preis mit Ehren (BWV 231) არის ერთ-ერთი ნაწილი მოტეტისა Jauchzet dem Herrn, alle Welt (BWV Anh. 160), რომლის დანარჩენი ნაწილები, შესაძლოა, ტელემანის მუსიკაზე იყოს დაფუძნებული. === საეკლესიო მუსიკა ლათინურ ენაზე === ბახის საეკლესიო შემოქმედება ლათინურ ენაზე მოიცავს ისეთ ნაწარმოებებს, როგორიცაა მაგნიფიკატი, ოთხი კირიე–გლორია მესა და მესა სი-მინორი. მაგნიფიკატი მი-მააჟორი (BWV 243a), ნაწარმოების პირველი ვერსია, 1723 წლით თარიღდება, თუმცა გაცილებით უფრო ცნობილია მაგნიფიკატი რე-მაჟორი (BWV 243, 1733 წლის ვერსია). 1733 წელს ბახმა დრეზდენის კარისთვის დაწერა კირიე–გლორია მესა, რომელიც სიცოცხლის ბოლო წლებში (1748–1749) გააფართოვა და აქცია სრულმასშტაბიან მესად სი-მინორში. ნაწარმოები ბახის სიცოცხლეში მთლიანად არასდროს შესრულებულა. === მუსიკა კლავიშიანი ინსტრუმენტებისთვის === ბახი ქმნიდა მუსიკას ორღანის და იმ დროს გავრცელებული სხვა კლავიშიანი ინსტრუმენტებისთვის, მეტწილად, კლავესინის, ასევე, კლავიკორდის და ლუტ-კლავესინისთვის (რომელიც მისი საყვარელი ინსტრუმენტი იყო). ==== ნაწარმოებები ორღანისთვის ==== ბახი თავისი ცხოვრების განმავლობაში მეტწილად, ორღანისტად და საორღანო კომპოზიტორად იყო ცნობილი. ამ ინსტრუმენტისთვის წერდა მუსიკას როგორც ტრადიციულ გერმანულ თავისუფალ ჟანრებში, როგორიცაა პრელუდიები, ფანტაზიები და ტოკატები, ასევე უფრო მკაცრ ფორმებშიც, როგორიცაა ქორალური პრელუდიები და ფუგები. კანონური ვარიაციები ''Vom Himmel hoch da komm' ich her და შუბლერის ქორალები მის მიერ გამოცემული ბოლო საორღანო ნაწარმოებებია. ==== ნაწარმოებები კლავესინის და კლავიკორდისთვის ==== ბახს ბევრი ნაწარმოები აქვს დაწერილი კლავესინისთვის, რომელთა ნაწილიც შესაძლოა კლავიკორდზეც შესრულდეს. მოზრდილი ნამუშევრები განსაზღვრულია კლავესინზე ორი მანუალით, რაც მათი შესრულებისას ერთმანუალიან კლავიშიან ინსტრუმენტებზე (მაგ. ფორტეპიანო), სირთულეებს იწვევს, რომელიც ხელების გადაჯვარედინებასთანაა დაკავშირებული. ბევრი საკლავირო ნამუშევარი ანთოლოგიას წარმოადგენს, რომელიც მოიცავს მთელ რიგ თეორეტიკულ სისტემებს და ენციკლოპედიურ ყაიდაზეა აწყობილი. * 'კარგად ტემპერირებული კლავირი, წიგნები 1 და 2 (BWV 846–893). თითოეული წიგნი შედგება 24 პრელუდიისა და ფუგისგან ყოველი მაჟორული და მინორული ტონალობისთვის, რომლებიც ქრომატიულადაა დალაგებული დო-მაჟორიდან სი-მინორამდე. „კარგად ტემპერირებული“ სათაურში ეხება მუსიკალური წყობის ტემპერირებულ (თანაბარ) სისტემას, რადგან ბახის დრომდე წყობის ბევრი სისტემა არ იძლეოდა ყველა არსებული ტონალობის გამოყენების საშუალებას ინსტრუმენტზე. * ინვენციები (BWV 772–801)' ეს მოკლე, ორ ან სამხმიანი პოლიფონიური ნაწარმოებები კარგად ტემპერირებული კლავირის მსგავსად, ქრომატიული თანმიმდევრობითაა დალაგებული, თუმცა მათში რამდენიმე იშვიათად გამოყენებული ტონალობა გამოტოვებულია. ისინი კომპოზიტორის მიერ სასწავლო მიზნებისთვის იყო განსაზღვრული. * საცეკვაო სიუიტების სამი კოლექცია: ინგლისური სიუიტები (BWV 806–811), ფრანგული სიუიტები (BWV 812–817) და საკლავირო პარტიტები (, BWV 825–830) თითოეული კოლექცია შეიცავს ექვს სიუიტას, რომელიც შემდეგ სტანდარტულ მოდელზეა აწყობილი: (–––(ეს ნაწილი ზოგჯერ გამოტოვებულია)–). ინგლისური სიუიტებიც ამ მოდელს მიჰყვება, იმ განსხვავებით, რომ ალემანდის წინ მცირე პრელუდიას და სარაბანდას და ჟიგას შორის დამატებით ნაწილს შეიცავს. ფრანგულ სიუიტებში პრელუდია გამოტოვებულია, თუმცა სარაბანდას და ჟიგას შორის მათში რამდენიმე ნაწილია მოცემული. პარტიტებში ეს სტანდარტული მოდელი კიდევ უფრო გაფართოებულია დახვეწილი შესავალი მონაკვეთებით და ძირითად ელემენტებს შორის ჩართული სხვადასხვა ნაწილებით. * 'გოლდბერგის ვარიაციები (BWV 988)' ამ კრებულს რთული და უჩვეულო სტრუქტურა აქვს. ვარიაციები აგებულია არიის ბანის ხაზზე და არა მის მელოდიაზე, ხოლო მუსიკალური კანონები მასში ჩართულია დიდი გეგმის მიხედვით: 30 ვარიაციიდან ცხრა კანონია (ყოველი მესამე). ვარიაციები დალაგებულია კანონების ტონალობების მიხედვით — უნისონიდან ნონამდე. პირველი ცხრა წყვილებადაა (უნისონი და ოქტავა, სეკუნდა და სეპტიმა, ტერცია და სექსტა, კვარტა და კვინტა). მეცხრე კანონი, კომპოზიციური განსხვავებების გამო, ცლკე დგას. ბოლო ვარიაცია არის არა მოსალოდნელი კანონი დეციმაზე, არამედ quodlibet. * სხვადასხვა საკლავირო კომპოზიცია, როგორიცაა ფრანგული უვერტიურა (BWV 831) და იტალიური კონცერტი (BWV 971) (გამოიცა ერთად, როგორც ), აგრეთვე, ქრომატიული ფანტაზია და ფუგა (BWV 903). ბახის ნაკლებად ცნობილი საკლავირო ნამუშევრებიდან აღსანიშნავია შვიდი ტოკატა (BWV 910–916), ოთხი დუეტი (BWV 802–805), სონატები (BWV 963–967), ექვსი მცირე პრელუდია (BWV 933–938) და (BWV 989). === საორკესტრო და კამერული მუსიკა === ბახი წერდა სოლო ინსტრუმენტების, დუეტების და პატარა ანსამბლებისთვის. მისი ბევრი სოლო ნაწარმოები, როგორიცაა სონატები და პარტიტები ვიოლინოსთვის (BWV 1001–1006) და ექვსი სიუიტა ჩელოსთვის (BWV 1007–1012), ფართოდ მოიაზრება მისი შემოქმედების უმთავრეს ნიმუშებს შორის. წერდა სონატებს სოლო ინსტრუმენტებისთვის, მაგალითად, ვიოლა და გამბასთვის კლავესინის ან continuo თანხლებით, ასევე, ტრიო სონატებს (ორი ინსტრუმენტი continuo თანხლებით). მუსიკალური მიძღვნა და ფუგის ხელოვნება არის გვიანი პერიოდის კონტრაპუნქტული ნამუშევრები, რომლებიც ინსტრუმენტული შემადგენლობის შესახებ მითითებას არ შეიცავს. ==== სავიოლინო კონცერტები ==== კონცერტის ფორმაში დაწერილი ნაწარმოებებიდან ჩვენამდე მოაღწია ორმა სავიოლინო კონცერტმა (ლა-მინორი (BWV 1041) და მი-მაჟორი (BWV 1042), აგრეთვე, კონცერტმა ორი ვიოლინოსთვის (BWV 1043), რომელსაც ხშირად ბახის „ორმაგ“ კონცერტსაც უწოდებენ. ==== ბრანდენბურგის კონცერტები ==== ბახის ყველაზე ცნობილ საორკესტრო ნამუშევრებს ბრანდენბურგის კონცერტები წარმოადგენს. მათი დასახელება უკავშირდება კომპოზიტორის მცდელობას, სამსახური მიეღო ბრანდენბურგ-შვედტის მარკგრაფ კრისტიან ლუდვიგისგან 1721 წელს, რისთვისაც წარადგინა აღნიშნული ნაწარმოებები. მცდელობა წარუმატებელი აღმოჩნდა. მათგან აღდგენილ იქნა არაერთი კონცერტი ვიოლინოს, ჰობოის და ფლეიტისათვის. გარდა კონცერტებისა, ბახს დაწერილი აქვს ოთხი საორკესტრო სიუიტა, რომლებიც სტილიზებული ცეკვების ნაკრებს წარმოადგენს ფრანგულ უვერტიურასთან ერთად. === ასლები, არანჟირებები და გაურკვეველი წარმომავლობის ნაწარმოებები === ახალგაზრდობაში ბახი აკეთებდა სხვა კომპოზიტორთა ნაწარმოებების ასლებს მათგან სწავლის მიზნით. მოგვიანებით, კოპირების და არანჟირების მიზანი მათი შესასრულებლად მომზადება ან მოსწავლეებისთვის სასწავლო მასალად გამოყენება გახდა. აკეთებდა იტალიელი ოსტატების: ვივალდის (BWV 1065), პერგოლეზის, (BWV 1083) და პალესტრინას (Missa Sine nomine); ფრანგი კუპერენის (BWV Anh. 183) და სხვადასხვა გერმანელი კომპოზიტორის, მათ შორის, ტელემანის, ჰენდელის და საკუთარი ოჯახის წევრების მუსიკის, ასევე, თავისივე ნაწარმოებების კოპირებას და არანჟირებას. თავის მხრივ, ხშირია ბახის მუსიკის არანჟირება სხვათა მიერ. ზოგიერთი ასეთი არანჟირება, მაგალითად, გვიანი XIX საუკუნის არია G-სიმზე, ხელს უწყობდა მისი მუსიკის პოპულარიზაციას. ზოგჯერ, უცნობია, ვინ ვის კოპირებას ახდენდა. მაგალითად, მესას ორმაგი გუნდისთვის ფორკელი ბახის კომპოზიციებს შორის მოიხსენიებს. ნაწარმოები XIX საუკუნის დასაწყისში გამოიცა და შესრულდა. მიუხედავად იმისა, რომ შემორჩენილია ბახის ხელნაწერი პარტიტურის ნაწილი, მისი წარმომავლობა კვლავ სადავოა. 1950 წელს, ბახის ნამუშევრების კატალოგის შექმნისას ასეთი ნაწარმოებები მთავარი კატალოგის ნაცვლად მის დანართში შეიტანეს (, შემოკლებით Anh). მაგალითად, ზემოთაღნიშნული მესა კატალოგში გვხვდება, როგორც BWV Anh. 167. თუმცა, ნაწარმოებების ავტორობის საკითხი ამით არ გადაწყვეტილა. მაგალითად, Schlage doch, gewünschte Stunde (BWV 53) მოგვიანებით მელქიორ ჰოფმანს მიაკუთვნეს. არსებობს კიდევ არაერთი ნაწარმოები, რომელთა წარმომავლობაზეც საყოველთაოდ მიღებული ვერსია არ არსებობს, თუმცა ბახის მიერ მათი ავტორობა ეჭვის ქვეშ დგას. ერთ-ერთი ასეთია მისი ყველაზე ცნობილი საორღანო ნაწარმოები ტოკატა და ფუგა რე-მინორი (BWV 565). == რეაქცია == thumb|upright=1.1|ბახის ნეკროლოგის პირველი გვერდი. ავტორები: კარლ ფილიპ ემანუელ ბახი და იოჰან ფილიპ აგრიკოლა. გამოქვეყნდა მიცლერის Musikalische Bibliothek-ში, ტომი IV, ნაწილი 1 (1754). მიუხედავად მასში არსებული შეცდომებისა, ეს დაახლოებით 20 გვერდიანი დოკუმენტი წარმოადგენს XIX საუკუნემდე გამოცემულ „ყველაზე მდიდარ და სანდო“ წყაროს ბახის შესახებ. thumb|upright=1.1|სურათი ბახის მემორიალისა, რომელიც ფელიქს მენდელსონმა დაადგმევინა ლაიფციგში, 1843 წელს thumb|upright=1.1|1908 წელს აღმართული ბახის ქანდაკება ლაიფციგში, წმ. თომას ეკლესიის წინ thumb|upright=1.1|ეკლესია არნშტადტში, რომელშიც ბახი 1703-1717 წლებში ორღანისტად მუშაობდა. 1935 წელს მას Bachkirche (ბახის ეკლესია) ეწოდა thumb|upright=1.1|1950 წლის 28 ივლისი, ბახის მოსახსენიებელი ღვითისმსახურება ლაიფციგის წმ. თომას ეკლესიაში, კომპოზიტორის გარდაცვალების 200 წლისთავთან დაკავშირებით thumb|upright=1.1|ბოზეჰაუსი ლაიფციგში, სადაც 1985 წლიდან ბახის არქივია განთავსებული thumb|upright=1.1|მარკ რუტე, ჰოლანდიის პრემიერ-მინისტრი, სხვა მსმენელებთან ერთად ელოდება ბახის მათეს პასიონის დაწყებას. 2011 წელი thumb|upright=1.1|ბახის საფლავი და საკურთხეველი წმ. თომას ეკლესიაში, ლაიფციგი XVIII საუკუნეში ბახის მუსიკას მხოლოდ ვიწრო წრეებში აფასებდნენ. XIX საუკუნე მისი პირველი ბიოგრაფიის გამოცემით დაიწყო და მისი ნამუშევრების გამოქვეყნებით დასრულდა Bach Gesellschaft-ის მიერ. მისი ხელახალი აღმოჩენა (Bach Revival) ფელიქს მენდელსონის მიერ 1829 წელს მათეს პასიონის შესრულებით დაიწყო. ამ მოვლენიდან მალევე ჩამოყალიბდა ბახის, როგორც ყველა დროის ერთ-ერთი უდიდესი კომპოზიტორის რეპუტაცია, რომელსაც იგი დღემდე ინარჩუნებს. XIX საუკუნის მეორე ნახევარში ბახის ახალი, ვრცელი ბიოგრაფიაც გამოქვეყნდა. XX საუკუნეში ბახის მუსიკა მასიურად სრულდებოდა და იწერებოდა, ხოლო Neue Bachgesellschaft და სხვები მასზე კვლევებს აქვეყნებდნენ. XX საუკუნის მეორე ნახევარში მისი მუსიკის პოპულარობას დიდად შეუწყო ხელი თანამედროვე ადაპტაციებმა. საუკუნის დასასრულისთვის სულ უფრო მეტმა კლასიკურმა მუსიკოსმა თქვა უარი რომანტიკულ ერაში ჩამოყალიბებულ საშემსრულებლო სტილზე და დაიწყო ბახის დაკვრა ბაროკოს ერის ავთენტურ ინსტრუმენტებზე, განხორციელდა ამ პერიოდში გავრცელებული საშემსრულებლო ტექნიკის და ტემპების შესწავლა, ხოლო ინსტრუმენტული ანსამბლების და გუნდების ზომა შემცირდა იმ ზომამდე, რასაც ბახი გამოიყენებდა. BACH მოტივი (სი-ლა-დო-სი, ბახის სახელის მუსიკალური კრიპტოგრამა), რომელსაც კომპოზიტორიც იყენებდა, გამოყენებულ იქნა ათობით კომპოზიციაში, რომელიც მას მიეძღვნა XIX-დან XXI საუკუნემდე. XXI საუკუნეში კომპოზიტორის ჩვენამდე მოღწეული ნამუშევრების სრული კატალოგი ონლაინ რეჟიმში გახდა ხელმისაწვდომი. === XVIII საუკუნე === სიცოცხლეში ბახს ტელემანის, გრაუნის და ჰენდელის თანასწორი რეპუტაცია ჰქონდა. მას წილად ხვდა აღიარება, რაც ავგუსტუს III-ს მიერ კარის კომპოზიტორად დანიშვნაში და ფრიდრიხ დიდის და ჰერმან კარლ ფონ კაიზერლინგის მიერ დაფასებაში გამოიხატა. ასეთ დაფასებასთან წინააღმდეგობაში მოდიოდა ის დამცირება, რისი ატანაც დამქირავებლების მხრიდან თავისივე მშობლიურ ქალაქში, ლაიფციგში უხდებოდა. მოწინააღმდეგეები მას იმდროინდელ პრესაშიც არ აკლდა, მაგალითად, იოჰან ადოლფ შიდე, რომლის აზრითაც, მას ნაკლებად რთული მუსიკა უნდა ეწერა. თუმცა ჰყავდა მომხრეებიც, მაგალითად, იოჰან მატესონი და ლორენც კრისტოფ მიცლერი. გარდაცვალების შემდეგ პირველ ხანებში ბახის რეპუტაცია, როგორც კომპოზიტორისა, დაეცა. მისი მუსიკა, ახალ, გალანტურ სტილთან მიმართებაში ძველმოდურად მიაჩნდათ. ის უფრო მეტად ახსოვდათ როგორც ვირტუოზი ორღანისტი და პედაგოგი. მის სიცოცხლეში გამოცემული ნაწარმოებების უმეტესობა სწორედ ორღანის ან კლავესინისთვის იყო. ამდენად, მისი, როგორც კომპოზიტორის რეპუტაცია ძირითადად, საკლავირო მუსიკით შემოიფარგლებოდა და ეს უკანასკნელიც, მეტწილად, მხოლოდ საგანმანათლებლო ღირსებებით ფასდებოდა. ბახის ოჯახის წევრები, რომელთაც მისი ხელნაწერების დიდი ნაწილი მემკვიდრეობით ერგოთ, მათი შენახვით თანაბრად არ იყვნენ დაინტერესებულნი, რამაც მნიშვნელოვანი დანაკარგები გამოიწვია. ასაკით მეორე ვაჟი, კარლ ფილიპ ემანუელ ბახი მამის მემკვიდრეობის შენარჩუნებაზე ყველაზე აქტიურად ზრუნავდა: იყო მისი ნეკროლოგის თანაავტორი, მონაწილეობდა ოთხხმიანი ქორალების გამოცემაში, დადგა რამდენიმე სასცენო ნაწარმოები და ბახის გამოუქვეყნებელი ნაწარმოებების დიდი ნაწილი სწორედ მისი ხელითაა შემონახული. ვილჰელმ ფრიდემანი, უფროსი ვაჟი, ბახის ზოგიერთ კანტატას ჰალეში ასრულებდა ხოლმე, თუმცა, სამსახურის დაკარგვის შემდეგ მის მფლობელობაში არსებული მოზრდილი კოლექციის ნაწილი გაყიდა. ბახის შემოქმედების გავრცელებაში წვლილი შეიტანეს მისმა სტუდენტებმა, მათ შორის იყო კომპოზიტორის სიძე იოჰან კრისტოფ ალტნიკოლი, იოჰან ფრიდრიხ აგრიკოლა, იოჰან კირნბერგერი და იოჰან ლუდვიგ კრებსი. აღსანიშნავია, რომ ყველა ადრეული თაყვანისმცემელი მუსიკოსი არ ყოფილა. მაგალითად, დანიელ იციგი, ფრიდრიხ დიდის კარზე მაღალი თანამდებობის ოფიციალური პირი, ბახს აღმერთებდა. მისი უფროსი შვილები მუსიკას კირნბერგერთან სწავლობდნენ, ხოლო მათი და, სარა, ვილჰელმ ფრიდემან ბახთან, რომელიც 1774-1784 წლებში ბერლინში იმყოფებოდა. სარა იციგ ლევი ბახის ნამუშევრების თავგამოდებული კოლექციონერი და კ. ფ. ე. ბახის მფარველი იყო. გაჩნდა ბახის მოყვარულთა ახალი თაობა. ისინი იკვლევდნენ და იწერდნენ მის მუსიკას, მათ შორის, ისეთი დიდი მასშტაბის ნაწარმოებებს, როგორიცა მესა სი-მინორი და მათ კერძო გარემოში ასრულებდნენ. ერთ-ერთი ასეთი იყო გოტფრიდ ფონ სვიტენი, მაღალი რანგის ავსტრიელი ოფიციალური პირი, რომელმაც უმნიშვნელოვანესი როლი შეასრულა ვენის კლასიკური სკოლის წარმომადგენლებისთვის ბახის მუსიკის გადაცემასა და გაცნობაში. ჰაიდნი ფლობდა კარგად ტემპერირებული კლავირის და სი-მინორული მესის ხელნაწერს და ბახის ძლიერ გავლენას განიცდიდა. მოცარტი ფლობდა ბახის ერთ-ერთი მოტეტის ასლს, გაკეთებული აქვს მისი არაერთი ნაწარმოების ტრანსკრიპცია და წერდა კონტრაპუნქტულ მუსიკას მისი გავლენით. 11 წლის ასაკში ბეთჰოვენი კარგად ტემპერირებულ კლავირს მთლიანად უკრავდა და მოგვიანებით, ბახს ჰარმონიის მამამთავარს უწოდებდა ხოლმე (. === XIX საუკუნე === 1802 წელს, იოჰან ნიკოლაუს ფორკელმა გამოაქვეყნა Ueber Johann Sebastian Bachs Leben, Kunst und Kunstwerke, კომპოზიტორის პირველი ბიოგრაფია, რომელმაც ხელი შეუწყო მისი ცნობადობის გაზრდას ფართო საზოგადოებაში. 1805 წელს, აბრაჰამ მენდელსონმა, რომელიც იციგის ერთ-ერთი ქალიშვილის მეუღლე იყო, შეიძინა და ბერლინის სიმღერის აკადემიას გადასცა ბახის ნაწარმოებების მოზრდილი კოლექცია, რომელი კ. ფ. ე. ბახისგან იყო შემონახული. ჰოფმაისტერმა საკლავირო მუსიკის, კარგად ტემპერირებული კლავირი კი ერთდროულად დაბეჭდეს ზომროკმამა (გერმანიაში), ნეგელიმ (შვეიცარიაში) და ჰოფმაისტერმა (გერმანიასა და ავსტრიაში) 1801 წელს. გამოიცა ვოკალური მუსიკაც: მოტეტები 1802 და 1803 წლებში, რასაც მოჰყვა მაგნიფიკატის მი-მაჟორული ვერსია, კირიე-გლორია მესა ლა-მაჟორში (BWV 234) და კანტატა Ein feste Burg ist unser Gott (BWV 80). 1818 წელს ჰანს გეორგ ნეგელიმ მესას სი-მინორში ყველა დროის უდიდესი ნაწარმოები უწოდა. ფელიქს მენდელსონმა მნიშვნელოვანი წვლილი შეიტანა ბახის მიმართ ინტერესის განახლებაში, როცა 1829 წელს მათეს პასიონი შეასრულა, რითაც ე.წ. ბახის გაცოცხლება (Bach Revival) დაიწყო. 1833 წელს შედგა იოანეს პასიონის პრემიერა, რასაც 1844 წელს სი-მინორული მესის პრემიერა მოჰყვა. გარდა ამ და სხვა საჯარო პერფორმანსების და ბეჭდურ მედიაში სულ უფრ მეტი რაოდენობის ინფორმაციის გამოქვეყნებისა, 1830-იან და 40-იან წლებში მოხდა ბახის ვოკალური ნაწარმოებების გამოცემაც, მათ შორის იყო ექვსი კანტატა, იოანეს პასიონი და სი-მინორული მესა. 1833 წელს პირველად გამოქვეყნდა მრავალი საორღანო ნაწარმოები. 1835 წელს, კარგად ტემპერირებული კლავირის გავლენით თავისი 24 პრელუდიის და ფუგის (Op. 28) წერა დაიწყო ფრედერიკ შოპენმა, ხოლო 1845 წელს რობერტ შუმანმა გამოსცა Sechs Fugen über den Namen B-A-C-H (ექვსი ფუგა სახელზე B-A-C-H). მოხდა ბახის მუსიკის ტრანსკრიპცია და არანჟირება იმდროინდელ გემოვნებასა და საშემსრულებლო პრაქტიკაზე მორგების მიზნით კარლ ფრიდრიხ ცელტერის, რობერტ ფრანცისა და ფერენც ლისტის მიერ. პირველი, დო-მაჟორული პრელუდია კარგად ტემპერირებული კლავირიდან (BWV 846) შარლ გუნომ თავის Ave Maria-ში გამოიყენა. იოჰანეს ბრამსი, ანტონ ბრუკნერი და რიხარდ ვაგნერი ხელს უწყობდნენ ბახის მუსიკის პოპულარიზაციას და აღფრთოვანებით წერდნენ მასზე. 1850 წელს დაარსდა ბახის საზოგადოება (). საუკუნის ბოლომდე მან კომპოზიტორის შემოქმედების სრული გამოცემა გამოაქვეყნა. ამ პერიოდშივე, ფილიპ შპიტამ გამოსცა Johann Sebastian Bach, სტანდარტული წიგნი ბახის ცხოვრებასა და მუსიკაზე. ამ დროისთვის ბახი უკვე მოიხსენიებოდა როგორც პირველი მუსიკის სამ B-ს შორის (ბეთჰოვენთან და ბრამსთან ერთად). მთლიანობაში, XIX საუკუნეში ბახის შესახებ 200-მდე წიგნი გამოიცა. საუკუნის ბოლოსთვის ბახის საზოგადოებები რამდენიმე ქალაქში არსებობდა, ხოლო მისი მუსიკა ყველა მნიშვნელოვან მუსიკალურ ცენტრში იყო შესრულებული. ბახის მუსიკა შეასრულეს და ჩაწერეს კლასიკური მუსიკის ისეთმა შემსრულებლებმა, როგორიცაა, ჰერბერტ ფონ კარაიანი, არტურ გრუმიო, ჰელმუტ ვალხა, ვანდა ლანდოვსკა, კარლ რიხტერი, I Musici, დიტრიხ ფიშერ-დისკაუ, გლენ გულდი და ა.შ. საუკუნის მეორე ნახევარში მომხდარი მნიშვნელოვანი მოვლენა იყო ისტორიულად ავთენტური საშემსრულებლო პრაქტიკის დამკვიდრება და გაძლიერება, რისი წამომწყებიც დირიჟორი ნიკოლაუს ჰარნონკურტი იყო. ბახის საკლავირო მუსიკა კვლავ იმ ინსტრუმენტებზე სრულდებოდა, რომელიც კომპოზიტორისთვის იყო ცნობილი და არა თანამედროვე ფორტეპიანოებზე და XIX საუკუნის რომანტიკულ ორღანებზე. ანსამბლები, რომლებიც ბახის მუსიკას უკრავდნენ ან მღეროდნენ, არა მხოლოდ იყენებდნენ ბაროკოს პერიოდის ინსტრუმენტულ შემადგენლობას და სტილს, არამედ შემცირდნენ იმ ზომამდე, რასაც ბახი გამოიყენებდა თავისი მუსიკის შესრულებისთვის. თუმცა, ისტორიულად აკურატული სტილი ბახის მუსიკის შესრულების ერთადერთი მიმართულება არ ყოფილა. შეიქმნა ფერუჩიო ბუზონის გვიანრომანტიკული სტილის ტრანსკრიპციები, The Swingle Singers-ის ჯაზური ინტერპრეტაციები და სხვადასხვა გაორკესტრებები, მაგალითად, ლეოპოლ სტოკოვსკის ვარიანტი უოლტ დისნეის ფანტაზიას დასაწყისში და სინთეზატორების გამოყენებითაც კი, მაგალითად, უენდი კარლოსის Switched-On Bach. ბახის მუსიკამ სხვა ჟანრებზეც მოახდინა გავლენა. ჯაზ-მუსიკოსები, როგორიცაა ჟაკ ლუსიე, იან ანდერსონი, ური კეინი და Modern Jazz Quartet ასრულებდნენ მისი ნაწარმოებების ჯაზურ ვერსიებს. XX საუკუნის არაერთი კომპოზიტორის მუსიკაში არის ბახის გავლენა, მათ შორის, ეჟენ იზაის ექვსი სონატა სოლო ვიოლინოსთვის, დიმიტრი შოსტაკოვიჩის 24 პრელუდია და ფუგა, ჰეიტორ ვილა-ლობოსის Bachianas Brasileiras. მის შესახებ გამოქვეყნდა მრავალი წერილობითი ნაშრომი, მათ შორის, Neue Bachgesellschaft-ის Bach Jahrbuch, აგრეთვე, სხვადასხვა კვლევა და ბიოგრფია ალბერტ შვაიცერის, ჩარლზ სტენფორდ ტერის, ჯონ ბატის, კრისტოფ ვოლფის ავტორობით. ბახის სრული კატალოგის (BWV) პირველი ვერსია 1950 წელს გამოიცა. წიგნმა Gödel, Escher, Bach მისი მუსიკა უფრო ფართო პერსპექტივაში დაანახა მკითხველს. 1990 წლებში ბახის მუსიკა სისტემატურად ისმინებოდა, სრულდებოდა, გადაიცემოდა, ხდებოდა მისი არანჟირება, ადაპტაცია და კომენტირება. 2000 წელს, ბახის დაბადებიდან 250 წლისთავთან დაკავშირებით, სამმა სხვადასხვა ხმის ჩამწერმა კომპანიამ მისი ნაწარმოებების სრული აუდიო-კატალოგი გამოუშვა. ბახის მუსიკა ვოიაჯერის ოქროს ფირფიტაზე სამჯერაა წარმოდგენილი — უფრო მეტჯერ, ვიდრე ნებისმიერი სხვა კომპოზიტორისა. XX საუკუნეში გაიხსნა მისი რამდენიმე ქანდაკება, მისი სახელი ეწოდა ქუჩებს და კოსმოსურ ობიექტებს. დაარსდა მისი სახელობის მუსიკალური ანსამბლები, მათ შორის, Bach Aria Group, Deutsche Bachsolisten, Bachchor Stuttgart და Bach Collegium Japan. რამდენიმე კონტინეტზე ჩატარდა ბახის ფესტივალები და დაწესდა მისი სახელობის კონკურსები და ჯილდოები, მაგალითად, იოჰან სებასტიან ბახის საერთაშორისო კონკურსი და მუსიკის სამეფო აკადემიის ბახის ჯილდო. ბახის ციფრულ ვებგვერდზე განთავსებულია მისი ხელნაწერების ციფრული ასლები მაღალი რეზოლუციით. არსებობს ვებგვერდები, რომლებიც სპეციალურად ბახს და მის შემოქმედებას ეძღვნება. ამ საუკუნეში ბახის ბიოგრაფიები გამოაქვეყნეს პიტერ უილიამსმა და დირიჟორმა ჯონ ელიოტ გარდინერმა. კლასიკური მუსიკის საუკეთესო ნიმუშების მიმოხილვები, როგორც წესი, მოზრდილი რაოდენობით ბახის მუსიკას შეიცავს. მაგალითად, The Telegraph-ის კლასიკური მუსიკის საუკეთესო ჩანაწერების სიაში, რომელიც 168 ჩანაწერს მოიცავს, ბახის მუსიკა უფრო მეტი რაოდენობითაა წარმოდგენილი, ვიდრე ნებისმიერი სხვა კომპოზიტორის. 2019 წლის 21 მარტს, ბახის 334-ე დაბადების დღე Google Doodle-ითაც აღინიშნა. Google-მა ლოგო ჩაანაცვლა თამაშით, რომელიც მომხმარებლებს, ხელოვნური ინტელექტის დახმარებით, ბახის სტილში ნაწარმოებების შექმნის და ჰარმონიზების საშუალებას აძლევდა. ბახის 306 ქორალის ჰარმონიზაციაზე დაყრდნობით შექმნილი სპეციალური ალგორითმი მომხმარებლის მიერ შექმნილ ორტაქტიან მელოდიას ოთხხმიან ჰარმონიზაციას უკეთებდა. აღნიშნული Doodle მსოფლიოს უმეტეს ნაწილში იყო ნაჩვენები, ცენტრალური და სამხრეთ-აღმოსავლეთ აზიის ზოგიერთი ნაწილის და ახალი ზელანდიის გარდა. === დაკრძალვის ადგილი === ბახი თავდაპირველად ლაიფციგში, წმ. იოანეს ძველ სასაფლაოზე დაკრძალეს. დაახლოებით 150 წლის განმავლობაში მისი საფლავი აღნიშნული არ იყო. 1894 წელს მის ნეშტს მიაკვლიეს და წმ. იოანეს ეკლესიაში გადაასვენეს. ეს შენობა II მსოფლიო ომის დროს მოკავშირეთა მიერ წარმოებული დაბომბვის დროს მთლიანად დაინგრა, ამიტომ 1950 წელს ბახის ნეშტი ამჟამინდელ განსასვენებელში, წმ. თომას ეკლესიაში გადაიტანეს. === ხსენება პროტესტანტულ ეკლესიებში === ეპისკოპალური ეკლესია ბახს 28 ივლისს, ჰენდელთან და ჰენრი პერსელთან ერთად იხსენიებს. იმავე დღეს, ჰენდელთან და ჰაინრიხ შუცთან ერთად არის მისი ხსენება ლუთერანულ ეკლესიაში. == აუდიო მასალა == === ქრომატიული ფანტაზია და ფუგა, BWV 903 === ასრულებს კევინ მაკლეოდი === გოლდბერგის ვარიაციები === ასრულებს მეჰმეთ ოკონსარი (ფორტეპიანო) === სონატა №3 G-მინორი, ვიოლა და გამბას და კლავესინისთვის, BWV 1029 === ასრულებს ჯონ მიშელი === საკლავირო კონცერტი №1 D-მინორი, BWV 1052 === ასრულებს ფულდას სიმფონიური ორკესტრი საიმონ შინდლერის დირიჟორობით, ფორტეპიანოსთან ფოლკერ შმიდტი === პარტიტა ვიოლინოსათვის №2, BWV 1004. V ნაწილი: ჩაკონა === === ფუგის ხელოვნება === ასრულებს მეჰმეთ ოკონსარი კლავესინსა და ორღანზე === ორმაგი სავიოლინო კონცერტი D-მინორი, BWV 1043 === ასრულებს ადვენტის კამერული ორკესტრი, დეივიდ პერი და როქსანა პაველ გოლდშტაინი (ვიოლინოები) === ანალიზი საგუნდო პრელუდიისა Herr Jesu Christ, dich zu uns wend, BWV 632 (Orgelbüchlein) === === Wachet auf, ruft uns die Stimme, BWV 140 === ასრულებს მასაჩუსეტსის ტექნოლოგიური უნივერსიტეტის გუნდი, დირიჟორი უ. კატერი === მესა B-მინორი === ასრულებენ: სოლომია დროზდი (ვოკალი), პეტრო ტიტიაევი (ვიოლინო) და ივან ოსტაპოვიჩი (ორღანი) === პრელუდია და ფუგა A-მინორი, BWV 543 === ასრულებს ნოა ჰორნი 1974 წლის დირკ ფლენტროპის ორღანზე ობერლინის კონსერვატორიაში === იტალიური კონცერტი, BWV 971 === ასრულებს მართა გოლდშტაინი === ჩელოს სიუიტა №1, BWV 1007 === ასრულებს ჯონ მიშელი === ბრანდენბურგის კონცერტი №4 G-მინორი, BWV 1049 === ==რესურსები ინტერნეტში== * * ბახისადმი მიძღვნილი საიტი * ბახის ბიბლიოგრაფია * * * * == სქოლიო == კატეგორია:გერმანელი კომპოზიტორები კატეგორია:დაბადებული 31 მარტი კატეგორია:დაბადებული 1685 კატეგორია:გარდაცვლილი 28 ივლისი კატეგორია:გარდაცვლილი 1750", "url": "https://ka.wikipedia.org/wiki/იოჰან_სებასტიან_ბახი", "length": 57834}
{"id": "846", "title": "ინფორმატიკა", "text": "მინი|[[ჩარლზ ბებიჯი]] მიიჩნევა პირველი მექანიკური კომპიუტერის შემქმნელად ინფორმატიკა — მეცნიერება გამომთვლელი მანქანების (კომპიუტერი) საშუალებით ინფორმაციის დამუშავების შესახებ. სიტყვა ინფორმატიკა ნაწარმოებია ფრანგული სიტყვიდან Informatique, რომელიც თავად წარმოიქმნა ორი ტერმინის Information (ინფორმაცია) და Automatique (ავტომატიკა) შეერთების საფუძველზე. ==ზოგადი ცნობები== მე-20 საუკუნეში მეცნიერების და მრეწველობის სწრაფმა განვითარებამ და ინფორმაციის რაოდენობის ზრდამ გამოიწვია ის, რომ ადამიანი უძლური აღმოჩნდა აღექვა და დანიშნულებისამებრი დაემუშავებინა ეს ინფორმაცია. შეიქმნა აუცილებლობა მოეხდინათ მისი კლასიფიცირება თემებად, შენახვა, გამოყენება, ინფორმაციის მოძრაობის კანონზომიერებების დადგენა და ა.შ. გამოკვლევებს, რომლებიც ამ პრობლემების მოსაგვარებლად წარმოებდა, უწოდეს ინფორმატიკა. ინფორმატიკა, მათემატიკის მსგავსად, სხვა მეცნიერებებს ემსახურება. იგი არ შეისწავლის კონკრეტულ მატერიალურ ობიექტებს ან პროცესებს. ინფორმატიკა სხვა სფეროებს ამარაგებს გამოთვლითი მეთოდებით, რომლებიც თავდაპირველად გამოიყენებოდა ატომური ფიზიკისა და საფრენის აპარატების მექანიკის დარგში, მოგვიანებით – ეკონომიკისა და ადმინისტრაციული მართვის სფეროში, ამჟამად კი მისი მომხმარებელია მეცნიერებისა და ტექნოლოგიების თითქმის ყველა დარგი. ინფორმატიკის განვითარებას დიდი სტიმული მისცა კომპიუტერის გამოგონებამ და კომპიუტერული ტექნოლოგიის განვითარებამ. N.B. აღსანიშნავია, რომ არ არსებობს ერთიანი გაგება ამ ტერმინისა, მაგალითად, ინგლისური Informatics სულაც არ არის ზუსტი შესატყვისი იმ ცნებისა, რაც ფრანგებისთვის არის Informatique, ან გერმანელებისთვის - Informatik. ==საერთო ცნებები და ტერმინები== ალგორითმი - ალგორითმიზაცია - არითმეტიკული მოწყობილობა - ბაიტი - ბიტი - ბლოკ–სქემა - გამოთვლითი ტექნიკა - პროგრამირება - პროგრამირების ენა - ინტერფეისი - ინფორმაცია - კოდირება - კომპიუტერი - მართვის მოწყობილობა - მასივი - მონაცემთა ბაზა - ოპერატორი - ოპერაციული სისტემა - პერიფერიული მოწყობილობა - პროგრამა - პროცესორი - რეგისტრი - სისტემური პროგრამა - ტრანსლატორი - ციკლი ==ინფორმატიკის დარგის გამოჩენილი მოღვაწეები== ბებიჯი, ჩარლზ – ეიკენი, ჰოვარდ – ეკერტი, პროსპერ – ვირტი, ნიკლაუს – ლავლეისი, ადა – ლაიბნიცი, გოტფრიდ ვილჰელმ – მოჩლი, ჯონ – ნოიმანი, ჯონ ფონ – პასკალი, ბლეზ – ტორვალდსი, ლინუს – შენონი, კლოდ – ციმერმანი, ფილ ==იხილეთ აგრეთვე== *კომპიუტერული ტექნოლოგია *ინფორმაციის თეორია *საინფორმაციო მეცნიერება *თეორიული ინფორმატიკა == რესურსები ინტერნეტში == * * Scholarly Societies in Computer Science * Best Papers Awards in Computer Science since 1996 * Photographs of computer scientists კატეგორია:ინფორმატიკა", "url": "https://ka.wikipedia.org/wiki/ინფორმატიკა", "length": 2486}
{"id": "858", "title": "GNU Free Documentation License", "text": "200px|right|thumb|GNU-ს ლოგო GNU Free Documentation License (GNU-ის თავისუფალი დოკუმენტაციის ლიცენზია, ანუ უბრალოდ GNU FDL (GFDL) — კოპილეფთ-ლიცენზია, რომელიც შემუშავებულია თავისუფალი პროგრამული უზრუნველყოფის ფონდის მიერ როგორც დანამატი GNU GPL-სთვის. GNU FDL განკუთვნილია სამომხმარებლო სახელმძღვანელოებისა და სხვა დოკუმენტაციისთვის, რომლებიც, როგორც წესი, თან ახლავს კომპიუტერულ პროგრამებს. მიუხედავად ამისა, ამ ლიცენზიის გამოყენება შეიძლება ნებისმიერი თემატიკის ტექსტისთვის. ==რესურსები ინტერნეტში== * ოფიციალური საიტი კატეგორია:ლიცენზიები", "url": "https://ka.wikipedia.org/wiki/GNU_Free_Documentation_License", "length": 541}
{"id": "881", "title": "Homo floresiensis", "text": " Homo floresiensis Conservation status: Prehistoric ფაილი:Cover of Nature October 2004-Homo floresiensis.jpgHomo floresiensis cranium.On the cover of Nature. Scientific classification Kingdom:Animalia Phylum:Chordata Subphylum:Vertebrata Class:Mammalia Order:Primates Family:Hominidae Genus:Homo Species:H. floresiensis Binomial name Homo floresiensis P. Brown et al., 2004 Homo floresiensis () — Homo-ს გვარის ახალაღმოჩენილი სახეობა, რომლის მახასიათებლებია პატარა ტანი და მცირე ზომის ტვინი. როგორც ჩანს, ეს სახეობა ჯერ კიდევ არსებობდა არცთუ ისე დიდი ხნის წინ, თანამედროვე ადამიანის (Homo sapiens) პარალელურად, ინდონეზიის შორეულ კუნძულ ფლორესზე. ამ კუნძულზე 2003 წელს აღმოჩენილ იქნა შვიდი ჩონჩხის ფრაგმენტები და მათთან ასოცირებული ქვის ინსტრუმენტები. სახელი ჰომო არის ლათინური სიტყვა რომელიც ნიშნავს ადამნიანს ან კაცს. ხოლო თავად სახეობის სახელი კი აღნიშნავს კუნძულს ინდონეზიაში, სადაც ჰომო ფლორესიენსისები აღმოაჩინეს. მათ ხშირად ეძახიან ჰობიტებს, როგორც ფილმში \"ბეჭდების მბრძანებელი\"(ჰობიტები არიან პატარა ზომის ადამიანები რომლებსაც ტანთან შედარებით დიდი ფეხხები აქვთ). ინდონეზიის კუნძულ ფლორესზე აღმოჩინეს შესანიშნავი ნაწილობრივ ზრდასრული ჩონჩხი. რომელიც მიაკუთვენს ახლა სახეობას ჰომო ფლორესიენსის. მისი თვისებები მომდინარეობს ნებისმიერი სხვა ჰომინიდებისგან. განაცხადის გაკეთბა დააჩქარა მისდამი დიდიმა ინტერესმა ხოლო ყურადღება სწრაფად მიიპყრო მისმა შესაძლო იდეამ. ლბ1 არის პატარატანიანი ადამიანი რომელსაც თავის ქალის შიადნ ნაწილის მოცულობა შემდეგნაირი აქვს: 380-410 სმ3. მისი სიმაღლე დაახლოებით ერთი მეტრი იყო და ხოლო გეოლოგიური ასაკი 18 000 წელი. მკვლევარებმა მიიჩნიეს რომ ეს აღმოჩენა იყო ჰომო ერექტუსისი ბოლო სახე, რომელიც დიდი ხნის განმავლობაში გარდაქმნის შედეგად დადგა. ბოლო ხანებში მორვუდმა, ბრაუნმა და მათმა კოლეგებმა სინათლე მოჰფინეს ჰომო ფლორესიენსისს. მათ იპოვნეს ახალი მტკიცებულებები, რის შედეგადაც დადგინდა რომ ჰომო ფლორესიენსისი არ არის ჰომო ერექტუსის ფორმირების შედეგად წარმქმნილი. მხოლოდ ამ სახეობის გეოლოგიური ასაკიღა იყო ეჭვქვეშ. სხვა ინტერპრეტაციების მიხედვით, ლბ1 არის ჯუჯა ან დაავადებული მიკროცეფალიით. ლბ1 ის დამუშავება მოხდა უამრავი ახალი აპარატურით, რის შემდეგაც იგი შედარეს სხვა უკვე ჩვენთვის ცნობილი ადამიანის წინაპრებს. მსგავსება არსებითი იყო მაგრამ განსხაება მხოლოდ ზომებში იყო. საბოლოოდ მივიდნენ დასკვნამდე რომ ლბ1 არის “მიკროსკოპული ადამიანი” და რომ მისიმიკუთვენბა არ შეიძლება სხვა რომელიმე სახეობაზე. ჰომო ფლორესიენსისი, ე.წ. „ჰობიტი“ იყო უძველესი ადამიანი რომელიც ცხოვრობდა დაახლოებით 17,000 წლის წინ. მეცნიერებმა აღმოაჩინეს პირველი ჰომო ფლორესიენსისის პირველი ნამარხი, ძვლის იარაღსა და ცხოველთა ნამარხებს შორის, 2003 წელს ლინგ ბუას გამოქვაბულში, ინდონეზიაში. პირველი ნიმუში 3,5 ფუტი სიმაღლის (1,06 მეტრი), 30 წლის ქალი სახელად ლბ-1 რომელსაც ჰქონდა თითქმის სრულყოფილი თავისქალა და ჩონჩხი, რომელიც შეიცავს რამდენიმე ძვალს კიდურებისას, ხელისა და ფეხის ძვლებსა და მენჯის ძვალს. „აღმოჩენილი ჩონჩხი არის ერთ-ერთი მიზეზი, რომელიც გასაოცარს ხდის ამ ნიმუშს“ (მარკ კოლარდი, ბიოლოგ-ანთროპოლოგი სიმონ ფრაზერის უნივერსიტეტში, ამერიკა, კოლუმბია.) მან ასევე განაცხადა, რომ „ჩვენ არ გვაქვს ეგზომ ასოცირებული ადამიანის ჩონჩხები სხვა ტერიტორიებზე გარდა ნიდერლანდებისა“. === ჰომო ფლორესიენსისის ძველბის სტრუქტურა ძალზე განსხვავებულია ჩვეულებრივი (თანამედროვე ) ადამიანისაგანის აღნაგობისაგან, მაგრამ ძალზე მსგავსი შიმპანზისა და ძველი ჰომინიდის სტრუქტურისა. === ძალიან პატარა ტვინის მქონე ჰომინიდის ჩონჩხის მცირე ნაწილები აღმოაჩინეს გვიანი პლეისტოცენის გამოქვაბულების ნაშთებში ფლორესის კუნძულზე, ინდონეზიაში, სადაც მოხდა ახალი სახეობის, ჰომო ფლორესიენსისის გამოყოფა. მნიშვნელოვნად განსხვავებული ინტერპრეტაცია გულისხმობს იმას, რომ ეს მასალა ეკუთვნის ახალი ჰომინინის ტაქსონს, მაგრამ იმ პოპულაციას, რომელშიც პატარა ტანის თანამედროვე ადამიანებს ჰქონდათ პათოლოგიურად პატარა ზომის თავი. დავის უპირველესი საგანი არის ჰომო ფლორესიენსისის სახეობის წარმომადგენელთა ენდოკრინული არის ღრუს ფორმა და ზომა. ნაკლები ყურადღება ექცევა ჰომო ფლორესიენსისის თავის ქალისა და თავის ქალის უკანა ჩაღრმავების მორფოლოგიურ სიზუსტეს. File:Homo floresiensis.jpg|ჰომო ფლორესიენსისის თავის ქალა აქამდე არ არსებობს არანაირი კვლევა, რომელიც მიუთითებდა რა პრობლემა შეიძლება გამოეწვია თავის ქალის ზომის ასეთ ცვალებადობას ჰომო ფლორესიენსისის პატარა თავის ქალიდან თანამედროვე ადამიანის უფრო დიდ თავის ქალამდე. მიუხედავად პატარა ზომის თავის ქალისა, ჰომო ფლორესიენსისის თავის ქალის გარეგანი აგებულება ვერ იქნება შეთანხმებული ჩვეულებრივი თანამედროვე ადამიანის თავის ქალის ნიმუშთან. ამის ნაცვლად, ჰომო ფლორესიენსისის ფორმა, რომელიც ნაჩვენებია მრავალგანზომილებიანი ანალიზით თანამედროვე ადამიანთან მნიშვნელოვანი განსხვავებებით, ჰგავს ჰომო ერექტუსის თავის ქალის მგრძნობიარე ნაწილებს და, უფრო ნაკლები კრიტერიუმებით, ჰომო ჰაბილისისას. შედეგები შეთავსებადია ლიანგ ბუას ჰიპოთეზასთან, რომ ეს ნიმუში წარმოადგენსმცირე პოპულაციას, რომელსაც შეიძლება კავშირი ჰქონდეს ადრეულ ჰომო ერექტუსთან, რომელიც გავრცელდა აღმოსავლეთ აფრიკიდან, ან დმანისიდან, და ასევე შეიძლება ჰავშირი ჰქონდეს ჰომო ჰაბილისთან. === ჰომინინის ფილოგენური ალომეტრია. მკვლევრების მიერ აღიარებულია, რომ ჰომო ფლორესიენსისს ძალიან მცირე მოცულობის ენდოკრინული სისტემა გააჩნია მის სხეულის ზომასთან შედარებით, ასევე შესამჩნევია ტვინის მცირე მოცულობაც. კავშირების შეფასებისას გათვალისწინებულია ენდოკრინული სისტემის ზომა და ტვინის ხომა, თუმცა დღესდღეობით არც ერთი კვლევა არ აჩვენებს იმას, რომ თავის ქალის თაღის ზომითა და თავის ქალის ზომით შეიძლება დადგინდეს მორფოლოგიური მსგავსებისა ჰომო ფლორესინსისს, თანამედროვე ადამიანსა და ჰომინინის განამარხებულ სახეობებს შორის. იმის გამო, რომ ჰომო ფლორესიენსისის თავის ქალა ძალიან პატარა ზომისაა თანამედროვე ადამიანსა და უმრავლესი განამარხებული ჰომოების თავის ქალის ზომებთან შედარებით, მორფოლოგიურმა ანალიზმა მხედველობაში აუცილებლად უნდა მიიღოს ის, თუ როგორ მცირდება თავის ქალის ზომა მის ფორმასთან მიმართებით, რადგან ეს ურთიერთკავშირი შესაძლოა არ იყოს იზომეტრიული. ისმება ორი ძირითადი კითხვა ჰომო ფლორესიენსისის თავის ქალის გარეგნულ ფორმასთან დაკავშრებით: === როგორც უკვე ვიცით ჰომო ფლორესიენსისის სხეული მცირე ზომებით გამოირჩევა. გამონაკლისი არ ყოფილა მისი ტვინი. მეცნიერები გააკვირვა ტვინის ასეთმა პატარა მოცულობამ. ტვინის სრული მოოცულობა 380 სმ3 იყო, რაც მას შიმპანზესა და უკვე გადაშენებული ავსტრალოპითეკის საფეხურზე აყენებს. ლბ1-ის თავსი ტვინის მოცულობა არის იმის ნახევარი რასაც მისი სავარაუდო, უშუალო წინაპარს, ჰომო ერექტუსს ჰქონდა. ამ აღმოჩენეამ ეჭვქვეშ დააყენა ყველა დეტალი რომელიც ცნობილი იყო ჰომო ფლორენსინსისის შესახებ. იმისთვის რომ ეჭვები გამქალიყო საჭირო იყო დაედგიათ თუ როგორ შეიძლებოდა ტვინის მოცულობის ასე შემცირება. ლონდონის მუზეუმის მეციერებმა შეადარეს ლბ1-ის შესახებ ნაპოვნი ცნობები სხვა მათთვის ცნობილ შემთხვევებს. აღმოჩნდა რომ იგივე მოხდა მაგადასკარში აწ უკვე გადაშენებული ჯუჯა ჰიპოპოტომთან დაკავშირებით. ჰიპიოპოტამის ტვინის მოცულობა გაცილებით მცირე იყო მისი თანამედროვე და წინაპაებისგან განსხვავებით. მეცნიერების მტკიცებით, მიუხედავად მათი ტვინის მოცულობისა ჰომო ფლორენსიენსისები თავისუფლად აკეთებდნენ იმ მოქმედებებს რომლებსაც მათი წიანპრები. მაგალითად როგორიებიცაა: ცეცხლის ანთება, ნადირობა და საჭმლის მომზადება. === ფლორენციული ჯუჯების ტერფი === ფლორენციული ჯუჯები გავრცელებულები არიან და ცხოვრობენ ლიანგ ბუაზე. ეს არის გამოქვაბული ფლორენციაში, აღმოსავლეთ ინდონეზიაში. ტიპური ჯუჯის ჩონჩხი იქნა აღმოჩენილი და მისი მარჯვენა ფეხი, ეს ფეხი შეისწავლს და გადააგზავნეს აზიაში რომ შეედარებინათ მთლიანი ჯუჯის ტანს. კვლევამ გვაჩვენა რომ ის ჰგავდა მისი წინაპრის გრძელ ფეხს, ანუ სავარაუდოა რომ წინაპარი ეყოლებოდა ნორმაკური განვითარების, ,,ანუ არაჯუჯა’’ == ორგანიზმის ზომების შემცირება ძუძუმწოვრებში ძირითადად არის დაკავშირებული მხოლოდ ტვინის ზომის შემცირებასთან იმიტომ, რომ ტვინი და მგრძნობიარე ორგანოები, ამთავრებენ თავიანთ ზრდას, ვიდრე ორგანიზმი ონტოგენეზის პერიოდშია. ამაზე დაყრდნობით, ფილეტიკური ჯუჯები უფრო დაკავშირებულები არიან ტვინის ზომებთან ვიდრე ფილეტიკური გიგანტები. მკვლევრების მიერ აღწერილია ენდოკრინული ტევადობა ამ ჰიპოპოპოტამების გადაშენებული ჯუჯების სახეობებში, რომლებიც არიან მადაგასკარიდან 30 პროცენტით უფრო პატარები ვიდრე არიან აფრიკიდან ან ჰყავთ აფრიკელი წინაპრები . ეს შედგეები აჩვენებს რომ ტვინის ზომის შემცირება იმაზე დიდია ვიდრე ნავარაუდები იყო - ინტრასფიციური ,,გვიანი ონტოგენური’’ჯუჯების მოდელი, რომელის ტვინის ზომა პროპორციულია ტანის ზომისა. პროპორციული ცვლილების ბუნება, რომელსაც დააკვირდნენ, აჩვენებს რომ ძირითადად თავის ტვინის პოტენციური დამოუკიდებელი ზომა დამოკიდებულია ტანის სიდიდეზე. დამტკიცებულია რომ ჯუჯა ძუძუმწოვრები რომლებიც კუნძულზე ცხოვრბენ გამოირჩევიან უფრო პატარა ტვინებით ვიდრე ისინი რომლებიც ცხოვრობნე ხმელეთზე. კვლევებმა აჩვენა, რომ ტანის და სხეულის ურთიერთობა ძუძმწოვრებში რომ შევადაროთ ჯუჯა ძუძუმწოვრების ტვინს, მივხვდებით რომ ჯუჯების ტვინი პატარა ზომის არის და ძირითადად პატარა ტვინია ჰომინინები რომლებიც აღმოჩენილია კუნძულ ფლორაზე ინდონეზიაში . ტვინის შესწავლის ექსპერიმენტი და გამოკვლევა საკმაოდ ძვირი სიამოვნებაა და თითქმის არ არსებობს უპირატესობა რომ შევადაროთ ცხოველის ტვინი ჯუჯუს ტვინს, ეს იქნება ღა თქმა უნდა საკმოდ რთული და ფაქტობრივად არ არსებობს ცნობილი ფაქტი და კვლევა იმის შესახებ თუ ჯუჯუების კუნძულის ძუძუმწოვრების ტვინი ემთხვევა თუ არა ცხოველის ტვინის. კუნძულ მადაგასკარიდან აიღეს ნიმუშებად ჯუჯების პროცესისთვის ძუძუმწოვრები ჯუჯები, მაგალითად ჰიპოპოტამები, რომლებიც იწყებდნენ ზრდას და მეორეს მხრივ უკვე ზრდადასრულებული ჰიპოპოტამები. შედარებისას აღმოჩნდა, რომ ორივე შეემთხვევაში გენეტიკურად იდნეტურად ემთხვეოდა მათი გენები და ასევე მონათესავე გენებიც იყო იდენტური. ძუძუმწოვრებში, როგორც ძირითად ჯუჯების კუნძულზე არის მოცემული, მაგალითად როგორც ჰიპოპოტამი, სპილოები და მათ შორის ირმებიც, შესწავლილია, რომ მათი ტვინი იზრდება ნელა. პირველად სწრაფად იზრდება პირველი ორი წელი და შემდეგ, უკვე მოგვიანებით, ვითარდება დაახლოებით, ორიდან ორმოც წლამდე. ასეთი ტვინის ამგვარი ცვლილება საკმაოდ მნიშვნელოვანია, რადგან მოზრდილი ჯუჯის ტვინი ჯერ კიდევ განვითარების ფაზაშია. ყველაზე გამორჩეული მაგალითი, რომელიც აღმოჩენილია ფალკონელის მიერ არის ყველაზე პატარა ჯუჯა სპილო სიცილიაზე და მალტაზე. ამ სპილოს ტვინი იზრდება ძალიან ცოტათი დაბადების დროს და სრულდება ტვინის ზრდა, როცა ის არის ფეხმძიმედ და მათი ტვინის ზომა არ შეესაბამება სხეულის ზომას, ისე როგორც უნდა იყოს. ერთ-ერთი არგუმენტი, თუ რატომ აყალიბებს ჯუჯად პატარა ტვინის ზრდის პროცესი არის ის, რომ ხდება ხმელეთზე მცხოვრები ჯუჯების წინაპრების შიდასახეობრივი სკალირება. ტვინის გაზომვის მეთოდებით ხდება ცხოველის შერჩევა და შემდეგ მისი ტვინის და სხეულის მასის გაზომვა, თუმცა ყოველთვის სხვადასხვა ანალიზი და შედეგი გვაქვს, რადგანაც ჯერჯერობით არ არის შესწავლილი ზუსტი გაზომილი ცხოველი ძუძუმწოვარი, სასურველია ზუსტად ვიცოდეთ ძუძუმწოვრის სიგრძე, სიგანე, წონა და ა.შ == დაუნის სინდრომის ჰიპოთეზა == 2014 წელს Maciej Henneberg-მა გამოთქვა და შეეცადა დაეცვა მოსაზრება რომ ლბ1-ი იტანჯებოდა დაუნის სინდრომით და სწორედ ამიტომ იყო მისი პროპორციები შეუსაბამო და განსხვავებული. ხოლო დანარჩენი ძვლები, რომლებიც ამავე ტერიტორიაზე იქნა ნაპოვნი ეკუთვნის ჩვეულებრივ ჰომო საპიენსს, განსაკუთრებით კი ავსტრალოპითეკს. დაუნის სინდრომი არის ერთ-ერთი ყველაზე გავრცელებული აშლილობა. ეს აშილიობა გამოვლინდა არ მხოლოდ ადამიენბში არამედ ორანგუტანგებში და შიმპანზეებში. კოლინ გრუვსმა, ავსტრალიის ნაცინალური უნივერსტეტიდან, აღნიშნა, რომ ზემოთ გამოთქმული მოსაზრება დაუჯერებლად ჟღერდა რამდენიმე მიზეზის გამო. ყველაზე მნიშვნელოვანი არგუმენტი კი შეეხებოდა ლბ1-ის ყბას რომელიც დაემთხხვა ლბ6-ის ყბის ფორმებს. Robert B Eckhardt-მა პენსილვანიის უნივერტიტეიდან(ახალი კვლევის ერთ-ერთი მეცნიერი) უარყო კრიტიკა და თქვა რომ ამ ორ ყბას შორის ნაპოვნია რამდენიმე ფაქტობრივი განსხვავება. ამის შემდეგ კი გამოქვეყნა კვლევის შედეგები სადაც ასახული იყო ის მსგავსებები და განსხვავებები რომლებიც ლბ1-ს და ლბ2-ს ჰქონდა. საბოლოოდ კი მივიდნენ იმ დასვნამდე რომ ლბ1-ს არ აქვს საქმარისი ნიშნები იმითვის რომ დაუდგინდეს დაუნის სინდრომი. == გადარჩენის ისტორია == ქვის იარაღების დათარიღების შემდეგ, აღმოჩნდა რომ ჰომო ფლორესიენსისები კუნძულზე დაახლოებით ერთი მილიონი წლის წინ დასახლდნენ. მაგრამ ის ფაქტი თუ როგორ მოხვდა ადამიანი ამ კუნძულზე ჯერაც დაუდგენელია. კუნძული ფლორესი იზოლირებულია გარე სამყაროდან და ყვალაზე ახლოს დასახლებული პუნქტი კუნზულიდან 9 კილომეტრშია. მეცინერებმა და არქეოლოგებმა იპოვეს უამრავი ქვის იარაღი რომელიც დაკავშირებულია ჰომო ფლორესიენსისთან. ის ფაქტი რომ ნაპოვნი იარაღები ძალიან წააგავს სხვა ადგილებში ნაპოვნ იარაღებს, კიდევ ადასტურებს იმ ფაქტს რამ კუნზულზე მაცხოვრებლებს ჰქონდათ კავშირი გარე სამყაროსთან. ის რომ ამ კუნძულზე მაცხოვრებელი ხალხი მონადირეობით იჩნებდა თავს ფაქტია. ამ კუნძულზე, ეგრეთ წოდებულ “ადამიანის საცხოვრებელ ადილზე ”(ადგილი სადაც ადამიანის ძველბი იპოვეს) იპოვეს ცხოველის უამრავი ძვალი, ექსპერტიზის შედეგად დადგინდა რომ ეს ძვლები მამონტებს ეკუთვნით. ამასთანავე აღმოჩენილია სამხილები, რომელთა მიხედვითაც შეგვიძლია დაზუსტებით ვთქვათ რომ მათ იცოდნენ, თუ როგორ დაენთოთ ცეცხლი და როგორ გამოეყენებინათ ის თავის სასარგებლოდ. ==რესურსები ინტერნეტში== * Press release from University of New England, Australia, where Profs. Morwood and Brown are Associate Professors. * Coverage in News @ Nature (does not include the scientific paper) * Scientific American Interview with Professor Brown * New Scientist article * National Geographic: \"Hobbit\" Discovered: Tiny Human Ancestor Found in Asia * Associated Press story * News Sites ** Times story: Mystery hobbit man lived alongside humans ** Telegraph News article with information on the \"Ebu Gogo\" myths ** CBS News story ** ABC News story ** Washington Post * BBC News ** BBC News: Desmond Morris discusses the social impact of Homo floresiensis ** BBC News story: 'Hobbit' joins human family tree * Blogs ** The Loom - Island of the Lost Hominids ** Pharyngula * Fora ** Slashdot discussion * Other sites ** Report by Wikinerds Portal ** World Socialist Web Site ==სქოლიო== {{სქოლიოს სია", "url": "https://ka.wikipedia.org/wiki/Homo_floresiensis", "length": 13366}
{"id": "1108", "title": "პრეზიდენტი", "text": "პრეზიდენტი — ტიტული, რომელსაც ატარებენ ქვეყნების, ორგანიზაციების, კომპანიების, სასწავლებლების პირველი პირები. ეტიმოლოგიურად პრეზიდენტი ნიშნავს პიროვნებას, რომელიც თავმჯდომარის ფუნქციას ასრულებს (ლათინურად: prae (წინ, თავში) + sedere (ჯდომა)). მისი თავდაპირველი მნიშვნელობა იყო შეხვედრების, ცერემონიების გაძღოლა, ამჟამად ის უპირატესად თანამდებობის პირთან ასოცირდება, რომელსაც აღმასრულებელი ხელისუფლება აქვს. პრეზიდენტის, როგორც სახელმწიფოს მეთაურის, ძალაუფლების ხარისხი ვარირებს ქვეყნიდან ქვეყანაში, ზოგიერთ ქვეყანაში მას დიდ ძალაუფლება აქვს მინიჭებული, მაგალითად აშშ-ში, საფრანგეთში, ზოგიერთში კი ნომინალური (გერმანია, იტალია). == იხილეთ აგრეთვე == * საქართველოს პრეზიდენტი * აზერბაიჯანის პრეზიდენტი * აშშ-ის პრეზიდენტი * გერმანიის პრეზიდენტი * ესტონეთის პრეზიდენტი * თურქეთის პრეზიდენტი * ირანის პრეზიდენტი * ისრაელის პრეზიდენტი * ნიკარაგუის პრეზიდენტი * რუსეთის პრეზიდენტი * საფრანგეთის პრეზიდენტი * სომხეთის პრეზიდენტი * უკრაინის პრეზიდენტი * ევროკომისიის პრეზიდენტი * ევროპის პარლამენტის პრეზიდენტები ==რესურსები ინტერნეტში== * კატეგორია:წოდებები", "url": "https://ka.wikipedia.org/wiki/პრეზიდენტი", "length": 1050}
{"id": "1109", "title": "მითოლოგია", "text": "მინი|ღმერთი [[თორი (მითოლოგია)|თორი]] სკანდინავიურ მითოლოგიაში. მითოლოგია (ბერძნ. μυθολογία, μῦθος მითოს — ამბავი, გადმოცემა; λόγος ლოგოს — მოძღვრება) — მითების შემსწავლელი დარგი, ასევე მითების ერთობლიობა. მითოლოგია, როგორც მეცნიერება, შეისწავლის მითების წარმოშობას, შინაარსს, კლასიფიკაციას და გავრცელებას. მითები წარმოადგენენ თქმულებებს ღმერთებზე, გმირებზე, დემონებზე, სულებზე, ბუნების მოვლენებზე, სამყაროსა და ციური სხეულების წარმოშობაზე და ასახავენ ადამიანთა წარმოდგენებს ადრეკლასობრივ საზოგადოებაში. ყველაზე გავრცელებულია ძველი საბერძნეთის, ეგვიპტის, ინდოეთის მითები. მითოლოგიამ საუკუნეების განმავლობაში ასაზრდოვა ლიტერატურა, ხელოვნება, ფილოსოფია, ენები, ასაზრდოვებს დღესაც. მითი განუყოფელი ნაწილია ყოველი რელიგიისა, მათ აქვთ შეხვედრები, ორივესთვის დამახასიათებელია რწმენა ზებუნებრივი ძალებისა. == იხილეთ აგრეთვე == * ქართული მითოლოგია (მეგრული მითოლოგია • სვანური მითოლოგია) * იბერიულ-კავკასიურ ხალხთა მითოლოგია * ბერძნული მითოლოგია * გერმანული მითოლოგია * ეგვიპტური მითოლოგია * ინდური მითოლოგია * სკანდინავიური მითოლოგია * ინკების მითოლოგია * შუმერულ-აკადური მითოლოგია * ჩინური მითოლოგია * რომაული მითოლოგია * ეტრუსკული მითოლოგია == ლიტერატურა == *Littleton, Covington. The New Comparative Mythology: An Anthropological Assessment of the Theories of Georges Dumezil. Berkeley: University of California Press, 1973. *Meletinsky, Elea. The Poetics of Myth. Trans. Guy Lanoue and Alexandre Sadetsky. New York: Routledge, 2000. *\"myth.\" Encyclopædia Britannica. 2009. Encyclopædia Britannica Online, 21 March 2009 *\"myths\". A Dictionary of English Folklore. Jacqueline Simpson and Steve Roud. Oxford University Press, 2000. Oxford Reference Online. Oxford University Press. UC – Berkeley Library. 20 March 2009 Oxfordreference.com *Northup, Lesley. \"Myth-Placed Priorities: Religion and the Study of Myth\". Religious Studies Review 32.1(2006): 5–10. *O'Flaherty, Wendy. Hindu Myths: A Sourcebook. London: Penguin, 1975. *Pettazzoni, Raffaele. \"The Truth of Myth\". Sacred Narrative: Readings in the Theory of Myth. Ed. Alan Dundes. Berkeley: University of California Press, 1984. 98–109. *Segal, Robert. Myth: A Very Short Introduction. Oxford: Oxford UP, 2004. *Simpson, Michael. Introduction. Apollodorus. Gods and Heroes of the Greeks. Trans. Michael Simpson. Amherst: University of Massachusetts Press, 1976. 1–9. *Singer, Irving. \"Introduction: Philosophical Dimensions of Myth and Cinema.\" Cinematic Mythmaking: Philosophy in Film. Cambridge, Massachusetts, United States: MIT Press Books, 2008. 3–6. Web. 23 Oct. 2011. == რესურსები ინტერნეტში == *The New Student's Reference Work/Mythology *Leonard, Scott. \"The History of Mythology: Part I\" *Greek mythology *Sacred texts *Myths and Myth-Makers კატეგორია:რელიგიის ანთროპოლოგია", "url": "https://ka.wikipedia.org/wiki/მითოლოგია", "length": 2735}
{"id": "1110", "title": "ადგილის დედა", "text": "მინი|300პქ|მარჯვნივ|ქრისტიანული ბაზილიკა „ადგილის დედა“ [[კახეთი|კახეთში]]. ადგილის დედა — ქართული წარმართული ღვთაება. ქართულ მითოლოგიაში ცალკეული ადგილის (სოფლის, მთის, ხეობის, კლდის, ველის და სხვ.) მფარველი ქალღმერთი. ფშავლებს და ხევსურებს წარმოდგენილი ჰყავდათ ვერცხლის სამკაულებიანი ლამაზი ქალის სახით, რომელიც ზრუნავდა სოფლის მშვიდობიან ცხოვრებაზე და მისი მფარველობის ქვეშ მყოფ ტერიტორიაზე მოხვედრილ უცხოებზე. შესაძლებელია, წარსულში ადგილის დედა ნაყოფიერების ქალღმერთიც იყო და მისი კულტი მთელ საქართველოში იყო გავრცელებული. ქრისტიანობის გავრცელებასთან ერთად მისი კულტი ღვთისმშობლის კულტს შეერწყა, აქედანაა მისი სახელებიც – ადგილის ღვთისმშობელი ან ღვთისმშობელი. აღმოსავლეთ საქართველოს მთიელები თაყვანს სცემდნენ, როგორც ქალების, ბავშვების, მონადირეთა და საქონლის მფარველს. ==ლიტერატურა== * კატეგორია:ქართული მითების პერსონაჟები", "url": "https://ka.wikipedia.org/wiki/ადგილის_დედა", "length": 829}
{"id": "1111", "title": "ალი (მითოლოგია)", "text": "ალი — ქართულ მითოლოგიაში ბოროტი სულები, რომლებიც ვნებენ მშობიარეებს, ახალშობილებს, მარტოხელა მგზავრებს და სხვებს. ალები შეიძლება როგორც მამრობითი, ასევე მდედრობითი სქესის ყოფილიყვნენ. მათ საშინელი შესახედაობა ჰქონდათ (სპილენძის კბილები, შუშის თვალი, დასვრილი თმა). გადმოცემის თანახმად, ალები ცხოვრობენ ტყეში, კლდეებში, ნანგრევებში, შედიან თავლებში, ზოგჯერ მსხვერპლს, რომელსაც ახლო ნათესავის სახით ეცხადებიან, წყალში იტყუებენ. ქალ ალებს (ალქალებს) იგივე ფუნქციები აქვთ, თუმცა ნაკლები ფიზიკური ძალა გააჩნიათ. ზოგჯერ მათ ქალღმერთ დალის ფუნქციები მიეწერებათ და მის მსგავსად, მშვენიერი ოქროსთმიანი ქალის სახით ეცხადებიან თეთრ კაბაში. ალი ერთგული მსახური ხდება ადამიანის, რომელიც მას თმას და ბრჭყალებს დააჭრის. ალის ბოროტ ძალას წინ აღუდგება მის წინააღმდეგ შელოცვა ან წმინდა გიორგის სახელი. ==ლიტერატურა== * *ვირსალაძე, ე. ქართული სამონადირეო ეპოსი, გვ. 111-117 თბილისი, 1964 *ჩიქოვანი, მ. ქართული ეპოსი, წიგნი I, გვ. 113, თბილისი, 1959 კატეგორია:ქართული მითების პერსონაჟები", "url": "https://ka.wikipedia.org/wiki/ალი_(მითოლოგია)", "length": 967}
{"id": "1112", "title": "ამბრი", "text": "ამბრი-არაბი — ქართულ მითოლოგიაში გმირი, რომელიც გამოირჩევა უზარმაზარი ძალით, სიმაღლით და მასით. ის არის ამირანიანის პერსონაჟი. გამოირჩევა საარაკო ძალით, რომელიც მკვდარიც კი ამარცხებს ამირანს, რის გამოც ამ უკანასკნელს სასოწარკვეთილება მოიცავს. ==ლიტერატურა== * კატეგორია:ქართული მითების პერსონაჟები", "url": "https://ka.wikipedia.org/wiki/ამბრი", "length": 297}
{"id": "1113", "title": "ამირანი (მითოლოგია)", "text": "ამირანი — ქართულ მითოლოგიაში ამირანიანის ეპოსის მთავარი გმირი. ამირანის შესახებ თქმულებები დაფიქსირებულია საქართველოს ყველა კუთხეში, ქართული ენის ყველა დიალექტზე, რაც მიუთითებს მათი ფორმირების შესახებ ქართველი ერის ეთნოგენეზის ადრეულ სტადიაზე (ვარიანტები არსებობს აგრეთვე კავკასიის ქართველებთან მონათესავე ხალხებში). ამირანის სახე მოჩანს ძვ. წ. III ათასწლეულით დათარიღებულ არქეოლოგიურ ძეგლებზე (მცხეთის ბრინჯაოს სარტყელი, ყაზბეგის განძი, თრიალეთის ვერცხლის თასი). ამირანი ნადირობის ქალღმერთ დალის და მოკვდავი უცნობი მონადირის შვილია (ამირანის ქალწულებრივი ჩასახვის აფხაზურ ვარიანტს ალბათ მატრიარქატის ეპოქისკენ მივყავართ; ზოგიერთ გვიანდელ ვარიანტში ამირანის მამა მჭედელი ან გლეხია). ნაადრევად დაბადებულმა უმწიფარმა ამირანმა ხარის (ძროხის) კუჭში (ფაშვში) დაასრულა მომწიფება. ამირანის ღვთაებრივ წარმოშობას მიუთითებს მის მხრებზე მზის და მთვარის გამოსახულება, აგრეთვე ის, რომ მისი სხეულის ზოგიერთი ნაწილი ოქროსია. ამირანი უზარმაზარი ზომისაა, თვალები საცერის ტოლა აქვს და საავდროდ გამზადებულ შავ ღრუბელს ჰგავს. ამირანი მგელივით დაუღალავია, თორმეტი წყვილი ხარის ძალა აქვს და მთიდან დაცურებული მორის სისწრაფე; ის იმდენად ძლიერია, რომ დედამიწა ძლივს უძლებს მის სიმძიმეს (თუმცა ვერც კი მოვა ძალით და სიმაღლით ამბრისთან). ამირანის ძალა უხშირესად მის მონათვლას მიეწერება (უეჭველია, რომ ნათლობის მოტივმა ქრისტიანობის გავრცელების შემდეგ განდევნა უფრო ძველი ინიციაციის მოტივი), თუმცა ზოგჯერ დაკავშირებულია მის ბანაობასთან ჯადოსნურ წყაროში, რომლის მბრძანებელიც იგრი-ბატონია. ამირანის გმირობებში (დევებთან, ვეშაპთან ბრძოლა), რომლებსაც ის სჩადის მის ძმადნაფიცებთან, ბადრისთან და უსიპთან ერთად, ნათლად ჩანს კოსმოგონიურ მოტივებთან კავშირი. ვეშაპი გადაყლაპავს ამირანს, მაგრამ იგი ვეშაპს გვერდს გაუჭრის და განახლებული გარეთ გამოდის. ამასთანავე, ამირანი ნეკნებს შორის განაჭერში დაწნულ ბადეს დგამს, რათა ვეშაპის მიერ გადაყლაპულმა მზემ დაწვას იგი და შეძლოს გარეთ გამოსვლა. ამირანი იტაცებს ზეციურ ქალწულს — ყამარს, რომელიც ციურ ცეცხლს განასახიერებს და ცხოვრობს ზღვის გადაღმა ან ზღვის თავზე დაკიდებულ კოშკში. ამირანი ამარცხებს ყამარის მამას — ამინდის და საავდრო ღრუბლების მბრძანებელ ღვთაებას. ამირანი ასწავლის ადამიანებს მჭედლობას; იგი თვითონაც შესანიშნავი მჭედელია, რომელსაც ხმლის ჭედვაც შეუძლია (მძიმე ხმალი ამირანის აუცილებელი ატრიბუტია). ამირანის სახეში კულტურული გმირის სხვა თვისებებიც ვლინდება. დასავლეთ საქართველოს და აფხაზურ ვარიანტებში იგი მავნე მცენარეებსაც ანადგურებს. ღმერთთან ბრძოლის გამო ამირანი კავკასიის ქედზე გამოქვაბულშია მიჯაჭვული. მის ღვიძლს მუდმივად ძიძგნის არწივი, ხოლო ერთგული ძაღლი ჯაჭვს ლოკავს და ცდილობს გალიოს იგი. მაგრამ ყოველწლიურად ვნების ხუთშაბათს (თუშურ ვარიანტში შობის წინა ღამეს) ღმერთის მიერ მიჩენილი მჭედლები ანახლებენ ჯაჭვს. ძველი გადმოცემით შვიდ წელიწადში ერთხელ გამოქვაბული იხსნება და ამირანის დანახვა შეიძლება. ქრისტიანობის გავრცელებასთან ერთად ამირანი მოწამე გმირის თვისებებს იძენს და იესო ქრისტეს, გიორგის, ილიას და სხვ. ეცილება. ამირანის შესახებ თქმულებებმა ასახვა ჰპოვა შუასაუკუნოვან ქართულ ლიტერატურაში, კერძოდ შოთა რუსთაველის „ვეფხისტყაოსანში“. ამირანი ტიპოლოგიურად პრომეთესთან და აბრსკილთან ახლოს დგას. ==ლიტერატურა== * * Braund, David (1994). Georgia in Antiquity. Oxford: Clarendon Press. კატეგორია:ქართული მითების პერსონაჟები", "url": "https://ka.wikipedia.org/wiki/ამირანი_(მითოლოგია)", "length": 3149}
{"id": "1114", "title": "არმაზი (ღვთაება)", "text": "არმაზი — იბერიის სამეფოს უზენაესი წარმართული ღვთაება. არმაზის შესახებ ცნობები მხოლოდ ძველ ქართულ ხელნაწერებში და არმაზის ტოპონომშია შემორჩენილი. ტრადიციის მიხედვით, არმაზის კულტის შემოღება მეფე ფარნავაზს მიეწერება (ძვ. წ. III ს.), რომელსაც გარედან უსესხია იგი. მოქცევაჲ ქართლისაჲ-ში აღნიშნულია: კერპი მცხეთაში იდგა მთაზე. არმაზი სინკრეტული ღვთაება იყო, რომელიც უზენაესი (ცის, ჭექა-ქუხილის, წვიმის და მცენარეთა მბრძანებელი) და მეომარი ღმერთის ფუნქციებს ითავსებდა. სახელმწიფოებრიობის ჩამოყალიბების პერიოდში არმაზის კულტი ეწინააღმდეგებოდა ადგილობრივ ტომობრივ ღვთაებათა კულტებს. არმაზის დღესასწაულის დღეებში, რომელიც ჩვეულებრივ ზაფხულში იმართებოდა, ფერადი ნაჭრებითა და ყვავილებით მორთულ მცხეთის ქუჩებში მრავალრიცხოვანი მსვლელობები იმართებოდა სამეფო ოჯახის მონაწილეობით. საქართველოში ქრისტიანობის სახელმწიფო რელიგიად გამოცხადების შემდეგ (IV ს-ის 30-იანი წწ.) არმაზის კულტი გაუქმდა. ==ეტიმოლოგია== სახელი ღვთაებისთვის ფარნავაზს საკუთარი სახელის მიხედვით შეურქმევია, რადგან მას „სპარსულად არმაზ ერქუა“ და პატივისცემა და სამსახური დაუწესებია ახლად აღმართული კერპისათვის. მეცნიერთა ერთი ნაწილი მას აჰურა მაზდასთან – სპარსულ უზენაეს ღვთაებასთან აკავშირებს, სხვები კი ხეთურ მთვარის ღვთაების სახელ „არმას“-თან. არმაზის სახელს აჰურამაზდასთან აკავშირებდა ივანე ჯავახიშვილი და წერდა: „არმაზის შესახებ ცნობებს რომ სპარსულ აჰურამაზდასთან სახელის მეტი საერთო არაფერი აქვს, ეს უცილობელია“. და იქვე, „მაზდეანობა რომ ერთ ხანს საქართველოშიც გავრცელებული იყო და მაშასადამე, აჰურამაზდა-არმაზის თაყვანისცემაც უნდა ყოფილიყო ჩვენს ქვეყანაში – ეს ცხადია“. წმინდა ნინო მაშინდელ ქართველებს ასე ახასიათებს: „ვხედევდით, ცეცხლის მსახურსა მას ერსა და მოგვებსა და ცთომასა მათსა ზედა ვტიროდიო“. ==დღესასწაულის დღე== არმაზობა შესაძლოა ყოფილიყო, როგორც უძრავი ისე მოძრავი დღესასწაული. მატეანე არმაზობის დღეს არ ასახელებს, მოხსენიებულია მხოლოდ არმაზის ბოლო დღესასწაულის დღე 19(6) აგვისტო. ==მსხვერპლშეწირვა== თეიმურაზ ბატონიშვილი გამორიცხავს არმაზის კერპისადმი ადამიანების შეწირვის ფაქტს. ==ლიტერატურა== * * მსოფლიოს ხალხთა რელიგიები და სარწმუნოებრივი წარმოდგენები, თბ., 2005 ==რესურსები ინტერნეტში== * არმაზი, აჰურამაზდა, მოლოდინი მესიისა ==სქოლიო== კატეგორია:წარმართობა საქართველოში კატეგორია:მითოლოგიური ღმერთები", "url": "https://ka.wikipedia.org/wiki/არმაზი_(ღვთაება)", "length": 2176}
{"id": "1115", "title": "ბარბალე", "text": "ბარბალე – ქართულ მითოლოგიაში მზის განმასახიერებელი ქალღმერთი. ძირითადად თაყვანს სცემდნენ, როგორც ქალის ნაყოფიერების საწყისის მფარველ ღვთაებას. ხალხური წარმოდგენით, ბარბალე განაპირობებს მიწათმოქმედების და მესაქონლეობის პროდუქტების სიუხვეს, ხელს უწყობს როგორც მსხვილი რქოსანი საქონლის და შინაური ფრინველის, ისე ადამიანის განაყოფიერებას. ბარბალესადმი იყო მიძღვნილი სხვადასხვა დღესასწაული, რომელთაგან მთავარი ზამთრის მზებუდობას ემთხვეოდა. ბარბალესადმი მიძღვნილ რიტუალებსა და წეს-ჩვეულებებში გამოიყენებოდა საგნები, რომლებიც მზის სიმბოლოებს წარმოადგენდნენ. თვით ბარბალეს სახელიც (ცნობილია აგრეთვე მისი სხვა ვარიანტები: საერთო ქართული - ბარბალე/ბარბარე, სვანური - ბარბალი/ბარბარი და მთიულური ბარბალა/ბარბარა) ჰპოვებს ლინგვისტურ პარალელებს წრის, ბორბლის, მოელვარე ალის ქართულ დასახელებებში; ბარბალეს სახელში ვლინდება აგრეთვე ფორმალური და სემანტიკური მსგავსება შუმერულ-აქადურ ეპითეტთან bibbirru - მოელვარე სხივი, ბრწყინვალება. ბარბალეს თაყვანს სცემდნენ, როგორც მკურნალს, რომელიც ადამიანებს თვალს უხელს და განკურნავს თავის ტკივილის, ყვავილის და სხვა დაავადებებისგან. ბარბალეს შეეძლო აგრეთვე ადამიანებზე უბედურებები, გასაჭირი და სიკვდილიც მოეწია. კატეგორია:ქართული მითების პერსონაჟები", "url": "https://ka.wikipedia.org/wiki/ბარბალე", "length": 1173}
{"id": "1116", "title": "ბატონები", "text": "ბატონები — ბავშვთა გადამდებ ავადმყოფობათა (წითელა, ყვავილი, ქუნთრუშა, ყივანახველი) საერთო ხალხური სახელწოდება. ქართველთა ძვ. რელიგიური შეხედულებით, ამ სნეულებას იწვევდნენ ანთროპომორფული სახის პატარა ზებუნებრივი არსებები ე. წ. ბატონები, ანგელოზები, დაავადებებსაც შესაბამისად ყვავილ-ბატონები, წითელა-ბატონები, ხველა-ბატონები და ა. შ. ეწოდებოდა. მორწმუნეთა წარმოდგენით, ბატონები ამა თუ იმ სოფელში მობრძანდებოდნენ და რომელ ოჯახსაც ეწვეოდნენ, იქ ავადმყოფობა ჩნდებოდა; სწამდათ, რომ მათ მუსიკა, ცეკვა, ყვავილები, ტკბილეულობა უყვარდათ და, თუ სურვილს აუსრულებდნენ, დაავადებაც იოლად გაივლიდა. ამიტომ ავადმყოფის პატრონები ბატონების გასამხიარულებლად მართავდნენ საგანგებოდ მორთულ-მოკაზმულ ე. წ. ბატონების ხეს, დგამდნენ ტკბილეულით გაწყობილ ტაბლას, უკრავდნენ ფანდურზე, მღეროდნენ ბატონების საგალობელს „ბატონებო“, ცეკვავდნენ და გარკვეულ აღკვეთებს იცავდნენ. ბატონები, ქართველთა უძველესი ნაყოფიერების ღვთაება, დიდი დედა ნანას შვილებად მიაჩნდათ და მსგავსად ითვლებოდნენ „დობილებისა“ „ნაწილიან ღვთაებებად“. == იხილეთ აგრეთვე == * ქართულ წარმართულ ღვთაებათა პანთეონი == ლიტერატურა == * კატეგორია:ქართული მითების პერსონაჟები", "url": "https://ka.wikipedia.org/wiki/ბატონები", "length": 1100}
{"id": "1117", "title": "ბაყბაყ-დევი", "text": "ბაყბაყ-დევი — ქართულ მითოლოგიაში ტყის კაცი, ერთ-ერთი დევი. ბაყბაყ-დევი, რომელიც ბოროტ საწყისს განასახიერებს (მაგრამ ყოველთვის მარცხდება დადებით გმირთან), წარმოგვიდგება მრავალთავიან არსებად, რომლის სიმძიმეს ძლივს უძლებს დედამიწა, კაციჭამიად, რომელიც თავის დამხმარეებთან ერთად ჭამს ადამიანებს. ==რესურსები ინტერნეტში== *ბაყბაყ-დევი — ბიბლიოვიკი *ამირანის ზღაპარი — ლიტკლუბი კატეგორია:ქართული მითების პერსონაჟები", "url": "https://ka.wikipedia.org/wiki/ბაყბაყ-დევი", "length": 409}
{"id": "1118", "title": "ბედის მწერლები", "text": "ბედის მწერლები — ქართულ მითოლოგიაში ღვთაება (ან რამდენიმე ღვთაება), რომელიც ადამიანის და ყველა სხვა სულიერ არსებათა ბედსაც განაგებს. ჯავახეთში გავრცელებული ზოგიერთი თქმულების მიხედვით (ლიზა თოთაძის გადმოცემით სოფელ ჩუნჩხიდან), ისინი ადამიანის ან სხვა სულიერის დაბადების შემთხვევაში ადგილზე იმყოფებიან და მას დაბადებისთანავე საკუთარ ბედს შუბლზე აწერენ ბედის მწერლები გარდაცვლილთა სამეფოში ცხოვრობენ და მუდმივად იყურებიან “ბედის წიგნში”. მზის ქვეშ ადამიანის ცხოვრების ბედით განსაზღვრული ვადის გასვლის შემდეგ ბედის მწერლები ამის შესახებ გარდაცვლილთა სამეფოს მბრძანებელს (სულეთის ღმერთს) აცნობებენ, რომელიც გზავნის შემხვედრებს (მგრებრებს), რათა ადამიანს ამოაცალონ სული და ჩააბრძანონ გარდაცვლილთა სამეფოში (სულეთში). ზოგჯერ ბედის მწერლები შეცდომით იძახებდნენ სულეთში ადამიანის სულს, რომლის დედამიწაზე ცხოვრების ვადა ჯერ კიდევ არ იყო გასული. ასეთ შემთხვევაში ისინი სულს სხეულს უბრუნებდნენ და ადამიანი აგრძელებდა ცხოვრებას მისთვის განკუთვნილი ვადით. არსებობენ გადმოცემები ადამიანთა შესახებ, რომლებმაც მოინახულეს გარდაცვლილთა სამეფო (მკვდარში ჩართულები), რომლებიც მიწაზე დაბრუნების შემდეგ წინასწარმეტყველები ხდებოდნენ და სულეთის ამბებს ჰყვებოდნენ. ბედის მწერლების ფუნქციები ზოგჯერ თვითონ სულეთის ღმერთს მიეწერებოდა. კატეგორია:ქართული მითების პერსონაჟები", "url": "https://ka.wikipedia.org/wiki/ბედის_მწერლები", "length": 1245}
{"id": "1119", "title": "ბერი-ბერა", "text": "ბერი-ბერა — ქართულ მითოლოგიაში აღმოსავლეთ საქართველოს მთიელებში (მთიულეთში, გუდამაყარში) ანთროპომორფული ღვთაება, რომელიც მოსავლის მფარველია და საქონლის ნაყოფიერებას და მოსახლეობის ზრდას უწყობს ხელს. ბერი-ბერა აგრარული კალენდარული დღესასწაულების ერთ-ერთი პერსონაჟია. წინასაახალწლო რიტუალის დროს მამაკაცთა შორის უფროსი, რომელიც ბერი-ბერას განასახიერებდა, სახლში ჯოხზე გადამჯდარი (ბერბერა) შედიოდა მისალმებებით და კეთილი სურვილებით. ==რესურსები ინტერნეტში== * ბერი-ბერა * ქართული მითოლოგია - ბერი-ბერა კატეგორია:ქართული მითების პერსონაჟები", "url": "https://ka.wikipedia.org/wiki/ბერი-ბერა", "length": 536}
{"id": "1120", "title": "ბერიკა", "text": "ბერიკა — ქართულ მითოლოგიაში ნაყოფიერებასთან დაკავშირებული ღვთაება, უხშირესად თხის სახით წარმოიდგენდნენ. ბერიკა ნაყოფიერების და ბუნების აღორძინების საგაზაფხულო აგრარული დღესასწაულის - ბერიკაობის მთავარი პერსონაჟია, რომლის მონაწილენიც თხის და ცხვრის ტყავს იცვამდნენ და იმაგრებდნენ რქებსა და ჩლიქებს. == იხილეთ აგრეთვე == * ბერიკაობა კატეგორია:ქართული მითების პერსონაჟები", "url": "https://ka.wikipedia.org/wiki/ბერიკა", "length": 368}
{"id": "1121", "title": "ბოსელი (ღვთაება)", "text": "ბოსელი, ბოსლე, ბოსლა (სვან. ბოსლო, ბეიმღუ, ბობღა) — ნაყოფიერებისა და გამრავლების წარმართული ღვთაება ძველ საქართველოში. მისი კულტი ასახულია ბოსლობის დღეობაში. ბოსელის უმთავრეს ფუნქციას შეადგენდა საქონლის გამრავლება და მფარველობა. ამიტომ მას \"საქონლის ანგელოზის\" ეპითეტებითაც მოიხსენიებდნენ. ბოსელი თავდაპირველად ცხოველური სახის არსებად, კეროდ, ხარად უნდა ჰყოლოდათ წარმოდგენილი, ქართველი ხალხის ასტრალური რელიგიის მაღალ საფეხურზე, რომელიც განვითარებულია მიწათმოქმედებისა და სათანადო სოციალური წყობილების ზედნაშენს წარმოადგენს, ბოსელი სამიწათმოქმედო მეურნეობას დაუკავშირდა, ასტრალურ ღვთაებათა წრეში მოექცა და ანთროპომორფული სახე მიიღო. ამ საფეხურზე მნიშვნელოვნად გაფართოვდა ღვთაების ფუნქციები და მისი მსახურების ფორმები, რაც ახალწლის ციკლის დღეობებში უფრო მრავალფეროვნად გამოვლინდა. დროთა ვითარებაში ღვთაება ბოსელი გარდაიქმნა დიდ ღმერთად (სვან. ხოშა ღერბეთ), რომლის კულტი ხარისა და მზის კულტების შერწყმის ნიადაგზე ჩამოყალიბდა ასტრალური სარწმუნოების განვითარების გვიანდელ საფეხურზე. დროთა განმავლობაში ქრისტიანობის ზეგავლენით ბასილის თანაზიარი გახდა და ასე იხსენიებოდა ქართულ საახალწლო რიტუალებში. ==ლიტერატურა== კატეგორია:ქართული მითების პერსონაჟები", "url": "https://ka.wikipedia.org/wiki/ბოსელი_(ღვთაება)", "length": 1146}
{"id": "1122", "title": "ბოჩი", "text": "ბოჩი (ლაზურად ნიშნავს მამალ ცხვარს) — ქართველთა ძველი წარმართული ღვთაება. ==ეტიმოლოგია== პირველად წერილობით ძეგლებში ექვთიმე მთაწმიდელთან გვხვდება. ი. ჯავახიშვილის აზრით, სახელი ბოჩი — ვოჩი ან/და ოჩი (მეგრულად მამალი თხა — ვაცი) სახეცლილი ფორმაა უკავშირდება და ნადირთ მფარველი ან მისი მსგავსი ღვთაების სახელია. კლაპორტის სიტყვებით ჩეჩნურად სიტყვა „ბოჯ“ (bodj) გარეულ თხას ნიშნავდა, თუმცა უსლარის დროს ეს სიტყვა „ბუოჟ“-ად გამოითქმოდა. ვ. ბარდაველიძეს ოჩი||, ბოჩი მესაქონლეობის მფარველ ღვთაებად მიაჩნდა. ახალი ეთნოგრაფიული მასალის მიხედვით, ბოჩი მოსავლიანობის მფარველი ღვთაებაც უნდა ყოფილიყო. ნავარაუდევია რომ ძველი ქართული ღვთაება — ოჩოპინტრე, რომლის სახელში ოჩი ურევია და წარმოგვიდგება, როგორც თხის ფეხებიანი და ადამიანის ტანიანი არსება, წარმომდგარა ბოჩიდან. არანაკლებ მნიშვნელოვანია თავად ხევსურეთის დაარსებაც, რომელიც გარეული თხის მონადირებით დაიწყო. ==ისტორიული წყაროები== თეიმურაზ ბატონიშვილი წერს: თუმცა იქვე დასძენს: კავკასიის შვიდი ძირითადი მთაა: # ბრუტ-საბზელი (შიდა ქართლში) # საყორნე (კახეთში) თეიმურაზ ბატონიშვილის აზრით ბოჩის ტაძარი დღევანდელი ბიჭვინთის ტაძრის ადგილას მდგარა: ==ლიტერატურა== ; *ჯავახიშვილი ივ., ქართველი ერის ისტორია, წგნ. 1, თბ., 1951; *Бардавелидзе В. В., Древнейшие религиозные верования и обрядовое графическое искусство грузинских племен, Еи., 1957. ==სქოლიო== კატეგორია:ქართული მითების პერსონაჟები", "url": "https://ka.wikipedia.org/wiki/ბოჩი", "length": 1332}
{"id": "1125", "title": "გიორგი", "text": "სახელი გიორგი შეიძლება აღნიშნავდეს ერთ-ერთ შემდეგ პიროვნებათაგანს: * გიორგი (XI ს.) — საქართველოს კათოლიკოს-პატრიარქი * გიორგი (XIV ს.) — საქართველოს კათოლიკოს-პატრიარქი * გიორგი I — საქართველოს მეფე * გიორგი I, აღწეფელი — აფხაზთა (დასავლეთ საქართველოს) მეფე * გიორგი I, ბაგრატ I-ის ძე — იმერეთის მეფე * გიორგი I გურიელი — გურიის მთავარი * გიორგი I დადიანი — ოდიშის მთავარი * გიორგი II — საქართველოს მეფე * გიორგი II — კახეთის მეფე * გიორგი II — იმერეთის მეფე * გიორგი II — აფხაზთა (დასავლეთ საქართველოს) მეფე * გიორგი II გურიელი — გურიის მთავარი * გიორგი II დადიანი — ოდიშის ერისთავი * გიორგი III, საქართველოს მეფე — საქართველოს მეფე * გიორგი III, კონსტანტინე მეფის ძე — იმერეთის მეფე * გიორგი III გურიელი — გურიის მთავარი * გიორგი III დადიანი — ოდიშის მთავარი * გიორგი IV ლაშა — საქართველოს მეფე * გიორგი IV გოჩია — იმერეთის მეფე * გიორგი IV გურიელი — გურიის მთავარი * გიორგი IV დადიანი — ოდიშის მთავარი * გიორგი V ბრწყინვალე — საქართველოს მეფე * გიორგი V გურიელი — გურიის მთავარი * გიორგი V, იმერეთის ფაქტობრივი მეფე — იმერეთის ფაქტობრივი მეფე 1701-1707 წლებში * გიორგი VI, მცირე — საქართველოს მეფე * გიორგი VI — იმერეთის მეფე * გიორგი VII, ბაგრატ V-ის ძე — საქართველოს მეფე * გიორგი VII — იმერეთის მეფე * გიორგი VIII — ქართლის მეფე * გიორგი IX — ქართლის მეფე * გიორგი X — ქართლის მეფე * გიორგი XI — ქართლის მეფე * გიორგი XII — ქართლ-კახეთის მეფე * გიორგი არაგვის ერისთავი — ერისთავი * გიორგი ბატონიშვილი — კახეთის სამეფოს პოლიტიკური მოღვაწე * გიორგი ბატონიშვილი — მოსკოვის ქართული კოლონიის მეთაური * გიორგი ბატონიშვილი — იმერეთის მეფის სოლომონ I-ის შვილიშვილი * გიორგი დოდისი — კალიგრაფი * გიორგი მაწყვერელი (VIII-IX სს.) — აწყურის ეპისკოპოსი დაახლოებით VIII-IX საუკუნეებში * გიორგი მაწყვერელი — აწყურის ეპისკოპოსი X საუკუნის I მესამედში * გიორგი მერჩულე — მწერალი * გიორგი მთაწმიდელი — სასულიერო და საზოგადო მოღვაწე, მწერალი, მთარგმნელი * გიორგი მცირე — მწერალი * გიორგი ოსტატი — ოსტატი * გიორგი რაჭის ერისთავი — ერისთავი * გიორგი ქსნის ერისთავი — ერისთავი * გიორგი ჩორჩანელი — დიდი აზნაური სამხრეთ საქართველოში * გიორგი ჭყონდიდელ-მწიგნობართუხუცესი — საქართველოს სამეფო კარის ვეზირი * გიორგი ხუცესმონაზონი — კალიგრაფი ==იხილეთ აგრეთვე== * გიორგი (მითოლოგია) — ქართული მითოლოგიის პერსონაჟი * გიორგი (საკუთარი სახელი)", "url": "https://ka.wikipedia.org/wiki/გიორგი", "length": 2220}
{"id": "1126", "title": "დალი (მითოლოგია)", "text": "დალი — ქართულ მითოლოგიაში ნადირობის ქალღმერთი, ნადირთ პატრონი, მიეწერებოდა „წმინდა“ ნადირთა (ჯიხვი, არჩვი, ირემი) მფარველობის ფუნქცია. == დახასიათება == საქართველოს მთიანეთში (უმეტესად სვანეთში) გავრცელებული გადმოცემების თანახმად, დალის გარეგნობა მზეთუნახავის გარეგნობას წააგავს. დალი მიუვალ კლდეებზე ცხოვრობს, საიდანაც ეშვება მისი ოქროს თმები. დალი მაქციაა, მას შეუძლია ადამიანს გამოეცხადოს ცხოველის ან ფრინველის სახით. მის რჩეულ მონადირეს, რომელიც მასთან სიყვარულს გაიზიარებს, დალი ეხმარება ნადირობაში მანამ, სანამ მონადირე მათი სიყვარულის საიდუმლოს ინახავს. ამ პირობის დამრღვევი მონადირე აუცილებლად იღუპება. დალის და უცნობი მონადირის შვილად ითვლება ამირანი. დალი სვანურად წარმოითქმის როგორც დალ— კლდის ტურფა ქალი, ნადირთა და მთაში ასულ მონადირეთა ბედის გამგებელი. ემორჩილება ჯიხვი, შუნი, არჩვი, ირემი, მათი მცველი და გამჩუქებელია. == წარმოშობა == დალი უძველესი ქალღმერთია. შესაძლოა, მისი წინაპარი იყო შუმერთა დილბადი. აქვს შეხვედრები გერმანულ და სხვა ქვეყნის მითოლოგიასთან. პირველად ოჯახის კეთილი ქალღმერთი უნდა ყოფილიყო, შემდეგ მაცდურის, ავსულის, ჯადოქრის თვისებები მიიღო. მისი სახელი ცოცხალია ქართულ ფოლკლორში, უფრო სვანურში („ბეთქილი“, „დალა კოჯას ხელღვაჟალე“ და სხვა). სვანის ცხოვრება იმდენად იყო დაკავშირებული ჯიხვზე და არჩვზე ნადირობასთან, რომ ნადირთა ღმერთი და ქალღმერთიც შეუქმნია. დალის სახელი ძრწოლვითა და პატივისცემით წარმოითქმის. მის საბრძანებელია უხვაანი, ლალცხატი — სალი კლდეები. == ერთი ამბავი == დალები საშინლად სცემენ, ამოწყვეტენ კიდეც იმას, ვისაც გადაეკიდებიან, ვინც უღალატებს, მაგრამ ვისაც სწყალობენ, სასურველ ნადირს ახვედრებენ თუნდაც ყანაში. სვანები ასახელებენ პირებს, რომელთაც დალი სწყალობდა: სუმაშერების ისმას, დისელ ლევანს, ნუაშერების ნუას, სიხაოშერების მაკუს... ამ უკანასკნელს ხალხში გამოუჩენია დალის ნაჩუქარი რიდე, მაშინვე სანადიროდ წასვლის სურვილს მოუცავს, ორი მონადირის თანხლებით საჯიხვეები მოუნახულებია, ზვავს გადაუტანია, მხლებელნი გადარჩენილან. ზვავს გადაუტანია საძებნელად წასული 12 ვაჟკაციც. მეორე მონადირის, ნუას შვილს მამის სკივრი გაუღია, დალის ნაჩუქარი უნახავს, შინ დაბრუნებული ნუა ლოგინად ჩავარდნილა და ვეღარც ამდგარა. სიკვდილის წინ ყველა გარეთ გაუსტუმრებია. წყნარი მოთქმის ხმაზე ბიჭებს სარკმელში შეუჭყეტიათ და უნახავთ დალები მომაკვდავს რომ დასტიროდნენ და აცვამდნენ. სარკმელზე მტრედი მჯდარა, მთელი დღე გულსაკლავად ღუღუნებდაო, ხოლო ნუას ხელი, რასაც დალი გულში იკრავდა, ვეღარ გაუსწორებიათ (ბიჭებმა რომ ნახეს, დალები უეცრად გამქრალან). == სვანების დამოკიდებულება == დალისა და აფსათის სვანეთში თითქმის ისევე მტკიცეა, როგორც წმინდა გიორგის - ჯგირაგისა. სვანი მოხუცები მრავალ ცნობილ და უცნობ მითს ჰყვებიან დალზე. „დევებს თუ იცნობს“?-ეკითხებით. „აჰ, არა! დევის ცნობას დალი როგორ იკადრებს. დალი სხვაა, დევი სხვაა. ნადირების მშვენიერ ქალბატონი წმინდა ჭიუხებზეა, ბანჯგვლიანი დევი - ბნელ გამოქვაბულში“. მცდარია ო. სპენსერის აზრი, რომ დალი სვანთა ერთადერთი ღვთაებაა. == მონადირეთა აზრით == დალი ფრიად ხორციელი, ვნებიანი ქალღმერთია, მოსიყვარულე დედა; ხიბლავს გამოჩენილ მონადირეებს, სიყვარულის ქსელში ახვევს და წყალობას არ აკლებს, მაგრამ თუ უღალატა, გასცა და გაამხილა ვინმემ, არ დაინდობს, ზვავს გაატანს ან კლდეზე გადაჩეხავს (ბეთქილი). დალის სიყვარული ნადირობაში წარმატების საწინდარია. კარგ მონადირეზე იტყვიან: „დალი ჰყავსო“. == სვანური გადმოცემები == სვანურ მითებში, თქმულებებში, სიმღერებში ცოცხლობს არა ერთი, არამედ, რამდენიმე დალ (დალარ, მრ.). უფრო კი კენტად ზის კლდის ქიმზე, ლორელაის მსგავსად, ოქროს სავარცხლით ივარცხნის თავთუხისფერ თმას და მღერის ან ჩივის: შვილი გონგოფ-მგელმა მომტაცაო. მამაცი მონადირე გამოივლის, ესმის მოთქმა, მგელს დაედევნება, მოკლავს, დალ ოქროს ნაწნავებს გადმოუშვებს, შვილს აიყვანს, მერე მონადირეს დაიახლოვებს; როგორც ვნებიანი ქალღმერთი დალ ნიმფებსა და აფროდიტეს მოგვაგონებს. დალისა და დარჯელანის შვილია ქართველთა ეროვნული გმირი ამირანი. მითი: სოფლის თავში ფრიალო კლდიდან ყოველდღე ქალის შემზარავი კივილი მოისმოდა (სიყვარულის ტკივილი). ამის გამგონე მაკე ძროხას ხბო არ შერჩებოდა, ცხენს კვიცი. მიწა იძვროდა. სოფელი შეწუხდა. მამაცმა დარჯელანმა იკისრა მწვერვალზე ასვლა, რომ სოფელი ეხსნა. მჭედელს სამი რკინის პალო გამოაჭედვინა, კლდეზე საფეხურები გაიკეთა, ავიდა. გამოქვაბულში დალ ნახა, ერთი ნახვით შეუყვარდა, დალიც დანებდა. მონადირემ კლდეზე ცოცვას მოუხშირა. ეჭვიანი ცოლი აედევნა, მძინარე ქმარსა და დალს თავზე წაადგა. დალს ოქროს ნაწნავებო ოქროს მაკრატლით შეაჭრა და მიატოვა. შეჭირვებულმა დალმა დარჯელნას უთხრა: ჩემი აღსასრული დადგა, მუცელი გამიჭერი, ბავშვი ამოიყვანე, კუროს ტყავში გაახვიე და სამი გზის შესაყარზე დააგდეო. მონადირემ ყველაფერი შეასრულა. გამოიარა სამმა წმინდა კაცმა, ბავშვი დალოცეს. მიხვდნენ რომ დალის ვაჟი იყო და ამირანი (მირიმი) უწოდეს, გასაზრდელად კი ისევ დარჯელანს გადასცეს. (შეადარეთ ყრმა ჰერაკლეს დაგდება დედისაგან გზაში, ათენას და ჰერას გამოვლა და შეცნობა იმისა, რომ ბავშვი ღვათაებრივია). ==ლიტერატურა== * კატეგორია:ნადირობის ქალღმერთები კატეგორია:სვანური მითების პერსონაჟები", "url": "https://ka.wikipedia.org/wiki/დალი_(მითოლოგია)", "length": 4732}
{"id": "1127", "title": "დედაბერი", "text": "დედაბერი — ქართულ მითოლოგიაში და ფოლკლორში მოხუცი ქალები. ქართულ ხალხურ სიტყვიერებაში ცნობილია კეთილი და ბოროტი დედაბრები. კეთილი დედაბერი კაცთა მოდგმის მოსარჩლეა, ექომაგება ზღაპრის დადებით გმირებს; ბოროტი კი ფიზიკურად მახინჯი, ავსული, კაციჭამია, ირეალური არსებაა. ცხოვრობს უმთავრესად ქვესკნელში, მიუვალ ტყეში; მას ახასიათებს მითური ნიშნები, განაგებს სტიქიურ მოვლენებს, არის ტყის ბინადართა პატრონ-მფარველი, აქვს ჯადოსნური, სასწაულმოქმედი საგნები. ზღაპრებში მას კუდიანს უწოდებენ (სამეგრელოში — მზაკვარს). ბოროტი დედაბრის ფუნქციაა დადებითი პერსონაჟისთვის წინააღმდეგობის შექმნა. ==ლიტერატურა== * ოქროშიძე თ., ქართული ფანტასტიკური ზღაპრის მხატვრული სახეები (დედაბერი), კრ.: ქართული ფოლკლორი. მასალები და გამოკვლევები, [ტ.] 1–2, თბ., 1964; * ღლონტი ა., ქართული ხალხური ნოველა, თბ., 1963; Category:ქართული მითების პერსონაჟები", "url": "https://ka.wikipedia.org/wiki/დედაბერი", "length": 819}
{"id": "1128", "title": "დევი", "text": "მინი|250პქ|დევები, ოსკარ შმერლინგი, დედა ენა 1912 დევი — ბოროტი სული ქართულ მითოლოგიასა და ფოლკლორში. დევები თმით დაფარული ზოომორფული არსებები არიან რქებით და მრავალი თავით (სამიდან ასამდე). თავების რიცხვის ზრდასთან ერთად მათი ძალაც მატულობს. მოკვეთილი თავის ადგილზე ახალი ამოდის. დევები მიწისქვეშეთში ცხოვრობენ, მაგრამ შეიძლება მიწაზეც ცხოვრობდნენ და სასახლეებსა და სიმდიდრესაც ფლობდნენ. ჩვეულებრივ, ერთად ცხოვრობს შვიდი-ცხრა ძმა დევი. დევები მესაქონლეობას და ნადირობას მისდევენ, იტაცებენ და ატყვევებენ ლამაზ ქალებს. საქართველოს მთიელებში დევი მჩაგვრელის და დამმონებლის სინონიმის როლში გვევლინება, მათ ებრძვიან ადგილობრივი ღვთაებები. დევების ქალური პერსონიფიკაციები ნაკლებად ბოროტები არიან, ისინი იფარებენ მომხდურებს და იცავენ მათ თავისი კაციჭამია შვილებისაგან. დევი აგრეთვე, ქართული ხალხური ზღაპრების პოპულარული პერსონაჟი, ადამიანის მსგავსი ფანტატისკური არსება, ტანად დიდი და ღონიერი, ზოგჯერ მრავალთავიანი. განასახიერებს უმთავრესად ბოროტ ძალას. დევი მზეთუახავებს იტაცებს და ქვესკნელში ან ზესკნელში მალავს. ბევრი ზღაპრის გმირი გონებაჩლუნგ დევს ჯაბნის და კლავს. == ეტიმოლოგია == ქართულში დამკვიდრებული სიტყვა „დევი“ ინდოევროპული წარმოშობისა უნდა იყოს. ავესტურში გვხვდება daēuua და და მას ბოროტი ღვთაების მნიშვნელობა აქვს. ამავე სიტყვას ვხვდებით სანსკრიტში „დევა“ (სანსკრ. देव). აქ ეს სიტყვა ღვთაებრივის შინაარსისაა და გამოიყენება ინდუიზმის კეთილი ღვთაებების აღსანიშნავად. ინდურ მითოლოგიაში დევებს ასურები უპირისპირდებიან. შებრუნებული ვითარებაა ზოროასტრიზმში, აქ კეთილი ღვთაებანი არიან აჰურები (შდრ. სანსკრიტის „ასურა“), ხოლო ბოროტი - დევები. ამასთან, ქართული „დევი“ სახელობითი ბრუნვის ნიშნის გამო ემსგავსება სანსკრიტის „დევი“-ს (სანსკრ. देवी), რაც სანსკრიტში მდედრობითი სქესის სიტყვაა და ქალღმერთთა აღსანიშნავად გამოიყენება (მაგალითად, პარვატი, ლაკშმი, კალი და სხვა). ==დევთა სახელები== *ბაყბაყ-დევი *ბეღელა *საცერა *თვალსაცერა *დოლაბა *თავდოლაბა *ცალრქა ==იხილეთ აგრეთვე== *ბაყბაყ-დევი *ქაჯი ==ლიტერატურა== * * ჩაჩავა მ., სპარსულ-ქართული ფოლკლორული ურთიერთობიდან, კრ.: ლიტერატურული ურთიერთობანი, [ტ.] 3, თბ., 1972; * ოჩიაური თ., მითოლოგიური გადმოცემები აღმოსავლეთ საქართველოს მთიანეთში, თბ., 1967; * ჩიქოვანი მ., მიჯაჭვული ამირანი, თბ., 1947. ==რესურსები ინტერენტში== * დევები — Saunje.ge ==სქოლიო== კატეგორია:ქართული მითების პერსონაჟები", "url": "https://ka.wikipedia.org/wiki/დევი", "length": 2238}
{"id": "1129", "title": "დობილნი", "text": "დობილნი — აღმოსავლეთ საქართველოს მთიელთა რწმენით ჯვარ-ხატის დამხმარე ზებუნებრივი არსებანი, რომელთაც ღვთაება შემცოდეთა დასასჯელად იყენებდა. წარმოდგენილი ჰყავდათ პატარა ბავშვების სახით, რომლებიც უთვალავი რაოდენობით დილის მზის სხივებს მოჰყვებოდნენ და სოფელს მოეფინებოდნენ, საღამოს კი ჩამავალ მზის სხივებთან ერთად გაიკრიფებოდნენ. გადმოცემით, ალმაცერი სხივებით განათებულ ადგილებში საშიში იყო ქალებისა და ბავშვების სიარული. დობილნი მათ აავადებდნენ, მამაკაცებს კი, რადგან მათ ძლიერი ანგელოზი მფარველობდა, ვერ ერეოდნენ. ჯვარ-ხატების მიდამოებში აგებული იყო მათი სახელობის ნიშები, ე. წ. „დობილთ კოშკები“, სადაც სრულდებოდა ლოცვა და შეწირვა — „აშალის“ (პატარა ზომის თხელი მრგვალი პურის კვერები) გადაყრა ბავშვებისათვის. ავადმყოფობის გართულების შემთხვევაში მათ თიკანსაც სწირავდნენ. ეთნოგრაფ ვერა ბარდაველიძის შეხედულებით, ასტრალურ ღვთაებათა პანთეონში დობილნი დღის მნათობის სხივებს განასახიერებდნენ. ==ლიტერატურა== * ოჩიაური ა., ქართული ხალხური დღეობების კალენდარი, თბ., 1988. * Бардавелидзе В. В., Древнейшие религиозные верования и обрядовое графическое искусство грузинских племён, Тб., 1957. Category:ქართული მითების პერსონაჟები", "url": "https://ka.wikipedia.org/wiki/დობილნი", "length": 1117}
{"id": "1130", "title": "ვეშაპი (მითოლოგია)", "text": "ვეშაპი — ქართულ მითოლოგიაში და ფოლკლორში ზოომორფული არსებები, ურჩხულები. ძველ კოლხეთში უზარმაზარი თევზის სახით გამოსახავდნენ. ხშირად ვეშაპი მრავალთავიანი არსების სახით გვევლინება. განარჩევენ თეთრ, წითელ და შავ (ყველაზე ძლიერ) ვეშაპებს. ვეშაპები წყლის სტიქიასთან არიან დაკავშირებული და იტაცებენ წყალს ჭებიან, მდინარეებიდან, ტბებიდან, წყლის სარგებლობისთვის ითხოვენ ქალწულის მსხვერპლად შეწირვას. ისინი შთანთქავენ მზეს, მტრობენ კეთილ გმირებს, თუმცა, საბოლოო ჯამში, მათთან მარცხდებიან. ვეშაპების ბოროტი ფუნქციები ხშირად დევებზე გადადის. ზოგ სიუჟეტში გმირების მფარველთა როლში გვევლინებიან, მაგრამ მათი საჩუქრები გმირებისთვის აკრძალვას შეიცავს. გმირის მიერ აკრძალვის დარღვევა მის სიკვდილს იწვევს. ჰაგიოგრაფიულ ძეგლებში ვეშაპი ურწმუნოების და კერპთაყვანისმცემლობის სიმბოლოა. Category:ქართული მითების პერსონაჟები", "url": "https://ka.wikipedia.org/wiki/ვეშაპი_(მითოლოგია)", "length": 802}
{"id": "1131", "title": "ზადენი", "text": "ზადენი — ძველ ქართულ საისტორიო წყაროებში დადასტურებული სახელწოდება მთისა, ციხესიმაგრისა და კერპისა (ღვთაებისა). ზადენის მთას მკვლევარნი აიგივებენ ბერძნულ-რომაულ წყაროებში მოხსენიებულ სევსამორასთან, თანამედროვე სოფ. წიწამურის (მცხეთის მუნიციპალიტეტი) ადგილას (მდ. არაგვის მარცხენა სანაპიროზე). როგორც ჩანს, ქართლის მეოთხე მეფე ფარნაჯომმა სწორედ აქ „აღაშენა ციხე ზადენი, და შექმნა კერპი სახელით ზადენ, და ამართა ზადენს”. „ციხე ზადენი”, არმაზციხესთან ერთად, უნდა ყოფილიყო „დიდი მცხეთის” ერთ-ერთი ძირითადი შემადგენელი ნაწილი და საკულტო ცენტრი, ღვთაება ზადენის ადგილსამყოფელი. მეფე ფარნაჯომის მიერ შექმნილი ზადენის კერპი ქართლის ერთ-ერთ მთავარ ღვთაებად ითვლებოდა (არმაზის შემდეგ). ამ სამეფო ღვთაების შემოღების მიზეზი, ისევე როგორც სიტყვა ზადენის ეტიმოლოგია, დაუდგენელია. არსებობს მოსაზრება, რომ სახელწოდება „ზადენი“ დასაკავშირებელია სამხრეთ მცირეაზიურ (ხეთურ-ლუვიურ) ღვთაება „სანდონის”, „სანთას” სახელწოდებასთან. ძველ ქართულ წყაროებში შემონახულია აგრეთვე ზადენისაგან ნაწარმოები ტოპონიმები: ზადენ-გორა (სოფელი „საზღუართა სამცხისათა”), ზედაზენი (ციხესიმაგრე ქართლ-კახეთის საზღვარზე). სავარაუდოა, რომ ტოპონიმი „ზედაზენი” მიღებულია „ზედა ზადენისაგან”. ზადენი სოფლის სახელად გვხვდება მესხეთში (ახლანდ. ადიგენის მუნიციპალიტეტი). ==ლიტერატურა== * აფაქიძე ა., ანტიკური წყაროების სევსამორა-წიწამური, {ივ. ჯავახიშვილის სახ. ისტორიის ინ-ტის შრომები}, 1958, ტ. 4, ნაკვ. 1. კატეგორია:წარმართობა საქართველოში", "url": "https://ka.wikipedia.org/wiki/ზადენი", "length": 1389}
{"id": "1132", "title": "თევდორე", "text": "საკუთარი სახელი თევდორე შეიძლება აღნიშნავდეს ერთ-ერთ შემდეგ პიროვნებათაგანს: * თევდორე (X ს.) — მხატვარ-მინიატიურისტი * თევდორე (მხატვარი) — დავით აღმაშენებლის მხატვარი * თევდორე კველთელი — ოსმალ დამპყრობთა წინააღმდეგ მებრძოლი ქართველი გმირი ტერმინის სხვა მნიშვნელობაა: * თევდორე (ღვთაება) — ქართული მითოლოგიის პერსონაჟი", "url": "https://ka.wikipedia.org/wiki/თევდორე", "length": 320}
{"id": "1133", "title": "იახსარი", "text": "იახსარი — აღმოსავლეთ საქართველოს მთიელების (ფშავ-ხევსურეთი) მითოლოგიაში ღვთაება ხვთისშვილთა (ღმერთის შვილთა) რიგიდან. სხვა ხვთისშვილებისგან განსხვავებით, იახსარი ზეციურ მოციქულად ითვლებოდა, რომელიც სვეტის ან ჯვრის სახით წარმოსდგებოდა. იახსარს თაყვანს სცემდნენ, როგორც ბოროტ ძალებთან - დევებთან, ქაჯებთან, ეშმაკებთან და სხვ. მებრძოლ ღვთაებას, რომელიც იცავს როგორც მისი მფარველობის ქვეშ მყოფ ადგილს, ისე ყველა ადამიანს, ვინც შველას ითხოვს. ხალხური რწმენის მიხედვით, იახსარი განდევნის ბოროტ სულებს სულიერად დაავადებული ადამიანისგან და უბედური შემთხვევით (მეხის დაცემა, ზვავში მოყოლა და ა. შ.) გარდაცვლილთაგან. ამ ფუნქციების გამო და ასევე მოსახლეობის მიგრაციის შედეგად იახსარის კულტმა ფართო გავრცელება ჰპოვა აგრეთვე თუშეთში, მთიულეთში, გუდამაყარში, ერწო-თიანეთში და სხვა რაიონებში. იახსარს უკავშირდება გამარჯვება დევებზე, რომლებიც ავიწროებდნენ ფშავ-ხევსურეთის მოსახლეობას, ბილწავდნენ მათ სალოცავებს, პატივს ჰყრიდნენ მათ ქალებს, კლავდნენ ბავშვებს. ამით შეწუხებულმა მთიელებმა თავიანთ ღვთაებებს მიმართეს და სთხოვეს დახმარება დევების განდევნაში. ღმერთის კართან სათათბიროდ შეკრებილმა ხვთისშვილებმა უზენაეს ღმერთს დევების დასჯა სთხოვეს. წინამძღოლის ასარჩევად ღმერთმა ხვთისშვილთა ძალა გამოსცადა. შეჯიბრში იახსარმა და კოპალამ გაიმარჯვეს, რომლებიც ჩაუდგნენ კიდევაც ლაშქრობას სათავეში. მათ გაანადგურეს დევების ჯარი, მოკლეს მათი გოლიათები მუზა და ბეღელა. ამის შემდეგ დევები უხილავნი გახდნენ და სამუდამოდ მიატოვეს მათი მიწები. ==ლიტერატურა== * კატეგორია:ქართული მითების პერსონაჟები კატეგორია:ღვთაებები", "url": "https://ka.wikipedia.org/wiki/იახსარი", "length": 1485}
{"id": "1134", "title": "კვირია", "text": "კვირია — ქართულ მითოლოგიაში ღვთაება. აღმოსავლეთ საქართველოს მთიელთა წარმოდგენით კვირია ლოკალური სათემო ღვთაებების - ხვთისშვილთა წინამძღოლია, უზენაეს ღმერთსა და ადამიანებს შორის შუამავალი და სამართლის შემოქმედი. მისი ეპითეტებია კარავიანი და ხმელთმოურავი. კვირიას პატივსაცემად ეწყობოდა დღესასწაულები კვირიცხოვლობა, ხალარჯობა ღამისთევით, მსხვერპლის შეწირვით და საკულტო ნადიმებით. დღესასწაულების დროს მწვანე ტოტებით ქოხებს აშენებდნენ. დასავლეთ საქართველოს მთიელებში კვირია ბუნების ნაყოფიერების მამაკაცური ღვთაებაა. მას ეძღვნებოდა ადრეული საგაზაფხულო დღესასწაულები, რომლებიც რვა ცალკეულ რიტუალს შეიცავდა. დღესასწაულთა დროს აშენებდნენ თოვლის კოშკს, აწყობდნენ მეზობელ სოფლებს შორის შეჯიბრებებს, მღეროდნენ ჰიმნებს, თამაშდებოდა სცენები, რომლებშიც თვალნათლივ მოსჩანდა ღვთაების ფალოსური ბუნება. დასავლეთ საქართველოს მთიელთა ცალკეულ სიმღერებში კვირია აგრეთვე უზენაეს ღვთაებად გვევლინება, რომელიც ზეცას და ზეციურ წყალს განაგებს. კვირიას ჰიმნს გვალვის დროს მღეროდნენ, რომ წვიმა მოსულიყო. Category:ქართული მითების პერსონაჟები == ლიტერატურა == *", "url": "https://ka.wikipedia.org/wiki/კვირია", "length": 1029}
{"id": "1135", "title": "კოპალა", "text": "კოპალა — წინაქრისტიანული სათემო ღვთაება აღმოსავლეთ საქართველოს მთაში. ქართულ მითოლოგიაში ფშაველთა (ფხოველთა) ლოკალური ღვთაება ხვთისშვილთა რიგიდან. ხალხური ეტიმოლოგია მის სახელს კომბალიდან აწარმოებს. მისი ძირითადი სამლოცველო იყო ფშავსა (სოფ. უძილაურთა) და ხევსურეთში (ლიქოკის ხეობა, ჭალაისოფელი). სალოცავი ლიქოკის ხეობაში, კარატის მთის მწვერვალზე დგას. ხევსურთა რწმენით, კარატის ჯვრის თაყვანისცემა იცავს წყალში დახრჩობისგან და ზვავში მოყოლისგან, მას უკავშირდება მოჯადოებულთა და სულიერად დაავადებულთა განკურნება და სხვ. კოპალას სამლოცველოები იყო აგრეთვე თუშეთში, მთიულეთში, გუდამაყარსა და ქართლ-კახეთის ჩრდილოეთ ზოლში. მორწმუნეთა წარმოდგენით, კოპალა გაღვთიშვილებულ ხორციელად ითვლებოდა, რისთვისაც იახსართან (იახსარი ფშაური ღვთაებაა) ერთად მორიგე ღმერთს დაუკისრებია ფშავ-ხევსურეთის ტერიტორიაზე ოდესღაც მობინადრე დევ-კერპების განადგურება. მასვე მიაწერენ ავსულებთან ბრძოლის ფუნქციას, საკუთარი საყმოსა და სხვა ხორციელთა დაცვის ბოროტი ძალებისაგან. იმავე წარმოდგენით, კოპალა, როგორც სათემო ღვთაება, თავის ყმებს მფარველობდა გასაჭირში, თან ახლდა ლაშქრობებში და ხელს უმართავდა. ამ ფუნქციათა დამთხვევის გამო კოპალა და იახსარი მოძმე ღვთიშვილებად მიაჩნდათ. კოპალას ჰქონდა მამულები, სათიბები, ზვრები კახეთში, კურატების ჯოგი, სხვადასხვა დანიშნულების საზოგადოებრივ-საკულტო ნაგებობანი, სამეურნეო ინვენტარი, ფლობდა განძს და ა. შ. ==ლიტერატურა== * * ბარდაველიძე ვ., აღმოსავლეთ საქართველოს მთიანეთის ტრადიციული საზოგადოებრივ-საკულტო ძეგლები, ტ. 1 - ფშავი, თბ., 1974; *ოჩიაური თ., მითოლოგიური გადმოცემები აღმოსავლეთ საქართველოს მთიანეთში, თბ., 1967; *შანიძე ა., ქართული ხალხური პოეზია, ტ. 1 - ხევსურული, თბ., 1931; *Бардавелидзе В. В., Древнейшие религиозные верования и обрядовое графическое искусство грузинских племён, Тб., 1957. კატეგორია:ქართული მითების პერსონაჟები", "url": "https://ka.wikipedia.org/wiki/კოპალა", "length": 1747}
{"id": "1136", "title": "კუდიანები", "text": "კუდიანები — ქართველთა მითოლოგიურ წარმოდგენებსა და ფოლკლორში ადამიანი, უმეტესად ქალი, რომელსაც კუდი აქვს, მაგრამ მისი არსებობა სხვა ადამიანებისგან დაფარულია. თუ ის გაცხადდა, მის კუდიანობას ძალა ეკარგება. კუდიანი გადაადგილდება კატაზე, ძაღლზე ან ცოცხზე ამხედრებული. კუდიანები იკრიბებიან კუდიანთა და ავსულთა შეკრებებზე. კუდიანს შეუძლია უწმინდურ ცხოვლად ან მწერად გადაქცევა – მაქციობა. კუდიანს შუძლია კარის ჭუჭრუტანაში გაძვრომა. კუდიანს ორი სული და ორი გული აქვს: ერთი წმინდა, მეორე უწმინდური. ღამით ის ტოვებს წმინდა სულს და გულს და მიდის უწმინდურ საქმეზე. ==ლიტერატურა== * Category:ქართული მითების პერსონაჟები", "url": "https://ka.wikipedia.org/wiki/კუდიანები", "length": 605}
{"id": "1137", "title": "მამბერი", "text": "მამბერი — ქართულ მითოლოგიაში მგლების მბრძანებელი. თაყვანს სცემდნენ სვანები და დასავლეთ საქართველოს სხვა მთიელები. როდესაც მამბერი კმაყოფილი იყო ადამიანებით, იგი მგლებს პირს უკრავდა, ხოლო განრისხების ჟამს, პირიქით, საქონელზე მიუშვებდა ხოლმე მათ. ==რესურსები ინტერნეტში== * ქართული მითოლოგია - მამბერი კატეგორია:ქართული მითების პერსონაჟები", "url": "https://ka.wikipedia.org/wiki/მამბერი", "length": 337}
{"id": "1138", "title": "მაცილი", "text": "მაცილი — ქართულ მითოლოგიაში ბოროტი სულები საიქიოდან. აშინებენ მგზავრებს და მონადირეებს, ააცდენენ მათ სწორი გზიდან, კლავენ ბავშვებს, აჯადოებენ ადამიანებს და საქონელს. მაცილებს მოსდევს კოპალა, რომელიც მათ კეტით და მშვილდ-ისრით კლავს. მაცილთა დედა ზოგჯერ დევების დედად მოიხსენიება; მას ეძღვნება სალოცავი სოფელ როშკაში, სადაც ქალები მსხვერპლად სწირავენ ცხოველებს. ==ლიტერატურა== * გელოვანი ა., მითოლოგიური ლექსიკონი, თბ., 1983, გვ. 295 კატეგორია:ქართული მითების პერსონაჟები", "url": "https://ka.wikipedia.org/wiki/მაცილი", "length": 469}
{"id": "1139", "title": "მზეთუნახავი", "text": "მზეთუნახავი — ქართულ მითოლოგიაში და ფოლკლორში ოქროსთმიანი მშვენიერი ქალი, რომელიც სასწაულებრივად იბადება მცენარეებიდან. მზეთუნახავი ჩაკეტილია ცხრა მთას იქით მიუვალ ციხე-კოშკში; გმირმა, რომ მოიპოვოს იგი, უნდა შეასრულოს ურთულესი დავალება ან გამოიცნოს მისი გამოცანები. ხშირად მზეთუნახავი მოჯადოებულია და გადაქცეულია ირმად, მტრედად, გველად. მისი მომაჯადოებელი ბოროტი არსების განადგურების შემდეგ მზეთუნახავი, ჯადოსნური სიტყვის ან მოქმედების შედეგად, თავის პირვანდელ სახეს იბრუნებს. მზეთუნახავი კეთილია და გამჭრიახი. ჯადოსნური საგნების მეშვეობით იგი ეხმარება გმირს, რომელსაც მიჰყვება ცოლად. Category:ქართული მითების პერსონაჟები", "url": "https://ka.wikipedia.org/wiki/მზეთუნახავი", "length": 621}
{"id": "1140", "title": "მინდორთ ბატონი", "text": "მინდორთ ბატონი — ქართულ მითოლოგიაში მინდვრების და ველური ყვავილების მფარველი. მინდორთ ბატონს მშვენიერი ქალიშვილი ჰყავს (მინდორთ მბრძანებელი), რომელიც იმდენად მსუბუქია, რომ ყვავილებზე დადის; იგი მცენარის მტვრით იკვებება და მცენარის წვენს სვამს. ხალხური გადმოცემებით, მინდორთ ბატონის ქალიშვილი იღუპება, როდესაც მას ადამიანი დაიჭერს. Category:ქართული მითების პერსონაჟები", "url": "https://ka.wikipedia.org/wiki/მინდორთ_ბატონი", "length": 367}
{"id": "1142", "title": "ნაწილიანი", "text": "ნაწილიანი — ქართულ მითოლოგიაში ადამიანი ან ცხოველი, რომელსაც ბოძებული აქვს ღვთაებათა წმინდა ნიშნები (ნაწილები). ცის ან მზის ღვთაება მას უბოძებს ჯვარს ან მზის გამოსახულებას, მთვარის ღვთაება - მთვარის ნიშანს და ა.შ. ნაწილიანებმა უნდა დამალონ მათი „წილები“, რომლებიც, როგორც ითვლებოდა, განლაგებულია მათ ბეჭებქვეშ მანათობელი ნიშნის ან სანთლის სახით. ნაწილიანის შესახებ წარმოდგენები, სავარაუდოდ უხსოვარ წარსულში წარმოიშვა; ეს დასტურდება არქეოლოგიური მასალით, რომელიც გვიანი ბრინჯაოს და ადრეული რკინის ხანას ეკუთვნის: ბრინჯაოს ქამრებზე ასახულ მითოლოგიურ სცენებში ფიგურირებენ ადამიანები ასტრალური ნიშნებით მხრებზე და ბარძაყებზე. ნაწილიანის კულტი ასახვას ჰპოვებდა ასტრალურ ღვთაებებთან ბავშვთა ზიარების რიტუალებში. სავარაუდოდ, ნაწილიანის შესახებ წარმოდგენებს უკავშირდება მეფეთა და დიდგვაროვანთა სამოსზე და აღჭურვილობაზე ასტრალური სიმბოლოების აღბეჭდვის ტრადიცია, რაც თითქოს მათაც ნაწილიანის კატეგორიას აკუთვნებდა. ==ლიტერატურა== * Category:ქართული მითების პერსონაჟები", "url": "https://ka.wikipedia.org/wiki/ნაწილიანი", "length": 957}
{"id": "1143", "title": "ოჩოკოჩი", "text": "ოჩოკოჩი — ქართულ მითოლოგიაში ნადირთმფარველი ღვთაება, ტყაშმაფას ანტაგონისტი. ოჩოკოჩი დასდევს ტყაშმაფას და თუ მოიხელთა, ძალადობს მასზე. ოჩოკოჩი ბალნითაა დაფარული. ოჩოკოჩი ადამიანს ჩამოგავს, მაგრამ ადამიანურად ვერ მეტყველებს, სარჩოს ვერ იპოვებს, ნადირობა არ იცის, ამიტომ ნადირთ მწყემსს, ტყაშმაფას ერჩის. ბრიყვი და უგუნურია. მეტყველება არ შეუძლია, მაგრამ მისი ხმა ადამიანებს თავზარს სცემს. ოჩოკოჩს სხეული ჟანგისფერი თმით აქვს დაფარული. შეუძლია მონადირე ჭკუიდან შეშალოს. მისი სხეულის ერთი ნაწილი ვაცის (მამალი თხა), მეორე კი ადამიანის მსგავსია. მკერდზე რქისებრი წანაზარდი აქვს, რითაც ამარცხებს მოწინააღმდეგეებს. შედგენილ ტერმინებში — ოჩოკოჩი, ოჩოპინტრე, ოჩიდალი პირველი კომპონენტი ორი ბოჩი, ივანე ჯავახიშვილის აზრით, დაკავშირებულია ვაცთან და ძვ. ნადირთმფარველ წარმართულ ღვთაებას უკავშირდება. ვერა ბარდაველიძეს ოჩი ბოჩი მესაქონლეობის მფარველ ღვთაებადაც მიაჩნდა. ==ლიტერატურა== * *ჯავახიშვილი ივ., თხზულებანი თორმეტ ტომატ, ტ. 1, თბილისი, 1979 კატეგორია:მეგრული მითების პერსონაჟები", "url": "https://ka.wikipedia.org/wiki/ოჩოკოჩი", "length": 973}
{"id": "1144", "title": "ოჩოპინტრე", "text": "ოჩოპინტრე ან ოჩოპინტე — ქართულ მითოლოგიაში გარეულ ცხოველთა წინამძღოლი და მფარველი. მისი სახელის პირველი ნაწილი (ოჩო), ქართული პანთეონის სხვა ღვთაებას - ბოჩის უკავშირდება, ხოლო მეორე ნაწილი (პინტე, პინტრე) - ბერძნულ პანს. ოჩოპინტრე თითოეული ცხოველის სულს ფლობს. მონადირე სანადიროდ წასვლამდე (და ნადირობისას) ოჩოპინტრეს ევედრება იღბალს და ნადირის მოკვლის ნებართვას. ==ოჩოპინტე== ხევსურების რწმენით „ოჩოპინტე“ ნადირთა მწყემსია, რომელზეც ჩაბარებულია ნადირთა სულები, ურომლოდაც მონადირე ნადირს ვერ მოჰკლავს. ხევსურთა რწმენით ის უხილავი არსებაა. ხევსური მონადირე ჯიხვებზე სანადიროდ წასვლის წინ ყოველთვის ნადირთ მწყემს შეახვეწნის, რათა ნადავლის გარეშე არ დარჩეს. მათი რწმენით, როცა მონადირე ნადირს მიეკარება ოჩოპინტე ეტყვის ჯიხვებს და ისინიც გაიბნევიანო. როდესაც მონადირე ჯიხვს მოსაკლავად მიეპარება, უნდა წარმოთქვას შემდეგი სავედრებელი: „ნადირთ მწყემსო ოჩოპინტევ, შენ გეხვეწები, მამეცი ჯიჴვის თავი, მომაკლეიე! სულნი ხო შენნია ნადირთანი?“-ო. მხოლოდ ამ ლოცვის შემდეგ შესაძლებელია, რომ ნადირთ მწყემსმა ოჩოპინტემ მონადირეს ჯიხვი მოაკლვევინოსო. ==იხილეთ აგრეთვე== *ნადირთღვთაებანი ==ლიტერატურა== * * ჯავახიშვილი, „ქართველების წარმართობა“, ტომი I, გვ. 124-126 ==რესურსები ინტერნეტში== * მითოლოგიის-ლექსიკონი ==სქოლიო== Category:ქართული მითების პერსონაჟები", "url": "https://ka.wikipedia.org/wiki/ოჩოპინტრე", "length": 1241}
{"id": "1145", "title": "პირქუში", "text": "პირქუში — ქართულ მითოლოგიაში ღვთაებრივი მჭედელი. სახელი და ეპითეტი (ცეცხლოვანი) პირქუშის ქტონურ ძალებთან (დევებთან, ქაჯებთან და სხვ.) კავშირზე მიუთითებს. დევების მიერ დატყვევებული პირქუში მათთვის იარაღს, ოქროს და ვერცხლის საგნებს ჭედავს. ტყვეობიდან პირქუშს იხსნის იახსარი მისთვის ზარის დამზადების პირობით. პირქუშს მიეწერება ფიალების, თასების, ქვაბების და სხვა საგნების დამზადება. პირქუშის სალოცავები დაწესებულია ფშავსა (სოფ. ახადი) და ხევსურეთში (სოფ. ბაცალიგო). ==ლიტერატურა== * *ოჩიაური თ., მითოლოგიური გადმოცემები აღმოსავლეთ საქართველოს მთიანეთში, თბ., 1967; * ჩიქოვანი მ., კახეთის 1961 წლის ფოლკლორული ექსპედიცია, კრ.: ქართული ქართული ფოლკლორი, ტ. 1-2, თბ., 1964 Category:ქართული მითების პერსონაჟები", "url": "https://ka.wikipedia.org/wiki/პირქუში", "length": 703}
{"id": "1146", "title": "რაში", "text": "რაში — ქართულ მითოლოგიაში ზღაპრული ცეცხლოვანი ბუნების ფრთიანი ცხენი, რომლის მეშვეობით გმირი სწრაფად გადალახავს სივრცეებს. რაში სკნელთა შორის შუამავვალია და მასზე ამხედრებული გმირი დაუბროკლებლად მოძრაობს სამივე სკნელში. რაში განასახიერებს ერთდროულად ოთხ სტიქიას. ==იხილეთ აგრეთვე== *პეგასი ==ლიტერატურა== * Category:ქართული მითების პერსონაჟები", "url": "https://ka.wikipedia.org/wiki/რაში", "length": 342}
{"id": "1147", "title": "როკაპი", "text": "როკაპი — ქართულ მითოლოგიაში ავსული დედაბერი, რომელსაც აქვს წინ გამოშვერილი ღოჯები, გრძელი დაჯაგრული კუდი, თვალებიდან ცეცხლს ყრის, სხეული ბანჯგვლით აქვს დაფარული. ღმერთმა ის ტაბაკონზე ჩარჭობილ პალოზე ჯაჭვით დააბა, პალო დედამიწის გულამდე აღწევს. როკაპი ცდილობს პალოს ამოძრობას, მაგრამ მოფრინდება ბოლოქანქარა ჩიტი, დააჯდება პალოს და დაიწყებს კუდის ქანქარს. დედაბერი მას უროს მოუქნევს და პალოს ღრმად ჩაარჭობს მიწაში. ==ლიტერატურა== * Category:ქართული მითების პერსონაჟები", "url": "https://ka.wikipedia.org/wiki/როკაპი", "length": 466}
{"id": "1148", "title": "სამძიმარი", "text": "სამძიმარი — ქართულ მითოლოგიაში ქაჯეთიდან მოტაცებული ქალი-ქაჯი. სამძიმარის მოტაცება ხახმატის გიორგის სახელს უკავშირდება. ამ წარმოდგენაში, ისევე, როგორც სამძიმარის შემდგომი ნათლობის სიუჟეტში აისახა წმინდა გიორგის მიერ წარმართი მეფის მოქცევის გავრცელებული მოტივი. სამძიმარი შეიძლება უბრალო მოკვდავს ძილში გამოეცხადოს. ზოგჯერ მოკვდავი ქალის სახეს იღებს და მამაკაცს თავს აყვარებს, შემდეგ კი პატარძლად შედის ოჯახში და დოვლათი და იღბალი შეაქვს. როდესაც გაირკვევა, რომ იგი მოკვდავი ქალი არ არის, სამძიმარი ტოვებს სახლს. ==ლიტერატურა== * Category:ქართული მითების პერსონაჟები", "url": "https://ka.wikipedia.org/wiki/სამძიმარი", "length": 565}
{"id": "1149", "title": "სახლის ანგელოზი", "text": "სახლის ანგელოზი — ქართველურ ქრისტიანობამდელ რწმენაში სახლისა და ოჯახის მფარველი სულია, მას თავისი ოჯახისათვის ბარაქა და კეთილდღეობა მოაქვს, თუ ოჯახმა არ განარისხა იგი. მის შესახებ რწმენები სხვადასხვა კუთხეში არსებობს და მას ბევრი სხვადასხვა სახელითაც მოიხსენიებენ. ზოგ კუთხეში სახლის ანგელოზს ფუძის ანგელოზისა და მეზირის თვისებებიც აქვს შერწყმული და ფუძის ანგელოზის სახელსაც კი იზიარებს. == გარეგნობა == სახლის ანგელოზის ყველაზე გავრცელებული სახე მშვენიერი ახალგაზრდა ქალია, ხშირად თეთრადაა ჩაცმული. თუმცა, იშვიათი გამონაკლისების გარდა თავისი ნამდვილი სახით ადამიანებს არ ეჩვენება. == ეტიმოლოგია == სიტყვა ანგელოზი ბერძნულიდან მოდის და ქრისტიანობასთან ერთადაა შემოსული და მისი გავლენით დამკვიდრებული ძველ ქართველურ რწმენაში. ხშირად ეს ტერმინი მიესადაგება სულებს, უხორცო არსებებს. განსაკუთრებით, მათ, რომლებიც ვინმეს, ან რამეს იცავენ, მაგ.: დროშათმცავი ანგელოზი, კაცზე მდგომ-მავალი ანგელოზი და მრავალი სხვა. სხვადასხა კუთხეში სიტყვა სახლი შეიძლება ჩანაცვლდეს და ეს დამოკიდებულია იმაზე, თუ რა ფუნქციები და ძალები მიეწერება სახლის მფარველ სულს იმ კუთხეში. == სახელები == *ნერჩი პატჷნი (ნერჩი პატენი, ნერჩი პატონი) - თარგმ. ნერჩის ბატონი, ფუძის ბატონი *სახლის ანგელოზი *ფუძის ანგელოზი *ოჯახის ანგელოზი *მეკეზისწვრე ანგელოზი *სახლთანგელოზი *სახლის ბედ-ანგელოზი *კარის ანგელოზი *დედათაანგელოზი *ადგილის დედა == რწმენები და ჩვეულებები სხვადასხვა კუთხეებში == === შიდა ქართლი და მთიულეთი === გორისა და დუშეთის მუნიციპალიტეტებში ჩაწერილი თქმულებების მიხედვით, სახლსა და ოჯახს მფარველობს ფუძის ანგელოზი, რომელსაც ამ კუთხეში სახლის ანგელოზსაც, იშვიათ შემთხვევაში კი ოჯახის ანგელოზს უწოდებენ. ქართლელები და მთიულები თვლიან, რომ იგი ახალგაზრდა, უბიწო ქალია. ის საკუთარი ნამდვილი სახით არავის ეჩვენება, თუმცა შეიძლება, ზოგჯერ კარის მეზობლის ქალიშვილის სახე მიიღოს და ასე დაელაპარაკოს თავისი ოჯახის წევრს. რომ ფუძის ანგელოზის საცხოვრებლად განჯინა მიიჩნევა. აპოლონ ცანავას წიგნში \"ქართული მითოლოგია\" სოფ. შინდისის მკვიდრი იხსენებს, რომ ახალ გამომცხვარ პურს დედა განჯინაში ატანდა ანგელოზისთვის მისართმევად, რადგან ყველაფერი კარგი ჯერ ფუძის ანგელოზისთვის უნდა შეეთავაზებინათ. მას ოჯახის სადღეგრძელოშიც იხსენიებენ, ლოცავენ და ოჯახის ბოროტებისგან დაცვას შესთხოვენ. საცხოვრებელი ადგილის გამოცვლის შემთხვევაში ოჯახის წევრები ფუძის ანგელოზის მიმართ ლოცულობენ, სანთლებს უნთებენ და ეხვეწებიან, თან წაჰყვეს. გზის სწავლება არ ჭირდება, თავად აგნებს მათ ახალ სახლს, თუმცა, ზოგჯერ შაქრის ნატეხებსაც უყრიან გზაში. ძველი რწმენის მიხედვით, ოჯახის გაყოფის შემთხვევაში, ანგელოზი თუ განაყოფს თან არ წაჰყვება, განრისხდება და ოჯახისათვის საშიში გახდება, ან შეიძლება, სულაც მიატოვოს ისინი. მის გაბრაზებას გაჭაბუკებასაც ეძახიან. ითვლება, რომ სახლში, სადაც მუდმივად არეულობა და ჩხუბია, სწორედ ფუძის ანგელოზი განარისხეს. === ხევსურეთი === სახლის მფარველი ხევსურებისთვის მეკეზისწვრე ანგელოზია, რომელიც სახლის თავხეზე – კეზზე – ცხოვრობს. მეკეზისწვრე უშუალოდ ნაგებობას იცავს, ხევსურები მას საკლავს უკლავენ და სახლის ზიანისგან დაცვას ევედრებიან. ამით მეკეზისწვრე ანგელოზი მეზირის ფუნქციებს ასრულებს, თუმცა, მეზირისგან განსხვავებით იგი უსხეულო სულია და არა ხორციელი არსება. === ხევი === ხევში მკვეთრადაა გამიჯნული კონკრეტული სახლის მაცხოვრებელი ოჯახის მფარველი, მათი გვარის მფარველი და მათი სახლის ფიზიკური სიმრთელის მცველი. ამგვარად გამოიყოფა სამი ზებუნებრივი არსება: სახლის ანგელოზი, ფუძის ანგელოზი და ფუძის გველი. მოხევეთა ოჯახის მფარველს სახლის ანგელოზი ჰქვია. გარდა ამისა, მას ეწოდება სახლთანგელოზი, სახლის ბედანგელოზი, კარის ანგელოზი, დედათაანგელოზი და საკმაოდ ხშირად გამოიყენება სახელი ადგილის დედა. ადგილის დედა სენაში ბუდობს და ოჯახს იფარავს. ქართლელ-მთიულთა მსგავსად მოხევენიც თვლიდნენ, რომ ეს ღვთაება მშვენიერი ქალია, და იშვიათი გამონაკლისების გარდა ადამიანის თვალისთვის უჩინარია. ვალერიან ითონიშვილის წიგნში \"მოხევეების საოჯახო ყოფა\", აღწერილია მოხევე ქალის მონათხრობი, რომელსაც ძროხების წველის დროს ადგილის დედა ეჩვენებოდა. ის მას ამ სიტყვებით აღწერს: \"ადგილის დედა კელაპტარივით თეთრად მაკმაზული, საყურ ბეჭდიანი, როგორც ელვა\". სახლთანგელოზის თეთრ კაბაში გამოწყობა ანდრეზებშიცაა მოხსენეული. ერთ-ერთ მონათხრობში კი მისი ტანსაცმელი აღწერილია, როგორც მთლიანად ბუმბულისგან გაკეთებული. ყოველ ხუთშაბათს მოხევე დიასახლისი ადგილის დედის სახელზე ქადას აცხობს პირველი ნადუღარი, ანუ ე.წ. თავთავაჲ ერბოთი. დიასახლისი სენაში განმარტოვდება, ჭრის ქადას, სანთლებს ანთებს და ადგილის დედას ოჯახისა და საქონლის დაცვას სთხოვს. ეს ქადა მხოლოდ დიასახლისმა უნდა შეჭამოს, რადგან სხვებისთვის განაწილება ადგილის დედას გაანაწყენებს. განსაკუთრებით ცუდია, თუ მას მამაკაცი შეჭამს. ადგილის დედას ისიც აბრაზებს, თუ ოჯახის წევრები საცხოვრებელზე წუწუნებენ და ბუზღუნებენ, აქვთ კონფლიქტები. მათ უკმაყოფილებას თავის მიმართ სამდურავად აღიქვამს. მისი წყენისა და ბრაზის პირველი ნიშანი მის მიერ სახლში ატეხილი ხმაურია. ოჯახის წევრებს ესმით უცნაური ხმები – გმინვა, ბუტბუტი და ბრაგუნი. გამწყრალ ადგილის დედას საკლავს უკლავენ, ლოცულობენ, რომ როგორმე გული მოიბრუნოს. სალხინო სუფრაზე უკანასკნელი სადღეგრძელოც სახლის ანგელოზს ეკუთვნის და ფეხზე დგომით ისმევა სტუმარ-მასპინძლის გამომშვიდობებისას. === სამეგრელო და დასავლეთ საქართველო === სამეგრელოში შემონახულია სახლის მფარველი ღვთაების ქრისტიანობამდელი სახელი - აქ იგი ნერჩი პატენის (ნერჩის ბატონის, ფუძის ბატონის) სახელითაა ცნობილი. სიტყვა ნერჩი ძველ ქართულშიც არსებობდა და აღნიშნავდა ჭურჭლის, ან ნავის გარეგან ძირს, რომელიც მიწას ეხებოდა. ეს სიტყვა შემორჩენილია დასავლეთ საქართველოს დიალექტებსა თუ კილოკავებშიც. აქაც, როგორც საქართველოს არაერთ სხვა კუთხეში, გვარის, კონკრეტული ოჯახისა და საცხოვრისის მფარველის თვისებები შერწყმული ჩანს ერთ ზებუნებრივ არსებაში. მას სთხოვენ შემწეობას სახლის აგებაში, ოჯახისთვის ბედნიერების მოტანას, გამრავლებასა და საქონლის რაოდენობის გაზრდასაც კი. ნერჩისთვის საგანგებო რიტუალის ჩატარება სახლის აშენების აუცილებელი წინაპირობაა, რადგან მომავალ მოსახლეებს ლოცვა-კურთხევა სჭირდებათ ახალი საცხოვრისისთვის განკუთვნილი მიწის მფარველისგან. ამ რიტუალს “დიხაშ ხვამა” (მიწის დალოცვა), ან “ოხორიშ ხვამა” (სამოსახლოს დალოცვა) ეწოდება. ლოცვას ოჯახის უფროსი მამაკაცი ასრულებს ღვინით სავსე სასმისით ხელში და ოჯახის სხვა წევრების თანდასწრებით. საგანგებოდ აცხობენ მცირე ზომის პურებს, რომლებსაც დაგეგმარებული ნაგებობის ოთხივე კუთხეში ათავსებენ და ანთებენ სანთლებს. სხვა კუთხეების მსგავსად, საცხოვრებელი ადგილის გამოცვლისას ოჯახი თავისი სახლის მფარველის ახალ სახლში მისაპატიჟებელ რიტუალს ატარებს. ნერჩისთვის მფარველობისა და ბარაქის თხოვნის ლოცვას არა მხოლოდ სახლის აგებისას, არამედ შემდგომშიც მიმართავენ. “ნერჩიშ ხვამა» (ფუძის ლოცვა), იგივე ოჯუმაშხური (საოთხშაბათო), საარდგილო (საადგილო), ან ოტუტუცე (სატუტუცო) ყოველ დიდმარხვამდე 25 დღით ადრე, ოთხშაბათ დღეს აღევლინება. მეგრელთა რწმენის მიხედვით, ნერჩის მფარველმა შეიძლება, უშვილობა მოუვლინოს ოჯახში შემოსულ რძალსაც და ოჯახიდან გათხოვებულ ქალსაც. თუ ახალმოსული რძალი ვერ ფეხმძიმდება, პირველად ქმრის ოჯახის ფუძეზე მიაქვთ ეჭვი, თვლიან, რომ ის გამწყრალია და ტარდება საგანგებო რიტუალი “ნერჩი გითოხვამა”, რომელშიც თავიანთ ფუძეს შესთხოვენ ახალ რძალზე გულის მობრუნებას. თუ ეს არ შველის, იტყვიან: \"იქაურ ფუძეს ჰყავს შეპყრობილი\"-ო , რძალი მშობლების სახლში მიჰყავთ და ახლა იქ ატარებენ მსგავს რიტუალს. რადგან უშვილობის მიზეზად ნერჩი პატენი მიიჩნევა, შვილიერებაც მასთანაა დაკავშირებული. ამიტომ ქალის მშობიარობის შემდეგ სრულდება წეს-ჩვეულება \"ჭაში ეფართხუა\" (ჩალის აყრა), რომელშიც კვლავ ნერჩის მიმართავენ და დედისა და ბავშვის კეთილდღეობას სთხოვენ. == იხილეთ აგრეთვე == * ფუძის ანგელოზი * მეზირი == ლიტერატურა == * ა. ცანავა. ქართული მითოლოგია, გვ. 72-74 - თბილისი, გამომცემლობა \"მერანი\", 1992. * ნ. ანთელავა. კავკასიის ხალხთა მითები და რიტუალები, გვ. 248, 464, 471-472, 524-525 - თბილისი, გამომცემლობა \"უნივერსალი\" 2017. ISBN 078-0041-22-996-1 * ვ. ითონიშვილი. მოხევეების საოჯახო ყოფა, გვ. 103-105 - თბილისი, გამომცემლობა \"საბჭოთა საქართველო\", 1970. * ზ. კიკნაძე. ანდრეზები (აღმოსავლეთ საქართველოს მთიანეთის რელიგიურ-მითოლოგიური გადმოცემები), გვ. 346-347 - თბილისი, ილია ჭავჭავაძის სახელმწიფო უნივერსიტეტის გამომცემლობა, 2009. == რესურსები ინტერნეტში == * სულხან-საბა ორბელიანი. [ლექსიკონი ქართული] == სქოლიო == Category:ქართული მითების პერსონაჟები", "url": "https://ka.wikipedia.org/wiki/სახლის_ანგელოზი", "length": 7866}
{"id": "1151", "title": "ფასკუნჯი (მითოლოგია)", "text": "მინი|[[ბილიბინი, ივანე|ივანე ბილიბინი]], ივანე მეფისწული და ფასკუნჯი ფასკუნჯი () — ქართულ და ზოგიერთ სლავურ მითოლოგიასა და ფოლკლორში დრაკონის მსგავსი ფრინველი. ფასკუნჯთან დაკავშირებული ადრეული მითოლოგიური მოტივები არ შემონახულა. უფრო გვიანდელ ტრადიციებში ფასკუნჯის სახემ ფრინველ სიმურგის შესახებ ირანული წარმოდგენების მნიშვნელოვანი გავლენა განიცადა. ფასკუნჯი უზარმაზარი ძალით და გაუმაძღრობით გამოირჩევა. მის ფრთებს მაგიური ძალა აქვთ. ფასკუნჯის ფრთის შეხება ჭრილობას კურნავს. ფრთის დაწვით მისი გამოძახება შეიძლება. ფასკუნჯი ქვედა სამყაროში ცხოვრობს და მისი შვილების გველეშაპისგან გადარჩენის სამაგიეროდ გმირი ზევით ამოჰყავს. ფოლკლორში დემითოლოგიზებული ფასკუნჯი ადამიანურ არსებას ემსგავსება. არსებობს აგრეთვე წარმოდგენები ბოროტი ფასკუნჯების შესახებ, რომლებიც დევების მსგავსად მტრობენ ადამიანებს. ==ლიტერატურა== * კატეგორია:ქართული მითების პერსონაჟები", "url": "https://ka.wikipedia.org/wiki/ფასკუნჯი_(მითოლოგია)", "length": 847}
{"id": "1152", "title": "ქაჯი", "text": "ქაჯი — ქართულ მითოლოგიაში სულები; უსიამოვნო გარეგნობის ანთროპომორფული არსებები. ქაჯების მუდმივ საცხოვრებელ ადგილს ქაჯეთი ეწოდება. ქაჯებს შეუძლიათ დღის - ღამედ, ღამის კი - დღედ ქცევა, ზღვაზე ქარიშხლის გამოწვევა, ისინი ძირავენ ხომალდებს, თავისუფლად გადაადგილდებიან წყლის ზედაპირზე, გადაქცევის და გაუჩინარების უნარი აქვთ. განარჩევენ მიწიერ და წყლის ქაჯებს. მიწიერი ქაჯები ტყეებში და მიუვალ კლდეებში ცხოვრობენ, მტრობენ ადამიანებს, სასიკვდილოდ სცემენ ან აგიჟებენ მათ. წყლის ქაჯები მდინარეებსა და ტბებში ცხოვრობენ. ისინი ნაკლებ ბოროტები არიან და ხშირად ეხმარებიან მეთევზეებს. ქალი-ქაჯები სილამზით გამოირჩევიან, ადამიანებთან სასიყვარულო ურთიერთობებს ამყარებენ, ხშირად უბედურებისაგან იხსნიან მათ, მიყვებიან ცოლად გმირებს. თანამედროვე ქართულ ენაში ქაჯი იხმარება ადამიანის მისამართით, რომელმაც არ იცის ან ხშირად არღვევს მიღებული ქცევის ნორმებს. ==ლიტერატურა== Category:ქართული მითების პერსონაჟები", "url": "https://ka.wikipedia.org/wiki/ქაჯი", "length": 886}
{"id": "1153", "title": "ღმერთი (ქართული მითოლოგია)", "text": "ღმერთი — ქართულ მითოლოგიაში ცის უზენაესი ღვთაება, ღვთაებების მამა, სამყაროს მბრძანებელი, შემოქმედი და მსოფლიო წესრიგის (მორიგე-ღმერთი), აგრეთვე ბუნების და ადამიანთა სიცოცხლის გამგებელი. ღმერთმა გამოჭედა ცა, შექმნა ხმელეთი და ზღვები, გაანათა ისინი ქალწული მზის - მზექალის შუქით, შექმნა დანარჩენი ღვთაებები — ღვთისშვილნი. ღმერთი მეცხრე (მეშვიდე) ცაზე ცხოვრობს და ოქროს ტახტზე დაბრძანდება. იგი განაგებს სამყაროს და ადამიანთა საქმეებს და თავის ნება-სურვილს ხვთისშვილების მეშვეობით გამოთქვამს. ის ჭექა-ქუხილის და ციური ცეცხლის მფლობელი და მართლმსაჯულების ღვთაებაა. ღმერთი განსაზღვრავს ადამიანთა ბედს, აძლევს მათ მოსავალს, დღეგრძელობას, ნაყოფიერებას და იცავს მათ ყოველივე ცუდისგან. იგი ყველგან მყოფი და ყველაფრის მცოდნეა, ერთიანი, მაგრამ მრავალრიცხოვანი თავის „ნაწილებში“, რომელთა საშუალებით ნებისმიერი არსების სახით შეიძლება მოგვევლინოს. ღმერთს თან ახლავს თავისი ერთგული ძაღლები (ან მგლები), რომლებსაც ის ადამიანთა საშველად ან დასასჯელად აგზავნის. ღმერთი წარმოდგენილია ოქროს პირით და საშინელი, ანთებული თვალებით. მისი წმინდა ცხოველი და სავარაუდო ზოომორფული წინასახე ბუღა-ხარია. ქრისტიანობის გავრცელების შემდეგ ღმერთი ბიბლიურ მამა-ღმერთთან გაიგივდა. Category:ქართული მითების პერსონაჟები", "url": "https://ka.wikipedia.org/wiki/ღმერთი_(ქართული_მითოლოგია)", "length": 1180}
{"id": "1154", "title": "ყამარი", "text": "ყამარი — ქართულ მითოლოგიაში ამირანიანის პერსონაჟი, მზეთუნახავი, რომელიც ამირანმა მოიტაცა. ყამარი იყო ღრუბელთ ბატონის ასული. ის ზღვის ჭიპის მაღლა ცაზე ჩამოკიდებულ კოშკი იყო გამოკეტილი. ყამარი უკმაყოფილო იყო მშობლეთით და ელოდა გამომხსნელს. ის ამიტომ დაეხმარა ამირანს მამის დამარცხებაში და გაუმხილა მას მამის სუსტი ადგილი. ==ლიტერატურა== * Category:ქართული მითების პერსონაჟები", "url": "https://ka.wikipedia.org/wiki/ყამარი", "length": 373}
{"id": "1155", "title": "ღვთისშვილნი", "text": "ღვთისშვილნი, ხვთისშვილნი, ღვთისშვილები — ღმერთის (მორიგეს) ნასახი, უზენაესის განაჩენი ღმერთები ან ნახევრად ღმერთები. ქართულ მითოლოგიაში იახსარი, კოპალა, გიორგი, ბაადური, და სხვა; გერმანულ (ჩრდილოურ) მითოლოგიაში — ოდინი, ვილი, ვე. ==ლიტერატურა== * *აკაკი გელოვანი, მითოლოგიური ლექსიკონი — გამომცემლობა „საბჭოთა საქართველო“, თბ., 1983. კატეგორია:ქართული მითების პერსონაჟები", "url": "https://ka.wikipedia.org/wiki/ღვთისშვილნი", "length": 371}
{"id": "1159", "title": "იბერიულ-კავკასიურ ხალხთა მითები", "text": "იბერიულ-კავკასიურ ხალხთა მითოლოგია ჩრდილოეთ კავკასიაში და ამიერკავკასიის ნაწილში მცხოვრებ იმ ხალხთა მითოლოგიური წარმოდგენების ერთობლიობას წარმოადგენს, რომლებიც საუბრობენ კავკასიური ენების ოჯახში შემავალ ენებზე. ამ ხალხთა ჯგუფს განეკუთვნებიან: ქართველები, ადიღები (ყაბარდოელები, ადიღები, ჩერქეზები), აფხაზები, აბაზები, ჩეჩნები და ინგუშები (ვაინახები), დაღესტნელები (ავარელები, ლეკები, დარგუელები, ლაკები, ლეზგები და სხვ.) და სხვ. ==წარმოშობის ისტორია== ეს მითოლოგიური სისტემები წარმოიშვა უხსოვარ წარსულში იბერიულ-კავკასიურ ხალხთა წინაპარ ტომებს შორის. განვითარების პროცესში ეს სისტემები სხვადასხვა ზეგავლენას განიცდიდა. განსაკუთრებით დიდი ზეგავლენა მათზე ქრისტიანობამ და ისლამმა იქონია. კავკასიურ-იბერიული მითების ცალკეული ციკლები თითქმის არ შემონახულა, რადგან დიდ ეპოსებს (მაგ. ქართული ეპოსი ამირანის შესახებ, კავკასიური ნართების ეპოსი) შეერწყა თითქმის ყველა მითოლოგიური სიუჟეტი და მოტივი. მრავალი წარმოდგენის და სიუჟეტის აღდგენა ხდება ენობრივი მონაცემებში და სიმღერებში, ცეკვებში, ზეპირ გადმოცემებსა და რიტუალებში გაბნეული მოტივების მიხედვით. ეს მოტივები, რომლებიც კარგავდნენ პირვანდელ კონტექსტს, ზოგჯერ ერწყმოდნენ გვიანდელ რელიგიურ სისტემებს და ქრისტიანული და მუსულმანური კულტის ელემენტებად იქცეოდნენ. კავკასიურ-იბერიული მითოლოგიის უძველეს პლასტებზე წარმოდგენას იძლევა არქეოლოგია. ენეოლითისა და ადრეული ბრინჯაოს ხანიდან ჩვენამდე მოაღწია საყოფაცხოვრებო და საკულტო დანიშნულების საგნების ფრაგმენტებმა, რომლებზეც გამოსახულია ასტრალური ნიშნები, ჯვრები, ოთხკუთხედები, ადამიანთა და ცხოველთა ფიგურები. სხვადასხვა ტიპის სამარხების არსებობა გვაფიქრებინებს უკვე ამ ეპოქაში სიკვდილისშემდგომი სამყაროს შესახებ კომპლექსური წარმოდგენების არსებობაზე. კავკასიელ ხალხთა კოსმოგონიური წარმოდგენების მიხედვით, ხმელეთს მრგვალი ფორმა ჰქონდა და გარშემორტყმული იყო ზღვით ან მთებით. სამყაროს კიდეზე იდგა ცხოვრების ხე, რომელიც ვერტიკალურად აერთებდა ცას, დედამიწასა და მიწისქწვეშა სამყაროს. ჩეჩნების და ინგუშების წარმოდგენების თანახმად, მიწისქვეშა სამყარო ვერტიკალურად შვიდ სხვა სამყაროდ იყოფოდა, რომლებიც ერთმანეთთან დაკავშირებული იყო თითოეული სამყაროს კიდეზე არსებული სოროებითა თუ საიდუმლო გამოქვაბულებით (მოგვიანებით ჩეჩნებსა და ინგუშებში წარმოიშვა ერთიანი მიწისქვეშა სამყაროს გაგება). კოსმოგონიური წარმოდგენების შემდგომ განვითარებაზე თვალის გადევნება კარგად შეიძლება ენობრივი მონაცემების საფუძველზე, რომლის მიხედვითაც სამყარო გადამკვეთ კოორდინატებზე განლაგებული ცალკეული სამყაროებისგან შედგება (შდრ. ქართული სკნელი); ვერტიკალურად განლაგდება ზედა სამყარო (ზესკნელი), მიწიერი სამყარო (სკნელი) და მიწისქვეშა სამყარო (ქვესკნელი); ჰორიზონტალურად სამყაროს ცენტრის (სკნელის) წინ მოთავსებულია წინა სამყარო (წინასკნელი), ხოლო უკან - უკანა სამყარო (უკანასკნელი). ზედა სამყარო დასახლებულია ღვთაებებით, ფრინველებით და ფანტასტიკური არსებებით, შუა - ადამიანებით, ცხოველებითა და მცენარეებით. ქვედა სამყარო ბოროტი ქტონური არსებების - დევების, დრაკონების, აგრეთვე სიღრმისეული წყლების სამყაროა. სამ ვერტიკალურ სამყაროს (ქართულ მითოლოგიაში) შეესაბამება თეთრი, წითელი და შავი ფერი. წინა სამყაროს - ნათელს და კეთილგანწყობილს, შეესაბამება გაგება “აქ”, ხოლო მის საპირისპირო უკანა სამყაროს - ბნელს, იდუმალს, ხიფათით და მოულოდნელობებით აღსავსეს - გაგება “იქ”. ბოროტი უკანა სამყაროს გამო მრავალი ჩვეულებით იკრძალებოდა უკან მოხედვა. ვერტიკალურად და ჰორიზონტალურად განლაგებულ სამყაროთა მთელი ეს სისტემა გარშემორტყმულია ბნელი გარეთა სამყაროთი - გარესკნელით, რომლის იქით არაფერი არ არსებობს და რომელიც მოიაზრება, როგორც გაყინული სიბნელე და უცვლელი მარადისობა. ვერტიკალურად განლაგებული სამყაროები ერთმანეთისგან ჰაერის სისქით და ხმელეთით გამოიყოფა, ხოლო ჰორიზონტალური - შვიდი (ცხრა) მთით და ზღვით. ერთი სამყაროდან მეორეში გადასვლა შესაძლებელია მხოლოდ ღვთაებების და ღმერთკაცებისთვის, ხოლო ადამიანს ასეთი გადასვლა შეუძლია მხოლოდ ღვთაების ნებართვით “იერის ცვლის” ანუ სიკვდილის გზით (შდრ. ქართული “გარდაცვალება”), როდესაც სული დროებით ტოვებს სხეულს, “მოგზაურობს” ღვთაებებთან ერთად ერთი სამყაროდან მეორეში, ხოლო დაბრუნების შემდეგ კვლავ შესახლდება მის სხეულში (ქართ. გახუა მეგრელაური, ინგუშური ბოტკი შირტკა). მოგვიანებით ჩნდება (ალბათ, ქრისტიანობის და მუსულმანობის გავლენით) სამოთხის და ჯოჯოხეთის ცნებები, ფორმდება სიუჟეტები, რომლებიც აღწერს სულის გადასვლას გარდაცვლილთა სამეფოში და ცოდვილთა სასჯელებს. ყველა სამყაროს ერთმანეთთან აერთიანებს სამყაროს კიდეზე მდგარი მსოფლიო ხე (მისი ვარიანტებია - სვეტი, რომელსაც ეყრდნობა ცარგვალი; კოშკი; ციდან დაშვებული ჯაჭვი; ირემი უზარმაზარი დატოტვილი რქებით, რომლებიც ცამდე აღწევს) მასზე მიბმული ცხოველით (აფხაზთა წარმოდგენით, როდესაც ცხოველი იღვიძებს და განთავისუფლებას ლამობს, ხდება მიწისძვრები). სამყაროთა შორის კავშირი მყარდება აგრეთვე ჯადოსნური ცხოველების, ფრინველების, ფანტასტიკური არსებების (გმირთა რაშები, არწივები, თეთრი და შავი ცხვრები, დევები, ქაჯები და ა. შ.) მეშვეობით. ამ წარმოდგენებს უკავშირდება რწმენა ხის და ტყეების ზებუნებრივი ძალის შესახებ. მრავალი ტომი (აფხაზები, ადიღები, დაღესტნელები) თაყვანს სცემდა ხეებს და სწირავდა მსხვერპლს. ქართულ მითებში ღვთაებები ხშირად ევლინებიან ურჩ ქვეშევრდომებს ხეების სახით. ჩეჩნების და ინგუშების კოსმოგონიური წარმოდგენა სიცოცხლის წარმოშობას უკავშირებს დედამიწაზე დაშვებულ უზარმაზარ თეთრ ფრინველს. დედამიწა მაშინ წარმოადგენდა ბრტყელ, უწყლო ხმელეთს, მცენარეებისა და ცხოველების გარეშე. ფრინველის უკან გაფრენის შემდეგ მისი ექსკრემენტებისგან წარმოიქმნა წყალი და თესლი, დაღვრილი წყლისგან წარმოიქმნა ზღვები, ტბები, მდინარეები; ქარით გაფანტული თესლით წარმოიშვა სხვადასხვა მცენარე. სხვა ვაინახური მითების მიხედვით მთები, ცხოველები და ადამიანები შექმნა დემიურგმა დიალამ. კავკასიურ-იბერიულ მითებში შემონახულია ძველი წინაქრისტიანული და წინაისლამური ღვთაებების პანთეონები უზენაესი ღვთაებით სათავეში. თუმცა მითებში უზენაესი ღვთაების გავლენა სხვა ღვთაებებზე ხშირად არ ვლინდება (ისევე, როგორც უზენაეს ღვთაებებს ხშირად უფრო არქაული მითოლოგიური პერსონაჟების ნიშან-თვისებები აქვს შემორჩენილი), რაც ამ წარმოდგენების შედარებით გვიანდელ წარმოშობაზე მიუთითებს. ამასთანავე, უზენაესი ღვთაების ცნებამ მნიშვნელოვანი ტრანსფორმაცია განიცადა ქრისტიანობის და ისლამის გავლენით. ქართული პანთეონის სათავეში დგას უზენაესი ღვთაება - ღმერთი, რომელიც, მიუხედავად იმისა, რომ ინაწილებს ზოგიერთ ფუნქციას სხვა ღვთაებებთან, არსებითად წარმოადგენს მსოფლიო წესრიგის ერთადერთ დამფუძნებელს და დამცველს, ყოველივე არსებულის მბრძანებელს. იგი იმყოფება მეცხრე ცაზე და მისი ნების გარეშე არაფერი არ ხდება არც მზისქვეშეთში, არც გარდაცვლილთა საუფლოში (ქრისტიანობის გავრცელების შემდეგ ღმერთი ასოცირდებოდა ბიბლიურ მამა - ღმერთთან). დანარჩენ ღვთაებებს - ხვთისშვილებს (ღმერთის შვილებს) ლოკალური ღვთაებების - მფარველების და ადამიანთა და უზენაეს ღმერთს შორის შუამავლების ფუნქცია აქვთ. ხვთისშვილთა მეთაურად ითვლებოდა კვირია - ხმელეთის მმართველი, რომელსაც საკუთარი კარავი ანუ სახლეული ჰქონდა. ზოგიერთი მითის მიხედვით, კვირია ითვლებოდა შუამავლად ღმერთსა და დანარჩენ ხვთისშვილებს შორის, რომლებიც მხოლოდ განსაკუთრებულ შემთხვევებში იკრიბებოდნენ უზენაესი ღმერთის კართან (დასავლეთ საქართველოს მთის ხალხთა მითებში კვირია ნაყოფიერების ფალოსური ღვთაებაა). აფხაზური პანთეონის სათავეში დგას ანცვა, რომელსაც შერწყმული აქვს ჭექა-ქუხილის და ნადირობის ძველი ღვთაებების, დედა-ღვთაების და სხვათა ნიშან-თვისებები. ადიღეურ მითოლოგიაში პანთეონის მეთაური, დემიურგი და შემოქმედი არის ტხა (სიტყვის წარმოშობა ადიღეური “დიგე”, “ტიგე” - მზე, საშუალებას იძლევა ვიფიქროთ, რომ თავდაპირველად შემოქმედის როლი ეკუთვნოდა მზის ღვთაებას); მოგვიანებით ტხას ფუნქციებმა გადაინაცვლა ტხაშხოსთან. ტხაშხოს კულტმა მიიღო ქრისტიანობის ზოგიერთი ელემენტი, ხოლო ჩრდილოეთ კავკასიაში ისლამის გავრცელების შემდეგ ალაჰის კულტს შეერწყა. ჩეჩნურ-ინგუშურ მითოლოგიაში უზენაესი ღვთაება, დემიურგი არის დიალა. დაღესტანში ერთი და იმავე ფუნქციის მქონე მითოლოგიურ პერსონაჟებს არა აქვთ საერთო სახელი, თითქმის ყველა ხალხს თავისი ღმერთები ჰყავს. პანთეონის სათავეში დგას ზალი (ლეკებთან), ბეჩედი (ავარელებთან), გინიში (წახურებთან), იინიში (რუთულებთან) და სხვ. ==დამახასიათებელი ნიშან-თვისებები== კავკასიურ-იბერიული ხალხების მითოლოგიური წარმოდგენებისთვის დამახასიათებელია მზის, მთვარის და სხვა მნათობების პერსონიფიკაცია. ქართულ მითებში მთვარე მამაკაცია, მზე - ქალი; ისინი ხან და-ძმანი არიან, ხან - ცოლ-ქმარი, ხან კი - დედა-შვილი. დაღესტნის მთიელები მთვარეს და მზეს ქალიშვილის და ჭაბუკის იერით გამოსახავდნენ, ამასთანავე ზოგიერთ მითში ისინი და-ძმად გვევლინებიან, ზოგში კი - შეყვარებულებად. აფხაზთა პანთეონში თავდაპირველად შედიოდა მზის ამოსვლის და ჩასვლის ღვთაება ხაიტი, რომელიც დაკავშირებული იყო ცოცხალთა სამყაროსთან, გარდაცვლილთა სამყაროსთან, ზღვასთან. ძველი წარმოდგენებით, ხაიტის საზღვაო სამეფოში მთებიდან უზარმაზარი ხვრელით ჩაედინება ყველა მდინარე. ხაიტის ქალური შესატყვისი - კოდოში, რომლის კულტიც გავრცელებული იყო აფხაზეთის სანაპირო ზოლში და ზოგიერთ მოსაზღვრე ადიღეურ ტომში (მაგ. შაფსუღებში), გამოისახებოდა მისადმი მიძღვნილი ტყეებისა და ცალკეული ხის თაყვანისცემით. მოგვიანებით აფხაზურ პანთეონში შევიდნენ ამრა (მზის პერსონიფიკაცია) და ამზა (მთვარის პერსონიფიკაცია). მთვარის ფაზების წარმოშობის შესახებ მითის მიხედვით, ამრა (მზე) - მშვენიერი ქალია, ხოლო ამზა - მისი ქმარი. ამზას მოსდევს მისი და - ეშმაკი. როდესაც დაეწევა გაქცეულ ძმას, იგი იწყებს მის ჭამას. ამ დროს ჩნდება ამრა, რომელსაც გაუგია უბედურების შესახებ. ის თავისკენ ექაჩება ამზას, ხოლო და - თავისკენ. კამათს ღვთაება გადაჭრის: 15 დღით იგი ამზას ეშმაკს აძლევს (რომელიც ამ პერიოდში თითქმის მთლიანად შთანთქავს მთვარეს), ხოლო 15 დღით - მის ცოლს ამრას. იგი ახერხებს მიუსწროს ამზას სიცოცხლის ბოლოს (როდესაც მთვარე ილევა) და ალერსით და ზრუნვით კვლავ შთაბეროს სიცოცხლე. სავსემთვარეობისას კვლავ ეშმაკი აღიდგენს უფლებებს. არსებობს მთვარეზე ლაქების ახსნის სხვადასხვა ვარიანტი: მეცხვარის მიერ ზევით ასროლილი და მთვარეზე გაბნეული ძროხის ნაკელი; ნართ სასრიყვას ჯოგი, რომელიც მთვარეზე ძოვს. ქართველთა წარმოდგენით ლაქები მთვარეზე დედის მიერ ცომში მოსვრილი ხელით შვილისთვის სილის გაწვნის კვალია. მრავალი კავკასიური ხალხის რწმენით მთვარის დაბნელება ხდება იმის გამო, რომ მას თავს ესხმის ურჩხული (დრაკონი), რომელიც მის შეჭმას ლამობს; არსებობდა ტრადიცია მთვარის დაბნელების დროს მისი მიმართულებით სროლისა, რათა ეხსნათ იგი. ინგუშების და ჩეჩნების მითოლოგიაში ციური მნათობებისადმი მიძღვნილი რამდენიმე სიუჟეტი არსებობს. ერთ-ერთის მიხედვით, პერსონიფიცირებული მზე (ან მზის ღმერთი) გელა დილით ზღვიდან ამოდის, ხოლო საღამოს კვლავ ზღვაში ჩადის. როდესაც იგი ჰორიზონტზე ამოდის, მისგან ზღვის ქაფი წვეთავს. წელიწადში ორჯერ (ბუნიობის დროს) დედამისს - აზას სტუმრობს (ზოგიერთი მითის მიხედვით, აზა მზის შვილია, ყოველივე ცოცხალის მფარველი; დაიბადა მზის სხივისგან და წარმოადგენს მზის სხივების მაცოცხლებელ ძალას). ერთ-ერთი მითის თანახმად, მზე და მთვარე ძმები არიან (თუმცა სხვადასხვა დედის შვილები), რომელთაც მუდმივად დევნის მათი ბოროტი და მოჟი, რომელსაც ცაზე თავისი ნათესავები შეუჭამია; როცა იგი მათ დაეწევა, ხდება დაბნელება. სხვა მითი მოგვითხრობს მზისა და სხვა მნათობების წარმოშობის შესახებ. მშვენიერ ქალიშვილს მისდევდა მასზე შეყვარებული სახელგანთქმული ოსტატი-მჭედელი, რომელმაც არ იცოდა, რომ ეს ქალიშვილი მისი და იყო: იგი მას გავარვარებული ოქროს კომბლით მისდევდა მანამდე, ვიდრე ორივენი არ მოკვდნენ. კომბლის ნაპერწკლები ვარსკვლავებად გადაიქცნენ, ჭაბუკი - მზედ, ხოლო ქალიშვილი - მთვარედ. დღემდე ჭაბუკი (მზე) ცდილობს დაეწიოს ცაზე მის შეყვარებულს (მთვარეს). კავკასიაში გავრცელებულია მითოლოგიური სიუჟეტები მფარველ ღვთაებებზე და ბუნებრივი ობიექტების - მდინარეების, ტბების, ზღვების, მთის მწვერვალების და სხვ. მფლობელებზე, აგრეთვე ნადირობის ღვთაებებზე, რომლის ნებართვის გარეშე მონადირეს არ შეუძლია მოინადიროს რაიმე. არსებობს აგრეთვე ლეგენდები გარეული ცხოველების “პატრონ” ღვთაებებზე. ისინი ჩუქნიან მონადირეს ნანადირევს, რომლის მოკვლაც მათი ნებართვის გარეშე ეკრძალებათ, ხოლო ურჩი ყოველთვის ისჯება. ნადირობის ღვთაებებს მიეკუთვნებიან ქართული ოჩოპინტრე, დალი, აფხაზური აჟვეიფში, რომელიც ზოგჯერ აერგთან არის გაიგივებული, ადიღეური მეზიტხა, რომელმაც განდევნა ნადირობის ადრინდელი ღვთაება მეზგუაში (ქრისტიანობის გავრცელების შემდეგ მისი ფუნქციები ნაწილობრივ დაუშჯერჯიამ აიღო, რომელსაც აგრეთვე წმინდა გიორგის ნიშნები შეერწყა), დაღესტნური აბდალი (ავდალი), ინგუშური ელტა (რომელიც აგრეთვე მცენარეულობის ღვთაებაა) და სხვ. ==მითოლოგია კავკასიურ ფოლკლორში== ===ნადირობის რიტუალები=== ნადირობის ღვთაებებთან დაკავშირებული წარმოდგენები ასახულია სანადირო ეპოსში და მითოლოგიურ სიუჟეტებში მონადირეთა შესახებ, რომლებიც მისდევენ რა ნადირთა მფარველ ღვთაებებს, რომელთაც ცხოველის სახე აქვთ მიღებული, მაღალი კლდეებიდან ვარდებიან და იღუპებიან. ეს სიუჟეტები, ისევე, როგორც ხალხური ცეკვებისა და სიმღერების ტექსტები, სრულდებოდა საგაზაფხულო დღეობებზე. მოგვიანებით კავკასიაში სანადირო მოტივები აგრარულ და კოსმოგონიურ წარმოდგენებს შეერწყა. ცეკვა-სიმღერები დაღუპული მონადირის შესახებ, რომლებიც ყოველწლიურად სრულდებოდა ადრეულ საგაზაფხულო დღეობებზე, ეძღვნებოდა ბუნების ნაყოფიერების განახლებას და გამოღვიძებას. ===ტოტემები=== დაღესტნის მრავალ ხალხში სჩანს ტოტემური წარმოდგენების კვალი. ტოტემების როლში გვხვდება დათვი, ძროხა, ძაღლი, ცხენი, თხა, ცხვარი, არწივი. დაღესტნის ხალხთა წარმოდგენებში მნიშვნელოვანია გველის როლი; ერთგან გველი კეთილი სულია, სახლის მფარველი, ხოლო მეორეგან - წყლის, წვიმის და ელვის განსახიერება. ტოტემური წარმოდგენები მოჩანს ჩეჩნურ-ინგუშურ მითოლოგიაშიც. ერთ-ერთ ზღაპარში უშვილო წყვილს ძროხამ და დედალმა ცხენმა მოუყვანეს შვილები. მშობლებმა ძროხისგან დაბადებულ შვილს მახტატი დაარქვეს, ხოლო ცხენისგან დაბადებულს - პახტატი. მათ გოლიათური ძალა აქვთ და მრავალ გმირობას ჩადიან. სხვა ზღაპარში ადამიანის და დათვის კავშირის შედეგად ჩნდება ჯადოსნური უნარის მქონე გმირი ჩაიტონგი. ჩეჩნებთან და ინგუშებთან ადამიანთა მფარველად გვევლინებიან ფრინველი (ფარა ხაზილგი) და გველი. ===ამინდის რიტუალები=== მრავალი სიუჟეტი უკავშირდება ელვის და ჭექა-ქუხილის ღვთაებებს, ადამიანთა ბედის და მოსავლის გამგებლებს. ისინი, უზენაესი ღმერთების მსგავსად, ფლობენ ციურ ცეცხლს და დედამიწაზე გზავნიან წვიმას და გვალვას. ქართულმა მითებმა და რიტუალებმა არ შემოგვინახა ელვის და ჭექა- ქუხილის უძველესი ღვთაებების სახელები, რომელთა კულტიც შეერწყა მათი გამომდევნელი ქრისტიანული წმინდანების - ელიას (ილიას), გიორგის და სხვ. კულტს. აფხაზურ პანთეონში ელვის და ჭექა-ქუხილის მბრძანებელია აფი, რომელიც დედამიწაზე ცეცხლოვან ისრებს გზავნის. ადიღებს სწამდათ დიდი ელვისმტყორცნელი ღმერთი შიბლე, რომელიც სულის ღმერთ ფსატხასთან ერთად პანთეონში ტხას (ტხაშხოს) შემდეგ მოდიოდა. დაღესტანში თაყვანს სცემდნენ ელვის და ჭექა-ქუხილის ღვთაებებს ასს (ლაკებთან) და არშს (წახურებთან), წვიმის ღვთაებებს (ზიუვილს ლაკებთან, გუდილს ტაბასარებთან, გუდის რუთულებთან, გოდეის წახურებთან, ფეშაფაის ლეზგებთან). აფხაზები, ადიღები, ქართველები მეხისგან მოკლულს განსაკუთრებული პატივით კრძალავდნენ, როგორც წესი სიკვდილის ადგილზე. ჭექა-ქუხილთან და ელვასთან დაკავშირებულია მჭედლობის მფარველი ღვთაებები (ქართული პირქუში, აფხაზური შაშვი, ადიღეური ტლეფში). აფხაზები სამჭედლოს ჭექა- ქუხილის ღმერთის - აფის ნამსხვრევად თვლიდნენ. მთელ კავკასიაში იყო გავრცელებული წარმოდგენები ღმერთსა და ადამიანს შორის შუამავალი ღვთაებების შესახებ, რომლებიც გამოსთხოვდნენ ხოლმე ღმერთს ადამიანთათვის სასურველ ამინდს. რიტუალების დროს ამ ღვთაებების პატივსაცემად ქალები სოფელში მორთული თოჯინებით დადიოდნენ, რომელთაც წყლით რწყავდნენ, ხოლო ცერემონიის დასრულების შემდეგ მდინარეში ყრიდნენ ხოლმე. ითვლებოდა, რომ ეს მსვლელობები შეაჩერებდა გვალვას და კოკისპირულ წვიმებს. ლაზარეს, გონჯოს და სხვებთან ერთად ქართველები თაყვანს სცემდნენ ქრისტიანულ წმინდანებს, რომელთაც საჭირო ამინდი მოჰყავდათ, კერძოდ, გაღმერთებულ ისტორიულ პიროვნებებს. ===აგრარული რიტუალები=== ფალოსური თოჯინებით გამართული რიტუალური მსვლელობები ბევრ რამეში ემთხვევა ძველბერძენი მწერლების მიერ აღწერილ, მოსავლიანობის ღვთაებებისადმი მიძღვნილ დღესასწაულებს. საქონლის ნაყოფიერებაზე ქართველები უზენაეს ღვთაებას (ღმერთს) ევედრებოდნენ, აგრეთვე წმინდა მარიამს და სხვადასხვა სინკრეტულ ღვთაებას, რომლებიც საქონლის მფარველობასთან ერთად აგრარულ ფუნქციებსაც ითავსებდნენ (მაგ. ბოსელი, ბარბალე, ბარბოლი, ქრისტიანული წმინდა ბარბარე, თევდორე, ჭაბუკი, ლამარი და სხვ.) შემონახულია აგრეთვე შინაური ცხოველების და მიწათმოქმედების განსაკუთრებულ მფარველებთან დაკავშირებული სიუჟეტები. დაღესტანში ლეზგინები თაყვანს სცემდნენ მიწათმოქმედების და მესაქონლეობის ღვთაება გუცარს. კავკასიის სხვა ხალხებთან ეს წარმოდგენები უფრო დიფერენცირებულია. აფხაზები მესაქონლეობის მთავარ ღვთაება აიტართან ერთად თაყვანს სცემდნენ საქონლის, განსაკუთრებით კამეჩების მფარველ ღვთაებას მკამგარიას (აკამგარია, სკამგარია). ადიღები თაყვანს სცემდნენ ხარების მფარველს - ხაკუსტაშს და ძროხების მფარველს - ფშიშაკს; ამათ გარდა იყვნენ მსხვილი და წვრილი საქონლის მფარველი ღვთაებები ახინი და ამიში. მთელ კავკასიაშია გავრცელებული ლეგენდები საქონლის მფარველი ღვთაების მიერ გამოგზავნილი ძროხის ან ხარის შესახებ, რომელიც ნებაყოფლობით სწირავს თავს მსხვერპლად ამ ღვთაებას. ქართველებში ეს ლეგენდები უკავშირდება სხვადასხვა ღვთაების - თემის მფარველთა და ქრისტიან წმინდანთა კულტს. ქრისტიანული ეკლესია იყენებდა ლეგენდებს ცხოველის შესახებ, რომელიც თვითონ მოდის მსხვერპლად შეწირვის ადგილას. მაგ. ილორის ტაძარში წმინდა გიორგის დღეობაზე “სასწაული” ხდებოდა: მოდიოდა ოქროს რქიანი ხარი, რომელიც თითქოს დღესასწაულის წინა ღამით თვით წმინდანის მიერ იყო მოყვანილი. ქართული ლეგენდის თანახმად, თავდაპირველად ღვთაება ირემს გზავნიდა. ნებაყოფლობითი მსხვერპლის მოტივი უახლოვდება შესაბამის ანტიკურ და ძველაღმოსავლურ მოტივებს. კავკასიის მთიელებში ცნობილია მიწათმოქმედების, ნაყოფიერების და მოსავლის ძველი ღვთაებები, როგორებიც არიან აფხაზური ჯაჯა და ანაპა-ნაგა, ადიღეური ტხაგალეჯი, ჩეჩნურ- ინგუშური ერდი, თუშოლი (რომელიც ქართველებშიც არის ცნობილი), დაღესტნური იდორი, კვარა და სხვ. ===ხელოსნობის მფარველები=== არსებობენ ხელობის მფარველი ღვთაებები (კერძოდ, ქართული ლამარი, აფხაზური ერიში - ქსოვის, საუნაუ - ფქვის და სხვ.) იბერიულ-კავკასიურ მითოლოგიაში შემონახულია წარმოდგენები კეთილი და ბოროტი სულების, ტყის კაცების შესახებ, რომლებიც მოგვიანებით ქრისტიანობის და ისლამის გავლენით ეშმაკის, შაითანის, იბლისის შესახებ წარმოდგენებს შეერწყა. ჩეჩნურ-ინგუშურ მითოლოგიაში კეთილი სულების - მფარველების როლში გვევლინებიან ტარამები; ბევრია ბოროტი სული - ალმაზები, ხუნ საგი, უბური, ვოჩაბი, გამსილგი. ბოროტ სულთა შორის ბევრი სხვადასხვა დაავადებას განასახიერებს. დაღესტნის ხალხებში შაითანები წარმოადგენენ თმებით დაფარულ ანთროპომორფულ არსებებს გადმოტრიალებული ხელ-ფეხით და ადამიანზე დაბლები არიან. ისინი განცალკევებულად ცხოვრობენ და ისეთივე ცხოვრებას ეწევიან, როგორსაც ადამიანები: ქორწინდებიან, შობენ შვილებს (მძიმე მშობიარობის დროს დამხმარე ქალს იწვევენ); უყვართ ცხენებით სეირნობა. ზოგჯერ ნაცნობი ადამიანის სახეს იღებენ. ზოგჯერ, თუ ადამიანმა სიკეთე და ზრუნვა გამოამჟღავნა, შაითანი მას მდიდარ ადამიანად აქცევს. ბოროტი შაითანები ცვლიან ახალშობილებს, ხელს კრავენ უფსკრულის კიდეზე მდგომ ადამიანებს, აჩერებენ წისქვილებს და ა.შ. მთის ხალხის რწმენით, ყურანისეული ლოცვა შაითანისგან იცავს. ავარელებთან შაითანებს საკუთარი სახელები აქვთ: იტუ, ტიტუ, ნისკუ და სხვ. შაითანთა სახესხვაობას წარმოადგენენ ვასვასინეკალი (ჯერ კიდევ არდაბადებულ ადამიანს დაავადებებს მოუვლენს), კეხაი (კისერს უმრუდებს ადამიანს, აბნევს მას, უმთავრესად კი საქონელს ერჩის), ჟუნდული (ჩვეულებრივ, იცავს ადამიანს, მაგრამ მის მაწყენარს დაავადებებს მოუვლენს - სახის კრუნჩხვებს, აჯადოებს) და სხვ. ჯინები, რომლებიც დაღესტნურ მითოლოგიაში გვხვდებიან, იყოფიან თეთრ ჯინებად, რომლებიც მფარველობენ ადამიანებს, ხელს უწყობენ გამდიდრებაში (გამდიდრების საიდუმლოს გამამხელელი ადამიანი სასტიკად ისჯება ჯინის მიერ) და შავ ჯინებად, რომლებიც აგიჟებენ ადამიანს. ქართულ მითებში გვხვდება ბოროტი სულები - დევები და ქაჯები, რომლებიც ქვედა სამყაროში ცხოვრობენ. ==ეპოსი== მითოლოგიური წარმოდგენების განსაკუთრებული პლასტი ვლინდება ეპოსში და ფოლკლორში. ჩრდილოეთ კავკასიის ხალხთა და აფხაზური ნართების ეპოსი და ქართული ამირანის ეპოსი, წარმოიქმნენ რა უხსოვარ წარსულში, სხვადასხვა ისტორიული ეპოქის ანაბეჭდს ატარებენ. ეპოსსა და მითს შორის საზღვარი ხშირ შემთხვევაში საკმაოდ პირობითია. ეპოსის გმირები ცხოვრობენ სამყაროში, რომლის სივრცე-დროითი მახასიათებლები მითური სამყაროს შესაბამისი მახასიათებლების მსგავსია. ღმერთები გვევლინებიან გმირების დამხმარეების, მფარველების ან პირიქით მოწინააღმდეგეთა როლში. ნართულ ეპოსში ღმერთები დებეჩი და ტლეპში ღვთაებრივი მჭედლების ორ თაობას განასახიერებენ. დებეჩი გავარვარებულ ლითონს ხელით აძლევს ფორმას, ხოლო ტლეპში იგონებს მარწუხებს, უროს, გრდემლს, აკეთებს პირველ ნამგალს. იგი ასევე მკურნალობს ძვლების მოტეხილობებს (აქ ასახულია ლითონის ათვისების ეპოქის დროინდელი უძველესი წარმოდგენები, როდესაც მჭედელი, რომელსაც თაყვანს სცემდნენ, როგორც ღვთაების ყოვლისშემძლე რჩეულს, განასახიერებდა ზებუნებრივ ძალას, რომელსაც ლითონის დამორჩილება შეეძლო). მეორე მხრივ, ეპოსის გმირები (ამირანი, აბრსკილი, სასრიკვა, სოსრუკო, ნასრენ-ჟაჩე, ბატრაზი, პხარმატი და სხვ.) აღსდგებიან თვით ღმერთის წინააღმდეგ და ცეცხლს მოუპოვებენ ხალხს, რაც მათ ბერძნულ პრომეთესთან ანათესავებს და საშუალებას იძლევა, ისინი კულტურული გმირების რიგში განვიხილოთ. განასახიერებენ რა კეთილ საწყისს, ეპოსის გმირები ყოველთვის ეწინააღმდეგებიან ბოროტების, სიბნელის და მიწისქვეშა სამეფოს ქტონურ ძალებს, რომლებზეც გამარჯვება კოსმოსის მოწესრიგების სიმბოლოა. თავის საქმეებში გმირები მრავალ ღმერთს სჯობიან, ხოლო ზოგჯერ მათ მოწინააღმდეგედაც გვევლინებიან (ადიღეური სოსრუკო ღმერთებს სასმელს - სანოს წაართმევს და ადამიანებს აძლევს), ებრძვიან მათ და ხშირად იმარჯვებენ კიდეც (უაზირმესი კლავს ბოროტ ღმერთ პაკოს; ნასრენ-ჟაჩე აღსდგება ტხას მბრძანებლობის წინააღმდეგ, რის გამოც ოშხამახოს მწვერვალზე მიაჯაჭვავენ, საიდანაც მოგვიანებით ნართი ბატრაზი ათავისუფლებს). უმეტეს შემთხვევაში ეპოსის გმირები სასწაულებრივად იბადებიან - უცოდველი ქალწულისგან, ქვისგან, ქალღმერთის და მონადირისგან (აბრსკილი, ამირანი, სასრიკვა, სოსრუკო, სოსკა-სოლსა). ნადირობას კავკასიურ ეპოსში განსაკუთრებული ადგილი უჭირავს, იგი წინ უძღვის ყველა მნიშვნელოვან გმირობას. ეპოსის გმირთა გმირობები განასახიერებენ ბუნების მოვლენებს, ბუნებრივი ციკლების პერიოდულობას, ციურ მნათობთა მოძრაობის როტაციულ ხასიათს. თუმცა თვითონ გმირთა ქმედებების ციკლურობა უკვე დაკარგულია და მხოლოდ სიუჟეტის გარკვეული ელემენტები მიუთითებენ მათ თავდაპირველ ხასიათზე. მიწისქვეშა სამყაროდან მოილტვის ცოცხლად დამარხული ნართი სოსრუკო, ყოველ გაზაფხულზე გაისმის მისი კვნესა; სოსრუკოს მიწისქვეშა სამყაროში ჩასვლის დღეს იღვიძებს ბუნება, მიწა იცილებს ყინულს, ჩნდება წყაროები - სოსრუკოს ცრემლები. ყოველ წელს გვახსენებენ თავს კლდეზე მიჯაჭვული ან გამოქვაბულში გამომწყვდეული გმირები (ამირანი, აბრსკილი და სხვ.). აღმოსავლეთ საქართველოს მთიელთა ფოლკლორში შემორჩენილია სიუჟეტები გიორგის ყოველწლიური მოგზაურობის შესახებ ქაჯების ქვეყანაში. გიორგი, ამირანის და აშამეზის მსგავსად, იტაცებს მშვენიერ ქალებს, სიყვარულის და ნაყოფიერების ქალღმერთებს (ალბათ, ქაჯების მიერ მოტაცებულთ), ცხრასიმიან ფანდურს და გრდემლს, მოერეკება უზარმაზარ ჯოგს. ქაჯების ქვეყნიდან დაბრუნებისას თან მოაქვს მუსიკალური ინსტრუმენტი - გაზაფხულის სიმბოლო. ამირანი გადაივლის ზღვას და იტაცებს მშვენიერ ყამარს, ზეციურ, მზიურ ქალიშვილს, ღრუბელთა წინამძღოლის შვილს - გაზაფხულის სიმბოლურ სახეს. ამირანს გადაყლაპავს ვეშაპი, რომელიც სიბნელეს განასახიერებს, მაგრამ იგი ვეშაპს გვერდს გაუჭრის და გარეთ გამოდის. ნართები ჩადიან გმირობებს, რომლებიც აბედნიერებენ ადამიანებს და აყვავებენ ბუნებას. ნართი აშამეზი ბატრაზთან და სოსრუკოსთან ერთად მიწისქვეშა სამყაროში ჩადის, რათა დრაკონისგან მშვენიერი ახუმიდა გამოიხსნას და მოსტაცოს ჯადოსნური სალამური, რომლის დაკვრაც მძინარე ბუნებას აღვიძებს და განდევნის ზამთარს, რომელიც ჩამოწოლილა დედამიწაზე, ვიდრე სალამური დრაკონის ხელშია. დაღესტანში, სადაც ნართების ეპოსი ფართოდ არ გავრცელებულა (აქ ცნობილია მხოლოდ ცალკეული სიუჟეტები ნართებზე, კერძოდ ნართ ბარხუზე) ეპიკური სიუჟეტები და მოტივები ტიპოლოგიურად ახლოს დგას ამირანის და ნართების ეპოსთან. ლეზგინების ეპოსის გმირი - შარვილი, რომელშიც გაერთიანებულია მითოლოგიური და ზღაპრული ნიშან-თვისებები, უზარმაზარ ძალას ფლობს: გრანიტის კლდეს ჰკვეთს, ასი ათას მეომარს ცვლის, შეუვალია ისრების და ხანჯლებისთვის; მტერი მასთან გამკლავებას მხოლოდ მოტყუების გზით ახერხებს. დაღესტნური ეპოსის ზოგიერთი გმირი ღმერთებს ებრძვის. ლაკების გმირი ამირი აღუდგება ღმერთ ზალს, რისთვისაც მას რკინის ჯაჭვით კლდეზე მიაბამენ. სხვა გმირი (ადამიანი მაჩალ-ლაშიდან) მთაში ყინვისგან გათოშილი ქალიშვილებისთვის ცეცხლს პარავს ღმერთს. ყველაზე გავრცელებულ სიუჟეტებს შორისაა გმირების ბრძოლა ცალთვალა გოლიათებთან (ამირანი, ნართები; შდრ, ბერძნული ოდისევსის ბრძოლა ციკლოპ პოლიფემოსთან). ანალოგიური სიუჟეტები გვხვდება აგრეთვე კავკასიელ ხალხთა ფოლკლორში. ქართული ხალხური ლექსი “თავფარავნელი ჭაბუკი” შეიცავს სიეჟეტს გმირზე, რომელიც ყოველ ღამე გადაცურავს ზღვას თავის შეყვარებულთან შესახვედრად; ქალწული ანთებულ სანთელს ტოვებს ნაპირზე, რათა ჭაბუკს გზა მიასწავლოს, მაგრამ ბოროტი დედაბერის შელოცვით სანთელი ქარიშხლის დროს ქრება. ჭაბუკი ვერ აგნებს ნაპირს და იღუპება. ანალოგიური სიუჟეტები შემორჩენილია ადიღებშიც. ლეგენდის თანახმად, მშვენიერი ადიუხის სახლი დგას მდინარის ნაპირზე, რომელზეც გადაჭიმულია ტილოს ხიდი. თუ ადიუხის ქმარი სახლში გვიან ღამით ბრუნდება, იგი ფანჯრიდან თავის მანათობელ ხელებს უწვდის, რომელიც უნათებს გზას და ქმარიც ხიდზე ადვილად გადარეკავს ცხენებს. უმადური ქმარი უშლის ადიუხს ხიდის ხელებით განათებას. ბნელი ღამით იგი ვარდება ხიდიდან და იხრჩობა, რის შემდეგაც ადიუხი ცოლად სოსრუკოს მიყვება, რომელსაც მზის ატრიბუტიკა ახასიათებს. ადიუხის მანათობელი ხელები გვახსენებს ძველ მითს განთიადის ქალღმერზე, რომლის ვარდისფერი თითებიც ანათებს დილის ცას. ლეგენდის ქართულ ვარიანტში დაღუპული გმირი მის აქსესუარებთან ერთად (წითელი სამოსი, ანთებული სანთელი, ღამით ცურვა, ტვირთი, რომელიც მიაქვს და საბოლოოდ, სიკვდილი) ქალღმერთის სიყვარულის გამო დაღუპულ ღვთაებებს და გმირებს უახლოვდება. კატეგორია:მითოლოგია", "url": "https://ka.wikipedia.org/wiki/იბერიულ-კავკასიურ_ხალხთა_მითები", "length": 24587}
{"id": "1161", "title": "ტყაშმაფა", "text": "ტყაშმაფა ანუ ტყის მბრძანებელი (მეგრ. ტყაშმაფა, ტყაში-მაფა) — ქართულ მითოლოგიაში ტყის მეფე-ქალი, გარეულ ცხოველთა მბრძანებელი. მომხიბლავი და მაცდური, დალივით ვნებიანი. ხალხური წარმოდგენებით ტყაშმაფა ოქროსთმიანი (ზოგჯერ შავთმიანი) მშვენიერი ქალია, რომელიც ტყეში ცხოვრობს. მასზეა დამოკიდებული მონადირის იღბალი. ტყაშმაფა მონადირესთან საიდუმლო სასიყვარულო კავშირს ამყარებს; საიდუმლოს გაცემის შემთხვევაში იგი მის რჩეულს სიკვდილს მოუვლენს (ზოგჯერ ქვად აქცევს), ხოლო მის ოჯახს გააღატაკებს. ტყაშმაფას სიყვარულს ეძიებს ოჩოკოჩი, რომლის ძალადობის გამო ტყაში-მაფა კვდება (ან მონადირის ხელშეწყობით შველის თავს). ზოგი მკვლევარი ტყაშმაფას დალისთან და უსახელო „ტყის ქალის“ სახელთან აკავშირებს, რომელიც საქართველოს სხვადასხვა რაიონებში გავრცელებულ გადმოცემებსა და რიტუალურ სიმღერებში გვხვდება. პოპულარული აღწერით, ტყაშმაფას გრძელი თეთრი თმები აქვს, რომელიც შიშველ ტანს უფარავს და კოჭებამდე წვდება. როდესაც ტყაშმაფა იცინის რძესავით თეთრი კბილები უჩანს. ტყაშმაფა ტყეში ცხოვრობს და ღამეულ მგზავრებს თუ შეხვდება და გამოელაპარაკება. ტყაშმაფას პასუხი არ უნდა გასცე ხელებით უნდა ელაპარაკო, თორემ ჭკუაზე შეგშლის. ==ლიტერატურა== * *გელოვანი ა., მითოლოგიური ლექსიკონი — გამომცემლობა „საბჭოთა საქართველო“, თბ., 1983. *ჯავახიშვილი ივ., თხზულებანი თოთხმეტ ტომად, ტ. 1, თბილისი, 1979 *ცანავა ა., ქართული ზეპირსიტყვიერების საკითხები, თბილისი, 1970; *ვირსალაძე ე., ქართული სამონადირო ეპოსი, თბილისი, 1964; *სახოკია თ.., ეთნოგრაფიული ნაწერები, თბ., 1956; *მაკალათია ს., სამეგრელოს ისტორია და ეთნოგრაფია, თბილისი, 1941; == სქოლიო == კატეგორია:მეგრული მითების პერსონაჟები", "url": "https://ka.wikipedia.org/wiki/ტყაშმაფა", "length": 1533}
{"id": "1164", "title": "დანია", "text": "დანია () — სუვერენული სახელმწიფო ჩრდილოეთ ევროპაში; დანიის სამეფოს მეტროპოლიური ნაწილი (სამეფოს შემადგენლობაში საკუთრივ დანიის გარდა შედის ორი დომინიონი — ფარერის კუნძულები ატლანტის ოკეანეში და გრენლანდია ჩრდილოეთ ამერიკაში). საკუთრივ დანია სკანდინავიურ ქვეყნებს შორის ყველაზე სამხრეთით მდებარე სახელმწიფოა. მდებარეობს შვედეთისა და ნორვეგიის სამხრეთით, ხოლო ერთადერთი სახელმწიფო, რომელთანაც მას სახმელეთო საზღვარი გააჩნია, არის გერმანიის ფედერაციული რესპუბლიკა. ქვეყნის ტერიტორიის უდიდესი ნაწილი მდებარეობს იუტლანდიის ნახევარკუნძულსა და უამრავ კუნძულზე, რომელთა შორის აღსანიშნავია ზელანდია, ფიუნი, ლოლანი, ფალსტერი და ბორნჰოლმი, ასევე უამრავი მცირე ზომის კუნძული, რომელთა ერთობლიობა ქმნის დანიის არქიპელაგს. დანიის სამეფო არის საპარლამენტო ტიპის კონსტიტუციური მონარქია, რომლის მთავრობის ადგილსამყოფელია ქვეყნის დედაქალაქი კოპენჰაგენი. დანია უნიტარული სახელმწიფოა, თუმცა საკუთარი შიდა საკითხების მოგვარების უფლება ცენტრალური მთავრობის მიერ დელეგირებულია გრენლანდიისა და ფარერის კუნძულების მოსახლეობისადმი. ამგვარ წყობილებას დანიაში უწოდებენ rigsfælleskabet (რაც ქართულად ითარგმნება როგორც დანიის სამეფო. ფარერის კუნძულების სტატუსი განსაზღვრულია როგორც ადამიანთა საზოგადოება სამეფოს შიგნით, ხოლო გრენლანდიის მოსახლეობა - დამოუკიდებელი ერი თვითდამკვიდრების უფლებით. დანიის ისტორია მნიშვნელოვნად არის განპირობებული მისი ადგილმდებარეობით ჩრდილოეთისა და ბალტიის ზღვებს შორის, რაც გულისხმობდა გერმანიისა და შვედეთის მიერ ბალტიის ზღვის გაკონტროლებების მცდელობების ეპიცენტრში ყოფნას, რადგანაც კილის არხის გათხრამდე ბალტიის ზღვაში მხოლოდ სამი მომცრო არხის — დანიის კარიბჭეების მეშვეობით შეიძლებოდა გადასვლა. ხანგრძლივი პერიოდის განმავლობაში დანია ედავებოდა შვედეთსა და ნორვეგიას სკანიის ტერიტორიას, ხოლო ჰანზის კავშირს — შლეზვიგისა და ჰოლშტაინის საჰერცოგოებს. საბოლოოდ დანიამ წააგო ორივე კონფლიქტი, რის შედეგადაც სკანია დარჩა შვედეთს, ხოლო შლეზვიგ-ჰოლშტაინი გერმანიის იმპერიას. რაც შეეხება დომინიონებს, დანიამ მიიერთა გრენლანდია და ფარერის კუნძულები 1814 წელს, დანია-ნორვეგიის ერთიანი სამეფოს მოშლის შემდეგ, თუმცა დანიის მონარქი (რომელიც ასევე გაერთიანებული სახელმწიფოს მონარქიც იყო) ფლობდა კოლონიებს XIV საუკუნიდან. როგორც ფარერის კუნძულები, ასევე გრენლანდია გახდნენ დანიის სახელმწიფოს ნაწილი XX საუკუნეში, თუმცა მიიღეს შიდა საკითხების გადაწყვეტის უფლება 1948 და 1979 წლებში. 1973 წელს დანია ევროპის კავშირის წევრი გახდა, თუმცა დღემდე ევროზონის გარეთ რჩება, ამავდროულად გრენლანდიამ და ფარერის კუნძულებმა უარი თქვეს ევროპის კავშირში შესვლაზეც. სამეფო არის გაერთიანებული ერების ორგანიზაციის, ნატოსა და ეკონომიკური თანამშრომლობისა და განვითარების ორგანიზაციის დამფუძნებელი, ასევე ეუთოს წევრი. შერეული ეკონომიკისა და სოციალური სახელმწიფოს პირობებში დანიას ახასიათებს მსოფლიოში ერთ-ერთი უდიდესი სოციალური თანასწორობა და VII ადგილი მშპ-ს მიხედვით. საკმაოდ ხშირად დანიას მიიჩნევენ ყველაზე ბედნიერ და ყველაზე არაკორუმპირებულ ქვეყანად მსოფლიოში. 2011 წელს დანიას ეკავა XVI ადგილი ადამიანური განვითარების ინდექსში, III ადგილი დემოკრატიის ინდექსში და II ადგილი კორუფციის აღმოფხვრის ინდექსში. დანიური ენა საკმაოდ ახლოა შვედურსა და ნორვეგიულ ენებთან, რომლებთანაც ასევე მჭიდრო ისტორიული ფესვები აკავშირებს. დანია, შვედეთსა და ნორვეგიასთან ერთად ცნობილია როგორც „სკანდინავიის“ რეგიონის ნაწილი და ჩრდილოეთის საბჭოს წევრი. == სახელწოდება == * ოფიციალური: ქართულად - დანიის სამეფო; დანიურად - Kongeriget Danmark. * ეტიმოლოგია - წარმოსდგება სიტყვებისაგან dhen - „დაბალი“ ან „ბრტყელი“ და გერმანული mark - „სანაპირო რაიონი“. სხვაგვარად dan სატომო სახელია და შესაბამისად Danmark - „დანების ტომის სასაზღვრო ველი“. * ქვეყნის კოდი - DK. == გეოგრაფია == ქვეყანა მდებარეობს ჩრდილოეთ ევროპაში, უკავია იუტლანდიის ნახევარკუნძული და მიმდებარე კუნძულები. სახმელეთო საზღვარი აქვს გერმანიასთან. * ფართობი - 43 069 კვ. კმ. * ბუნება: უმაღლესი მწვერვალი - იდინგ-სკოვი 173 მ; უდ. მდინარე (კმ) - გუდენა 158; მთ. ტბები - ნისუმ-ფიორდი, არესი; მთ. კუნძულები (კვ.კმ) - ზელანდია 7450, ფიუნი 3485, ლოლანი 1244, ბორნჰოლმი 588; კლიმატი - ოკეანური. * ბუნებრივი რესურსები - ნავთობი, ბუნებრივი აირი, თევზი, მარილი, კირქვა, ქვა, ხრეში და სილა. == სახელმწიფო == * პოლიტიკური სისტემა - კონსტიტუციური მონარქია. * სახელმწიფოს მეთაური - დანიის მეფეები შლეზვიგ-ჰოლშტაინ-ზონდერბურგ-გლიუქსბურგთა დინასტიიდან არიან. მე-20 საუკუნეში მეფობდნენ: კრისტიან IX (1863-1906), ფრედერიკ VIII (1906-1912), კრისტიან X (1912-1947), ფრედერიკ IX (1947-1972), დედოფალი მარგრეტე II (MARGRETHE II) 1972-დან. * მთავრობის მეთაური - პრემიერ-მინისტრი ჰელე თორნინგ შმიდტი (2011წლის 3 ოქტომბრიდან). * საკანონმდებლო ორგანო - ერთპალატიანი პარლამენტი - ფოლკეტინგი (179 წევრი). * ადმინისტრაციული დაყოფა - 5 რეგიონი (regioner), 98 კომუნა (komunne), 2 ქალაქი (amtskomunes - კოპენჰაგენი და ფრიდერიკსბერგი) და 2 ავტონომიური ტერიტორია (ფარერები, გრენლანდია). * დანიის ყოფილი სამფლობელოები: ისლანდია (930-1944 წლებში), დანიის ანტილები (1672-1733), დასავლეთ ბენგალიაში - ტრანკებარი და სერამპური (1618-1845), ნიკობარის კუნძულები (1756-1789), განაში - კრისტიანბორგი, ფრიდენბორგი და სხვა ტერიტორიები (1699-1850). == დემოგრაფია == * მოსახლეობა - 5,837,213 (2020), მათ შორის 86.11 % დანიელები. * ენები - დანიური, ფარერული, გრენლანდიური (ინუიტური დიალექტი). ინგლისური დომინირებს როგორც მეორე ენა. * რელიგია - ევანგელურ-ლუთერანული მიმდინარეობის პროტესტანტიზმი. * ქალაქები (ათ.) - კოპენჰაგენი (1.094), ორჰუსი (221), ოდენსე (145), ოლბორგი (121), ესბიერი (77). == ეკონომიკა == thumb|250პქ|right|დანია ღორის ხორცის ერთ-ერთი წამყვანი მწარმოებელია მსოფლიოში და ამ პროდუქტის უმსხვილესი ექსპორტიორი [[ევროკავშირი|ევროკავშირში]]. დანიას გააჩნია თანამედროვე, მოწინავე და განვითარებული შერეული საბაზრო ეკონომიკა, რომელიც რეიტინგში მთლიანი შიდა პროდუქტის მხრივ ერთ სულ მოსახლეოზე მე-16 ადგილზეა და მე-5 ადგილზე ერთობლივი შიდა პროდუქტის მხრივ ერთ სულ მოსახლეზე. 1797 წელს იმპორტის ტარიფების ლიბერალიზაციამ დაასრულა მერკანტილიზმი, XIX საუკუნისა და XX საუკუნის დასაწყისის ლიბერალიზაციამ კი ჩამოაყალიბა დანიის ლიბერალური ტრადიცია საერთაშორისო ვაჭრობაში, რომელიც მხოლოდ 1930-იან წლებში დაიმსხვრა. ძლიერ დაცულია საკუთრების უფლება. ეკონომიკური თავისუფლების ინდექსის მაჩვენებლით, დანიის ეკონომიკა შეფასებულია როგორც ერთ-ერთი ყველაზე თავისუფალი. ეკონომიკა ძლიერ ეფუძნება საერთაშორისო ვაჭრობას და დანია ცნობილია თავისუფალი ვაჭრობის დამცველად ევროკავშირში. 2008 წლის მსოფლიო ეკონომიკური ფორუმის მოხსენების, IMD-ისა და გამოცემა „ეკონომისტის“ თანახმად, დანიის ეკონომიკა მსოფლიოში ერთ-ერთი ყველაზე კონკურენტუნარიანია. მსოფლიო ბანკის თანახმად, დანიას ევროკავშირში ყველაზე თავისუფალი შრომითი ბაზარი აქვს. დამსაქმებელს მუშის ქირაობა და დათხოვნა შეუძლია მაშინ, როცა მოესურვება; სამსახურებს შორის, უმუშევრობის კომპენსაცია საკმაოდ მაღალია. მსოფლიო ბანკი დანიას ევროკავშირში ბიზნესის ყველაზე ადვილად კეთების ადგილად მიიჩნევს. ბიზნესის წამოწყება შესაძლებელია რამდენიმე საათში, ძალიან დაბალ ფასად. დანიას კომპანიების დაბეგვრის საკმაოდ კუნკურენტუნარიანი მაჩვენებელი, 25 % აქვს. საგადასახადო სისტემა მტკიცედ ეფუძნება 25 %-იან დამატებითი ღირებულების გადასახადს, ასევე საშემოსავლო და სხვა გადასახადებს. 2011 წელს გადასახადების ზღვრული მაჩვენებელი 46 % იყო. დანიის მოქალაქეთაგან 2,9 მლნ ადამიანი ეკონომიკურად აქტიურია. დანიას მსოფლიოში მესამეული განათლების მქონეთა მეოთხე ყველაზე მაღალი მაჩვენებელი გააჩნია. 2009 წელს, მშპ საათში მუშაობისათვის მე-13 ყველაზე მაღალი იყო მსოფლიოში. მსოფლიო ბანკის მონაცემებით, დანიაში ყველაზე დაბალია ეკონომიკური უთანასწორობის მაჩვენებელი, IMF-ის თანახმად კი ყველაზე მაღალია სახელფასო მინიმუმი. 2010 წლისთვის, უმუშევრობის მაჩვენებელი 7,4 % იყო, რაც ევროკავშირის საშუალო მაჩვენებელზე (9,6 %) დაბალია. * წამყვანი დარგები - ლითონგადამუშავება, გემთმშენებლობა, ელექტროტექნიკური, ქიმიური, კვების მრეწველობა. * ე.ე.პ. სტრუქტურა (%) - სოფლის მეურნეობა - 4, მრეწველობა - 27, მომსახურება - 69; * ე.ე.პ. (1 სულზე) - 34.890 $. * ექსპორტი - ხორცი, თევზი, რძის პროდუქტები, ელექტრომოწყობილობები. * უდიდესი კომპანიები – კარლსბერგი, ეგმონტი, ლეგო, ნოვო, ტუბორგი. * ბიუჯეტი - 52,900 მლნ $. * ვალუტა - დანიური კრონა. == ისტორია == მინი|Den Grundlovsgivende Rigsforsamling (დანიის კონსტიტუციის მამები, 1860–1864, ავტ. [[კონსტანტინ ხანსენი]]) დანიის სახელმწიფო ჩამოყალიბდა IX-X საუკუნეებში. 1849 წლიდან გამოცხადდა კონსტიტუციურ მონარქიად. 1940 წელს ოკუპირებული იყო გერმანიის მიერ. 1945 წელს აღიარა ისლანდიის დამოუკიდებლობა, ხოლო 1948 წელს - ფარერის კუნძულების თვითმმართველობა. 1949 წლიდან ნატოს წევრია, ხოლო 1973 წლიდან - ევროკავშირის. მარგრეტე II გახდა პირველი დედოფალი 600 წლის შემდეგ (1972). 1992 წელს საერთო სახალხო რეფერენდუმზე უარყოფილ იქნა მაასტრიხტის ხელშეკრულება. მთავრობა იძულებული გახდა გარკვეული ცვლილებები შეეტანა, რის შემდეგაც განმეორებით რეფერენდუმზე იგი მიიღეს. == მემკვიდრეობა == * კოპენჰაგენი — როზენბერგის ციხე-მუზეუმი (XVII ს.), სადაც განთავსებულია დანიის სამეფო ძვირფასეულობის, ავეჯისა და იარაღის კოლექცია, XII ს-ის ტაძარი, შარლოტენბურგისა და ფრედენსბორგის სასახლეები, ტივოლის პარკი; * ოდენსე (ჰ.ქ. ანდერსენის სამშობლო) — XIII ს-ის ტაძარი; * როსკილე — ვიკინგების გემების მუზეუმი, ღვთისმშობლის ეკლესია (XI ს.); * კოლდინგი — სამეფო სასახლე (XIII ს.); * ყორღანი, როსკილეს საკათედრო ტაძარი. == კულტურა == === მუსიკა === კოპენჰაგენსა და რამდენიმე ახლომდებარე კუნძულს აქვთ ხალხური მუსიკის მდიდარი ტრადიციები. დანიური სამეფო ორკესტრი არის მსოფლიოს ერთ-ერთი ძველი ორკესტრი. ყველაზე ცნობილი კლასიკური დანიელი კომპოზიტორია კარლ ნილსენი, განსაკუთრებით ცნობილი ექვსი სიმფონიით და ბუკების კვინტეტით. სამეფო დანიური საბალეტო დასი ქორეოგრაფ აუგუსტ ბურნონვილის ნამუშევრებზეა კონცენტრირებული. დანიელები ცნობილები არიან ჯაზისადმი ინტერესით. მსოფლიოში განთქმულია კოპენჰაგენის ჯაზ-ფესტივალი. როკ და ბით მუსიკის ადრეულ წლებში ჯაზის პოპულარობამ იკლო. თანამედროვე პოპ და როკ სცენა ცნობილია შემდეგი დანიელი მუსიკოსებით და ჯგუფებით: Aqua, D-A-D, The Raveonettes, Michael Learns to Rock, Alphabeat, მედინა, Oh Land, Kashmir და Mew. ლარს ულრიხი, ჯგუფ „მეტალიკისესკიზი-მუსიკა“ წევრი, არის რიგით პირველი დანიელი მუსიკოსი, რომელიც როკ-ენ-როლის დიდების დარბაზის წევრად იქცა. == ცნობილი დანიელები == მინი|[[ჰანს ქრისტიან ანდერსენი]] * ასტრონომი — ტიხო ბრაჰე; * ფიზიკოსი — ნილს ბორი; * მწერალი — ჰანს ქრისტიან ანდერსენი; * კომპოზიტორი — დიტრიხ ბუქსტეჰუდე * ლინგვისტი — ოტო იესპერსენი; * მოგზაური — ვიტუს ბერინგი; * მოჭადრაკე — ბენტ ლარსენი; * ფეხბურთელები — მიქაელ და ბრაიან ლაუდრუპები, პეტერ შმეიხელი. == რესურსები ინტერნეტში == * დანია (ინგლ.) * დანიური კულტურის მეგზური (ინგლ.) * ფაქტები დანიაზე და ქვეყნის მოკლე მიმოხილვა (ინგლ./დან.) * დანიური კომპანიების სია * უცხოელების ცხოვრება დანიაში * დანია (ინგლ.) == სქოლიო == კატეგორია:ევროპის ქვეყნები კატეგორია:კონსტიტუციური მონარქიები კატეგორია:სამეფოები კატეგორია:ბალტიის ზღვის ქვეყნები კატეგორია:ევროკავშირის წევრი სახელმწიფოები კატეგორია:ნატოს წევრი სახელმწიფოები კატეგორია:გაეროს წევრი სახელმწიფოები", "url": "https://ka.wikipedia.org/wiki/დანია", "length": 10500}
{"id": "1167", "title": "ა", "text": "ა, ⴀ, Ⴀ, Ა (ანი) — ქართული ანბანის პირველი ასო. მისი სახელია „ანი“. გრაფიკული სიმბოლო შუა რიგის დაბალი აწეულობის არალაბიალიზირებული ხმოვანი ბგერისა. ასომთავრულში იწერებოდა Ⴀ, ნუსხურში — ⴀ. ძველ ქართულ სათვალავში აღნიშნავდა რიცხვ ერთს (1). მხედრული დამწერლობის ოთხხაზოვან სისტემაში მისი მოხაზულობა შუა ორ ხაზში თავსდება. იხმარება დამატებით განმასხვავებელ ნიშნად ციფრობრივი ნუმერაციის დროს, როდესაც რამდენიმე საგანს ერთი და იგივე ნომერი აქვს: Iა კლასი, სახლი №47ა. == მოხაზულობა == ა-ს მოხაზულობა ასომთავრულში ჰორიზონტალისა და გახსნილი წრის კომბინაციაა, რომელიც კვადრატულ არეს იკავებს. ა ნუსხურში კუთხოვანი ფორმისაა და მარჯვნივ გადახრილი. მხედრულში ერთიანი, მომრგვალებული კონტურის მქონეა. ნუსხურსა და მხედრულში ა შუა ორ ხაზში იწერება. Image:Asomtavruli.svg| Image:Nuskhuri.svg| Image:Mkhedruli.svg| ==კოდების ცხრილი== ==ბრაილი== ==ლიტერატურა== ==რესურსები ინტერნეტში== * Graphemica (ა) * Graphemica (ⴀ) * Graphemica (Ⴀ) ==სქოლიო== კატეგორია:ქართული ასოები", "url": "https://ka.wikipedia.org/wiki/ა", "length": 953}
{"id": "1175", "title": "ახმეტა", "text": "ახმეტა — ქალაქი საქართველოში, ახმეტის მუნიციპალიტეტის ადმინისტრაციული ცენტრი. ადმინისტრაციულად ახმეტის თემში შედის სოფელი ბუღაანი. ==გეოგრაფია== მდებარეობს მდინარე ალაზნის მარჯვენა მხარეს, მდინარე ილტოს ქვემო დინებასა და მდინარე ორვილს შორის გაშლილ ვაკეზე, პანკისის ხეობის შესასვლელთან, ზღვის დონიდან 567 მეტრ სიმაღლეზე, თბილისიდან 184 კმ. საავტომობილო გზებით უკავშირდება თელავს (29 კმ), თიანეთსა (31 კმ) და ყვარელს (64 კმ). ჰავა ზომიერად ნოტიოა ცივი ზამთრით და ცხელი ზაფხულით. იანვრის საშუალო ტემპერატურაა 0,5&nbsp;°C, ივლისისა 22&nbsp;°C, საშუალო წლიური ტემპერატუეა 11,6&nbsp;°C. ნალექები 820 მმ წელიწადში. ახმეტის ჩრდილოეთით, 4 კილომეტრში, ილტოს ხეობაში მარმარილოს საბადოა. ==ისტორია== თქმულების მიხედვით, თამარ მეფეს ძალზე მოსწონებია წყლითა და ნოყიერი ნიადაგით მდიდარი ეს კუთხე და უნატრია: ახ, ნეტავ, აქ ზვარი და ხეხილი გაშენდესო. მეფის სურვილი ასრულებულა, დასახლებისთვის კი ახმეტა დაურქმევიათ. ახმეტა, როგორც მნიშვნელოვანი დასახლება, იხსენიება XVIII საუკუნის 40-იანი წლებიდან. ვახუშტი ბაგრატიონის ცნობით, ახმეტა განთქმული იყო საუკეთესო ღვინით. ლეკიანობის დროს ახმეტაში ხშირად იმართებოდა ბრძოლები. XVIII საუკუნის 40-იან წლებში ახმეტა მიწისძვრამ დაანგრია, 1754 წელს კი ხუნძახის მმართველმა ნურსალ ბეგმა ააოხრა. XIX საუკუნის დასაწყისში გიორგი მაღალაშვილს ახმეტაში ეკლესიის აგება დაუწყია, მშენებლობა მის შვილებს დაუმთავრებიათ. მაღალაშვილის ქართლიდან კახეთში გადასახლება სვეტიცხოვლის საკათალიკოსო მამულების მართვა-გამეგეობასთან უნდა იყოს დაკავშირებული, სავარაუდოა, რომ ახმეტაში მან რაღაც სახელო და მასთან ერთად მამულიც მიიღო. 1812 წლის 31 იანვარს ახმეტაში რუსეთის იმპერიის მთავრობის საეგზეკუციო რაზმი ჩავიდა. ახმეტელებმა განგაში ატეხეს და რაზმი განდევნეს. ეს გახდა ნიშანი კახეთში აჯანჯების დაწყებისა. ქალაქის სტატუსი მიიღო 1966 წელს. ახმეტის საქალაქო საბჭო მოიცავდა 15 სოფელს. 1971 წელს დამუშავდა ქალაქის გენერალური გეგმა (არქიტექტორი რ. ხატიაშვილი, ეკონომისტი ჯ. ძაძუა). საბჭოთა დროს მოქმედებდა ხის დამამუშავებელი, ღვინის, საკონსერვო, ყველ-კარაქის, საფუარის ქარხნები, სატყეო, ვაზის სანერგე და მევენახეობის მეურნეობები. მოქმედებდა საჰაერო მიმოსვლა თბილისამდე. ==დემოგრაფია== ==ისტორიული ძეგლები== ახმეტის ჩრდილოეთით 1,5 კილომეტრზე მდებარეობს ახმეტის ღვთაების ეკლესია. ესაა VI საუკუნის სამნავიანი ბაზილიკა, რომელიც წყაროებში იხსენიება, როგორც ერთ-ერთი ასურელი მამის, ანტონ მარტყოფელის დროებითი ადგილსამყოფელი. ნაშენებია რიყის ქვით და შირიმით. ბაზილიკის ირგვლის შემორჩენილია გალავნის, საცხოვრებელი და სამეურნეო ნაგებობების ნანგრევები და დარბაზული ეკლესია. ახმეტაში მოქმედებს მხარეთმცოდნეობის მუზეუმი. სხვა მნიშვნელოვანი ისტორიული ძეგლებია: *ახმეტის ჯვარპატიოსნის ეკლესია *ლომისის წმინდა გიორგის ეკლესია *ახმეტის მთავარანგელოზთა ეკლესია == გალერეა == სურათი:Akhmeta entrance.JPG|ქალაქ ახმეტის შესასვლელი სურათი:Axmeta1.jpg|ახმეტის ჯვარპატიოსანი სურათი:Akhmeta municipal building.jpg|ახმეტის მუნიციპალიტეტის ადმინისტრაციის შენობა სურათი:Akhmeta central square.JPG|ახმეტის ცენტრალური მოედანი სურათი:Akhmeta central square 2.JPG|ცენტრალური სკვერი სურათი:Akhmeta theatre.jpg|ახმეტის კულტურის სახლი სურათი:Akhmeta police building.jpg|პოლიციის შენობა სურათი:Akhmeta park 3.jpg|ბიძინა ჩოლოყაშვილის სახელობის სკვერი სურათი:Akhmeta park 2.jpg|სკვერი სურათი:Akhmeta park.jpg|სკვერი სურათი:Akhmeta central square 2.JPG|ცენტრალური სკვერი ==ლიტერატურა== ==რესურსები ინტერნეტში == * კახეთის მხარის ოფიციალური საიტი * ახმეტის მუნიციპალიტეტის ოფიციალური საიტი == სქოლიო == კატეგორია:კახეთის მხარის ქალაქები", "url": "https://ka.wikipedia.org/wiki/ახმეტა", "length": 3386}
{"id": "1184", "title": "შინაური ცხენი", "text": "მარჯვნივ|მინი|ცხენები მინი|ცხენები სპორტულ შეჯიბრებისას ცხენი (Equus caballus ან Equus ferus caballus) — ოთხფეხა ჩლიქოსანი ძუძუმწოვარი ცხოველი. ცხენები დიდი ხნის განმავლობაში ეკონომიკურად ყველაზე მნიშვნელოვანი მოშინაურებული ცხოველები იყვნენ და განსაკუთრებულ როლს ასრულებდნენ ადამიანთა და ტვირთის ტრანსპორტირებაში ათასობით წლის განმავლობაში. ცხენი შინაური ცხოველია ის წარმოიშვა გარეული ცხენისაგან. საკვების მოპოვებისა და მტრისაგან თავდაცვის პირობების გავლენით ცხენს გამოუმუშავდა სწრაფი სირბილის უნარი. ცხენს აქვს გრძელი, წვრილი და ღონიერი ფეხები, რომლებიც მარტო ერთი კარგად განვითარებული თითით ბოლოვდება. თითი დაფარულია დიდი და მაგარი ჩლიქით. იმის გამო, რომ ცხენს ფეხზე მარტო ერთი თითი აქვს. შემცირებულია ფეხის ხახუნი ნიადაგზე. ეს კი უადვილებს ცხენს სწრაფ სირბილს. ცხენის შორეულ წინაპრებს თითების მეტი რაოდენობა ჰქონდათ, მაგრამ შემდეგ, გაშლილ მშრალ ველებზე არსებობასთან შეგუების პროცესში თითების რაოდენობა თანდათან შეუმცირდათ. ახლაც ცხენს ფეხის ჩონჩხში შერჩენილი აქვს ორი ძალიან დაპატარავებული ძვალი, რომლებსაც გრიფელის ძვლები ეწოდება. მტრებისაგან თავდასაცავად მარტო სწრაფი სირბილის უნარი საკმარისი არ იქნებოდა, ცხენს რომ არ ჰქონოდა აგრეთვე მტრის მოახლოების შეტყობის უნარი. მარჯვნივ|მინი ცხენს კარგი მხედველობა, სმენა და ყნოსვა აქვს. შედარებით გრძელ კისერზე მაღლა აწეული თავი საშუალებას აძლევს შორიდანვე დაინახოს მტერი. მაღლა აცქვეტილი ყურები და დიდი ნესტოები მოწმობენ ცხენის მახვილ სმენასა და ყნოსვას. ველის პირობებში წარმოშობილ ცხენს თავიდანვე აწუხებდნენ ბუზები და სხვა მწერები. მათ წინააღმდეგ ცხენს შეუძლია აამოძრაოს კანი და ამით დააფრთხოს მწერები. მწერების მოგერიებაში ცხენს ეხმარება გრძელი კუდიც. ცხენი ბალახის მჭამელი ცხოველია. მცენარეული საკვების შესაბამისად აგებულია მისი კბილები და კუჭ-ნაწლავიც. ცხენი არ ცოხნის საკვებს მან საძოვარზევე უნდა მოასწროს საკვების დაღეჭვა. ამიტომ ძალიან კარგად განვითარებული კბილები აქვს, რის გამოც მისი ყბებიც გრძელია: გრძელი ყბები კი ცხენის თავს წაგრძელებულ ფორმას აძლევს. ზედა და ქვედა ყბის წინა ნაწილში ექვს-ექვსი დიდი და წინ დახრილი მჭრელი კბილი აქვს. ამ მჭრელებით ცხენი ბალახს გლეჯს. ეშვები მხოლოდ ულაყს აქვს, მაგრამ ისინი ძალიან დაპატარავებულია. მჭრელების უკან ყბებზე უკბილო მანძილია, რომლის შემდეგ ორივე ყბის თითოეულ მხარეზე ექვსი ძირითადი კბილია. ძირითადი კბილები დიდია, მათი ზედაპირი ბრტყელია და მინანქრის ნაოჭებითაა დაფარული.ასეთი კბილების საშუალებით ცხენი ძალიან კარგად ღეჭავს ბალახს, თივას და სხვა მცენარეულ საკვებს. ცხენის კუჭი დიდი მოცულობისაა, მაგრამ მარტივი აგებულებისა, ე. ი. არ არის დაყოფილი, როგორც მცოხნელებში. სამაგიეროდ ცხენს გაცილებით დიდი ბრმანაწლავი აქვს, ვიდრე მცოხნელებს. ძნელად მოსანელებლი მცენარეული საკვები ნაწილობრივ ბრმა ნაწლავში განიცდის მონელებას. ცხენის ნაწლავების საერთო სიგრძე სხეულის სიგრძეს მხოლოდ 10-ჯერ აჭარბებს, იმ დროს როდესაც მცოხნელებში ნაწლავები სხეულის სიგრძეზე 20-ჯერ გრძელია. ამიტომ ცხენი ნაკლებად არის შეგუებული დიდი მოცულობის უხეში საკვების ჭამას, მას უფრო მეტად ესაჭიროება ნოყიერი საკვები, როგორიცაა ქერი ან შვრია. ცხენის სიცოცხლის ხანგრძლივობა 30-35 წელს, ზოგჯერ 40-50 წელსაც აღწევს. ცხენი შობს ერთ კვიცს, იშვიათ შემთხვევაში — ორს. ახალდაბადებულ კვიცს, დაბადებიდან რამდენიმე წუთის შემდეგ, შეუძლია ფეხზე დგომა და მალე დედასთან დადევნებაც კი. შინაური ცხენის ჯიშები მრავალგვარია. ისინი შესასრულებელი სამუშაოს მიხედვითაა სპეციალიზებული. მაგალითად არიან: საჯდომი, მარბოლარი, მძიმე ტვირთმზიდავი ცხენები. ჩვენში ცხენის მრავალი ადგილობრივი ჯიშია შექმნილი, რომელთაგან განსაკუთრებით გამოირჩევა ვლადიმირული მძიმე ტვირთმზიდავი ცხენი. მარბოლარი ჯიშის ცხენებიდან განთქმულია მარბოლარი ცხენი, რომელიც უკვე საუკუნენახევარზე მეტია რაც გამოიყვანეს. საჯდომი ცხენებიდან ცნობილია დონური ცხენი, რომელიც დონის ველების პირობებში ჩამოყალიბდა. ამ ჯიშს იყენებენ არმიაში. მისი უპირატესობა ისაა, რომ მას შეუძლია ტვირთის გადაზიდვა და სასოფლო-სამეურნეო სამუშაოების შესრულება. ამ ცხენის შემდგომი გაუმჯობესების შედეგად შექმნილია ახალი ჯიში, ე. ი. ბუდიონური ცხენი. ცხენების ადგილობრივი ჯიშებიდან აღსანიშნავია თუშური და მეგრული ცხენები. თუშური ცხენი კარგადაა შეგუებული მთაში არსებობას და ფართოდაა მოშენებული აღმოსავლეთ საქართველოში. ის კარგ საჯდომ-სასაპალნე ცხენად ითვლება. ტანით შედარებით პატარაა (სიმაღლე 134სმ-ს არ აღემატება). მეგრული ცხენი ფართოდაა გავრცელებული დასავლეთ საქართველოში. ის კარგი მუშა-ცხენია და სწრაფმავალიცაა. ტანად შედარებით პატარაა (სიმაღლე 129სმ-ს აღწევს). ცხენის ჯიშის კიდევ უფრო გასაუმჯობესებლად საქართველოშიც მუშაობენ. == ლიტერატურა == * Прохорова Т.А. Посвящение коня покойнику * კატეგორია:ძუძუმწოვრები კატეგორია:შინაური ცხოველები კატეგორია:ტრანსპორტის სახეები კატეგორია:ცხენები", "url": "https://ka.wikipedia.org/wiki/შინაური_ცხენი", "length": 4458}
{"id": "1189", "title": "მუსიკა", "text": "thumb|300px|[[ნოტი (მუსიკა)|მუსიკალური ნოტები]]. მუსიკა () — ხელოვნების სახე, რომელიც სინამდვილეს ასახავს მუსიკალური მხატვრული ფორმებით და აქტიურად ზემოქმედებს ადამიანის ფსიქიკაზე. მუსიკას შეუძლია კონკრეტულად და დამაჯერებლად გადმოსცეს ადამიანთა ემოციური მდგომარეობა. იგი გამოხატავს გრძნობებთან დაკავშირებულ განზოგადოებულ იდეებს. მუსიკალური სახეების ხორცშესხმის საშუალებაა განსაზღვრული წესით ორგანიზებული მუსიკალური ბგერები. მუსიკის ძირითადი ელემენტები და გამოხატვის საშუალებებია: რიტმი, მეტრი, ტემპი, დინამიკა, ტემბრი, კილო, მელოდია, ჰარმონია, ფაქტურა. მუსიკა შესაძლოა იყოს ერთხმიენი (მონოდია) და მრავალხმიანი (პოლიფონია, ჰომოფონია, ჰეტეროფონია). მუსიკა ფიქსირდება სანოტო ჩაწერით და ხორციელდება შესრულების პროცესში. შესრულების საშუალებების შესაბამისად მუსიკას ყოფენ: ვოკალურ, ინსტრუმენტულ (საკრავიერ) და ვოკალურ–ინსტრუმენტულ სახეებად. მუსიკა ხშირად თანმხლებია ხელოვნების სხვა დარგებისა: ქორეოგრაფია, თეატრალური ხელოვნება, კინო. მუსიკა შესაძლოა იყოს ეპიკური, ლირიკული, ტრაგიკული, კომიკური, დრამატული ან სხვა შინაარსის. ანტიკური და თანამედროვე ცივილიზაციის ხალხმა საკუთარი მუსიკალური სისტემები განავითარეს. თითოეული კულტურის, ხალხის ხასიათის თავისებურებები ვლინდება მის მუსიკაში. ხალხური შემოქმედების საფუძველზე საზოგადოების განვითარების კანონზომიერებების შესაბამისად ვითარდება პროფესიული მუსიკა, ჩნდება სხვადასხვა სტილი, სკოლები, მიმდინარეობები. მუსიკისათვის დამახასიათებელია მდგრადი ტიპური სტრუქტურები, რომლებიც გამოხატავენ კონკრეტული ეპოქის მუსიკალური აზროვნების თავისებურებებს. ==მუსიკის წარმოშობა და ისტორია== ჰ. სპენსერის აზრით, მუსიკა წარმოიშვა აღელვებული მეტყველების ინტონაციების საფუძველზე. ჩარლზ დარვინის აზრით მუსიკა წარმოიშვა ნადირ-ფრინველის სასიყვარულო გადაძახილიგან. კ. ბიუხერი მუსიკის წარმოშობის საფუძვლად მიიჩნევდა პირველყოფილი ადამიანის შრომის რიტმს. ჟ. კომაბარიე მუსიკის გაჩენას უკავშირებდა მაგიური შელოცვების რიტუალებს. მუსიკის წარმოშობის ხანგრძლივ პროცესში განსაკუთრეული მნიშვნელობა ენიჭება პირველყოფილი ადამიანის სინკრეტულ კომპლექსს, ხელოვნების წინა ეტაპს, რომელიც აერთიანებდა მუსიკის, ცეკვის და მეტყველების ელემენტებს. პირვლადი ქაოსური, დიდი დიაპაზონის შემცველი ბგერების რიგი, რომელიც ბუნების ხმების მიბაძვას წარმოადგენდა, შეიცვალა რამდენიმე ტონზე აგებული მყარი და მერყევი ბგერების შემველი თხზულებით. გაჩნდა მუსიკალური საკრავები. პირველყოფილი თემური წყობილების რღვევასთან ერთად მუსიკა ჩამოყალიბდა როგორც ხელოვნების დარგი. ერთმანეთს გამოეყო ხალხური და პროფესიული მუსიკა. პირველი პროფესიონალი მუსიკოსები ეგვიპტეში, ბაბილონში, ჩინეთში, შუმერში, სირიაში, პალესტინაში, ინდოეთში, საბერძნეთში, ამიერკავკასიაში, შუა აზიაში ერთდროულად კომპოზიტორებიც იყვნენ და შემსრულებლებიც. თანდათანობით განვითარდა მეცნიერული აზრი მუსიკის შესახებ. პლატონმა დაიწყო მუსიკის ესტეტიკის შესწავლა, პითაგორამ მუსიკის აკუსტიკისა. პრაქტიკაში დამკვიდრდა ახალი მუსიკალური საკრავები ქნარი, ჩანგი, ჩასაბერი და დასარტყამი საკრავები. შუა საუკუნეებში მუსიკალური ცხოვრება ძირითადად ეკლესია-მონასტრებში მიმდინარეობდა. განვითარდა ტრუბადურების, ტრუვერებისა და მინეზინგერების ხელოვნება. გაჩნდა პირველი არასტაბილური ანსამბლები. VI-VII საუკუნეებში ჩამოყალიბდა გრიგორიანული ქორალი — მონოდიური მუსიკა, რომელიც შედგებოდა რეჩიტატივისა და გალობისგან. X საუკუნის ბოლოსა და XI საუკუნის დასაწყისში გაჩნდა მრავალხმიანობა, რამაც შეავიწროვა ერთხმიანი მუსიკა. ჩამოყალიბდა ახალი ჟანრები, მოტეტი და მესა. XI საუკუნეში გვიდო დ'არეცოს მიერ გამოგონებულმა ჩაწერის საშუალებებმა შესაძლებელი გახადა მუსიკალური ნაწარმოების ფიქსირება. XIV საუკუნეში საფრანგეთსა და იტალიაში ჩამოყალიბდა ახალი სტილი არს ნოვა. ამავე პერიოდში კიევის რუსეთსა და ნოვგოროდში ვითარდება საკულტო გალობა (ტროპარი, სტიქირი, ჰიმნები), აღმოსავლეთის ქვეყნებში კი მონოდიური ვოკალური და საკრავიერი მუსიკა (მუღამი, მაკამი, რაგა). აღორძინების ეპოქამ გავლენა იქონია მუსიკაზეც. ხელოვანი გათავისუფლდა ტრადიციული კანონიკური დოგმებისგან. გავრცელდა საოჯახო მუზიცირების ფორმები. უმაღლეს მწვერვალს მიაღწია საუნდო მრავალხმიანობამ, ა კაპელამ, მკაცრი სტილის პოლიფონიამ. შეიქმნა მუსიკალური თეორიული ტრაქტატები. XVI-XVIII საუკუნეებში საერო მუსიკა გახდა საეკლესიოზე მეტად პრიორიტეტული. შექიმნა საოპერო თეატრები, ფილარმონიული საოგადოებები, კონსერვატორიები, დაიწყო ნოტების ბეჭდვა. განვითარდა მუსიკალური საკრავები, ვიოლიონის ოჯახი, 1709 წელს შეიქმნა ფორტეპიანო. გაჩნდა მუსიკალური ჟურნალები. წარმოიშვა და სწრაფად განვითარდა ოპერა, ორატორია, კანტატა. თავისუფალი სტილის პოლიფონიამ მწვერვალს მიაღწია იოჰან სებასტიან ბახის შემოქმედებაში. ჩაისახა საკრავიერი კონცერტის ფორმები, ჩამოყალიბდა მაჟორულ-მინორული სისტემა. განმანათლებლობის ეპოქაში აღსანიშნავია გლუკის საოპერო შემოქმედება, ვენის კლასიკური სკოლის (ჰაიდნი, მოცარტი, ბეთჰოვენი) როლი. ჩამოყალიბდა სიმფონიის და სონატის ცალკეული ფორმები. აღმავლობა განიცადა ეროვნულმა მუსიკალურმა სკოლებმა რუსეთში (გლინკა), პოლონეთში (შოპენი), უნგრეთში (ლისტი), ჩეხეთში (სმეტანა, დვორჟაკი), ესპანეთში (ალბენისი, გრანადოსი), ნორვეგიაში (გრიგი), ფინეთში (სიბელიუსი). კლასიციზმის შემდეგ დიდ გაქანებას მიაღწია რომანტიზმმა (შუბერტი, შუმანი, მენდელსონი, ვებერი, ბერლიოზი, ვაგნერი). შეიქმნა პრგრამული სიმფონიური მუსიკა (ბერლიოზი, ლისტი). XIX საუკუნის II ნახევარში აღსანიშნავია ვაგნერი, ბრუკნერი, ბრამსის, ვერდის, ბიზეს შემოქმედება. მუსიკაში გაძლიერდა რეალიზმი. XIX საუკუნის ბოლოს და XX საუკუნის დასაწყისში გაწყდა რომანტიზმის ხაზი, ჩაისახა ექსპრესიონიზმი (შენბერგი), საფრანგეთში ჩამოყალიბდა იმპრესიონიზმი (დებიუსი, რაველი), იტალიაში გაჩნდა ვერიზმი (მასკანის, ლეონკავალოს, პუჩინის ოპერები). რუსეთში განვითარდა „მძლავრი ჯგუფის“ და ჩაიკოვსკის ტრადიციები. საფუძველი ჩაეყარა ეროვნულ კლასიკურ მუსიკას საქართველოში (არაყიშვილი, ფალიაშვილი, ბალანჩივაძე, დოლიძე), სომხეთში (კომიტასი, სპენდარიანი), უკრაინაში (ლისენკო, ლეონტოვიჩი), აზერბაიჯანში, ესტონეთში, ლიტვაში, ლატვიაში. XIX საუკუნეში გაჩნდა ოპერეტა, მსუბუქი და საესტრადო მუსიკალური ჟანრები. XX საუკუნის 20-იანი წლებიდან მნიშვნელოვან მოვლენას წარმოადგენდა ამერიკელ შავკანიანთა წიაღში გაჩენილი ჯაზი. 1960-1970 იანი წლებიდან განსაკუთრებით გავრცელდა პოპ-მუსიკა და როკი. XX საუკუნის მუსიკალური ცხოვრებისთვის დამახასიათებელია აფრიკის, აზიის და ლათინური ამერიკის ქვეყნების მუსიკალური ცხოვრების დაახლოება ევროპულ მუსიკალურ კულტურასთან. == მუსიკის სტილი და ჟანრები == ბლუზი — ელექტრონული მუსიკა — ვესტერნი — კამერული მუსიკა — კლასიკური მუსიკა — კომიკური ოპერა — მარში — ოპერა — ოპერეტა — პანკი — პასტორალი — პოპ–მუსიკა — რაფსოდია — რეგი — რეპი — როკ–მუსიკა — მეტალი — საესტრადო მუსიკა — სერენადა — სიმფონიური მუსიკა — სიმფონია — სიმღერა — სიუიტა — სონატა — სოული — ტანგო — ქანთრი — ხალხური მუსიკა — შანსონი - ჯაზი — ჰეროიკული ოპერა — ჰიმნი == მუსიკის ზოგადი ტერმინები == * აკუსტიკა – ბგერა – ბემოლი – გამა – დიეზი – დინამიკა - ინტერვალი – მელოდია - მეტრი - მუსიკალური სკალა – ნოტი - პაუზა - პოლიფონია - რიტმი - სმენა – ტემბრი - ტემპი - ტონალობა – ხმა – ჰარმონია * a cappella - accelerando - adagio - allegretto - allegro - allentando - andante - andantino - appassionato - appoggiatura - continuo - crescendo - diminuendo - dolce- forte - fortissimo - glissando - largo - larghetto - metronome - obbligato - orchestra - ostinato - piano - pianissimo - pizicatto - presto - prestissimo - ralantando - sostenuto - staccato * ბანი - ბარიტონი - ტენორი - კონტრალტო – მეცო-სოპრანო - სოპრანო == მუსიკალური საკრავები == დასარტყმელი საკრავები - ელექტრონული საკრავები - კლავიშებიანი საკრავები - სასულე საკრავები – სიმებიანი საკრავები – ხემიანი საკრავები == სხვადასხვა == მუსიკის დარგის მოღვაწეები :კომპოზიტორი – მომღერალი – მუსიკოსი მუსიკალური კოლექტივები :ანსამბლი - ბენდი - დუეტი - კვარტეტი - მუსიკალური ჯგუფი - ორკესტრი – ტრიო - ქორო ეროვნული მუსიკა :აზერბაიჯანული მუსიკა – არაბული მუსიკა – ინდური მუსიკა – იტალიური მუსიკა – ქართული მუსიკა == იხილეთ აგრეთვე == * კომპოზიტორები * მომღერლები == რესურსები ინტერნეტში == *", "url": "https://ka.wikipedia.org/wiki/მუსიკა", "length": 7565}
{"id": "1192", "title": "ვალერიან ცაგარეიშვილი", "text": "ვალერიან გერასიმეს ძე ცაგარეიშვილი (დ. 25 აპრილი, 1901, ქუთაისი, საქართველო — გ. 28 თებერვალი, 1974, თბილისი) — ქართველი კომპოზიტორი, საქართველოს სსრკ ხელოვნების დამსახურებული მოღვაწე (1946). == ბიოგრაფია == 1942 წელს დაამთავრა თბილისის კონსერვატორია (ანდრია ბალანჩივაძის საკომპოზიციო კლასი, აგრეთვე მეცადინეობდა ანასტასია ვირსალაძის საფორტეპიანო და სერგეი ბარხუდარიანის საკომპოზიციო კლასებში). 1923 წლიდან ეწეოდა პედაგოგიურ და აღმზრდელობით მოღვაწეობას სხვადასხვა სამუსიკო სკოლასა თუ სასწავლებელში. 1935–1943 წლებში იყო თბილისის მუსიკალური კომედიის თეატრის სამუსიკო ნაწილის გამგე, 1949–1950 ხალხური შემოქმედების სახლის დირექტორი, 1950–1958 წლებში საქართველოს სსრ სიმღერისა და ცეკვის სახელმწიფო ანსამბლის სამხატვრო ხელმძღვანელი. ავტორია მუსიკალური კომედიებისა: „მზის დაბნელება“ (1943), „აზნაური“ (1945), „სამთა სიყვარული“ (1948), საბავშვო ოპერებისა — „მეგობრები“ და „სულელი წრუწუნა“ (1928), კანტატებისა — „ლომგულოვანი“ (1944), „დიდება ლენინს“ (1971), „საქარეველოს მრავალჟამიერი“ (1971), სიმფ. პოემისა — „ელისო“ (1943), საგუნდო სიმღერების, ერთ ნაწილიანი კონცერტინოსი „ზარობს ვარძია“ (1966) და სხვა. == ლიტერატურა == ==რესურსები ინტერნეტში== კატეგორია:დაბადებული 25 აპრილი კატეგორია:დაბადებული 1901 კატეგორია:გარდაცვლილი 28 თებერვალი კატეგორია:გარდაცვლილი 1974 კატეგორია:ქართველი კომპოზიტორები ვალერიან", "url": "https://ka.wikipedia.org/wiki/ვალერიან_ცაგარეიშვილი", "length": 1299}
{"id": "1195", "title": "ალვარ აალტო", "text": "ჰუგო ალვარ ჰენრიკ აალტო (; დ. 3 თებერვალი, 1898, კუორტანე, ფინეთი — გ. 11 მაისი, 1976, ჰელსინკი, ფინეთი) — ფინელი არქიტექტორი და დიზაინერი. მოღვაწეობდა ფინეთში, შვედეთსა და აშშ-ში. ეროვნული ტრადიციების ნიადაგზე ერთმანეთს შეუხამა ფუნქციონალიზმისა და ორგანული არქიტექტურის პრინციპები. შექმნა ლანდშაფტთან შერწყმული მოცულობით-სივრცობრივი კომპოზიციები; აგურთან, მინასთან, სპილენძსა და ბეტონთან ერთად აქტიურად გამოიყენა ადგილობრივი მასალა — ხე და გრანიტი. == ცხოვრება == დაიბადა კუორტანეში, ფინეთი. არქიტექტურას სწავლობდა ჰელსინკის ტექნოლოგიის უნივერსიტეტში 1916-21 წლებში. 1923 წელს ივასკილაში ბრუნდება, სადაც თავის პირველ არქიტექტურულ სტუდიას ხსნის. მომდევნო წელს აინო მარსიოზე ქორწენდება. მათმა საქორწინო მოგზაურობამ იტალიაში განაპრიობა მისი ინტელექტუალური კავშირი ხმელთაშუა ზღვის რეგიონთან, რაც მნიშვნელოვანი მიმართულება დარჩა აალტოს მთელი დანარჩენი ცხოვრების განმავლობაში. 1927 წელს მას სტუდია ტურკუში გადააქვს და თანამშრომლობას არქიტექტორ ერიკ ბრიგმანთან იწყებს. 1933 წელს ის უკვე ჰელსინკიში გადადის. 1935-36 წლებში მან თავისთვის საოფისე-საცხოვრებელი სახლი დააპროექტა მუნკინიემის უბანში, თუმცა მოგვიანებით (1955) იმავე უბანში სპეციალურად მხოლოდ ოფისისთვის განკუთვნილი შენობა ააგო. 1949 წელს აინო აალტო გარდაიცვალა და 1952 წელს მან არქიტექტორ ელისა მაკინიემიზე იქორწინა (გ. 1994). 1957 წელს მათ ერთობლივად დააპროექტეს და ააგეს საზაფხულო აგარაკი, ე. წ. \"ექსპერიმენტული სახლი\" მუურაცალოში, სადაც ზაფხულობით ერთად მუშაობდნენ ხოლმე. აალტო 1976 წლის 11 მაისს დარდაიცვალა ჰელსინკიში. == კარიერა == thumb|280px|left|ჰელსინკის ტექნოლოგიური უნივერსიტეტი thumb|280px|ფინეთის საკონცერტო ჰოლი. thumb|280px|აალტო-თეატერ — ოპერის სახლი ესენში, გერმანია. 280px|thumb|ალვარ აალტოს კულტურის სახლი, ვოლფსბურგი, გერმანია. მიუხედავად იმისა, რომ მას ხშირად სკანდინავიური მოდერნიზმის პირველ და ყველაზე გავლენიან არქიტექტორად მიიჩნევენ, ისტორიული ფაქტების უფრო ღრმა ანალიზი ააშკარავებს, რომ აალტო მისდევდა სხვა პიონერებს შვედეთში, მათ შორის გუნარ ასპლუნდსა და სვენ მარკელიუსს, რომელთანაც მას მჭიდრო მეგობრობა აკავშირებდა. აალტოს და მრავალ სხვა ამ თაობის არქიტექტორს სკანდინავიურ ქვეყნებში ერთი საერთო რამ აკავშირებდათ — მათ დაიწყეს კლასიკური განათლებით და პირველებმა ჩამოაყალიბეს ე. წ. სკანდინავიური (ნორდული) კლასიციზმი, სანამ 1920-იან წლებში მოდერნიზმში გადაინაცვლებდნენ. აალტოში ეს ტრანსფორმაცია ყველაზე მკაფიოდ გამოიხატა ვიიპურის ბიბლიოთეკაში (1927-35), რომლის პროექტმაც მნიშვნელოვანი ტრანსფორმაცია განიცადა თავდაპირველი კლასიკური საკონკურსო ნიმუშიდან დასრულებულ მაღალი მოდერნიზმის შენობამდე. მისი ჰუმანისტური მიდგომა სრულიად გამოვლინდა აქ: ინტერიერში გამოყენებული ბუნებრივი მასალები, თბილი ფერები და რბილი ხაზები. ვიიპურის ბიბლიოთეკის პროექტი რვა წელი მიმდინარეობდა და ამავე პერიოდში შექმნა აალტომ ტურუნ სანომატის შენობა (1929-30) და პაიმიოს სანატორიუმი (1929-30): შესაბამისად ტურუნ სანომატის შენობაში პირველად აისახა აალტოს გადასვლა მოდერნიზმში, რამაც თავის მხრივ გავლენა იქონია მის დანარჩენ ორ მიმდინარე პროექტზეც. თუმცა მიუხედავად იმისა, რომ ტურუნ სანომატისა და პაიმიოს შენობები შედარებით წმინდა მოდერნისტული ნამუშევრებია, უკვე მათშიც აისახა აალტოს მიერ ამგვარი მიმართულების მიმართ კრიტიკული მიდგომის მარცვლები და მისი ლტოლვა უფრო გაბედულ სინთეზურ მიდგომასთან. აალტო იყო მოდერნისტ არქიტექტორთა საერთაშორისო კონგრესის (Congrès Internationaux d'Architecture Moderne) წევრი; დაესწრო მეორე კონგრესს ფრანკფურტში 1929 წელს და მეოთხე კონგრესს ათენში 1933 წელს. თუმცა მსოფლიოს ყურადღება მისმა არქიტექტურამ მხოლოდ პაიმის სანატორიუმისა (1929) და ვიიპურის ბიბლიოთეკის (1935) დასრულების შემდეგ მიიპყრო. მისი რეპუტაცია მკვეთრად გაიზარდა აშშ-შიც 1939 წელს ნიუ-იორკის მსოფლიო ექსპოზიციაზე ფინური პავილიონის შექმნის შემდეგ, რომელსაც ფრენკ ლოიდ რაიტმა \"გენიოსის ნამუშევარი\" უწოდა. აალტოს რეპუტაციას სამუდამო ბეჭედი დაესვა ზიგფრიდ გიდიონის გავლენიან ნაშრომში მოდერნისტულ არქიტექტურაზე \"სივრცე, დრო და არქიტექტურა. ახალი ტრადიციის აღმასვლა\" (Space, Time and Architecture. The growth of a new tradition, 1949) მისი ჩართვით, სადაც აალტოს ყველა მოდერნისტ არქიტექტორზე მეტი ყურადღება დაეთმო, ლე კორბუზიეს ჩათვლით. აალტოს განხილვაში გიდიონმა უპირატესობა მიანიჭა მის ისეთ თვისებებს, რომლითაც ის განუდგა პირდაპირ ფუნქციონალობას, რაშიც აირეკლა ხასიათი, ატმოსფერო, ცხოვრების ინტენსიურობა და \"ეროვნული თავისებურებებიც\" კი, მისი თქმით \"ფინეთი ყველგან თან დაჰყვება აალტოს\". აალტოს ჯილდოებს შორის არის სამეფო ოქროს მედალი არქიტექტურისთვის ბრიტანელ არქიტექტორთა სამეფო ინსტიტუტისგან (1957) და ოქროს მედალი ამერიკის არქიტექტორთა ინსტიტუტისგან (1963). 1967 წელს ფინეთის არქიტექტურის მუზეუმმა და ფინეთის არქიტექტორთა ასოციაციამ ერთობლივად დააფუძნეს ალვარ აალტოს მედალი, რომელიც ამჟამად მსოფლიოს ერთ-ერთ ყველაზე პრესტიჟულ ჯილდოდ ითვლება ამ დარგში. == ნამუშევრები == thumb|250px|[[ვიბორგის ბიბლიოთეკა|ვიიპურის საქალაქო ბიბლიოთეკის]] აუდიტორია 1930-იან წლებში. thumb|250px|აალტოს \"ტეევაგენი\". აალტოს შემოქმედების ფართო სპექტრი მოიცავს ავეჯს, მინის დიზაინს, არქიტექტურასა და ფერწერას. მისი ლარნაკების დიზაინი მსოფლიოშია განთქმული. მან გამოიგონა ლამინირებული დაგრეხილი ხის ავეჯის ახალი ფორმა 1932 წელს. აალტოს ავეჯს აწარმოებს ფირმა არტეკი, რომლის თანადამფუძნებელი აალტო იყო. აალტოს მინის ნაწარმს უშვებს ფინური კომპანია ლიტალა. აალტოს კარიერის განმავლობაში მისი სტილი ტრანსფორმაციას განიცდის წინამოდერნისტულიდან (ნორდული კლასიციზმი) წმინდა საერთაშორისო სტილის მოდერნიზმამდე და უფრო სინთეზურსა და იდიოსინკრეტულ მიდგომამდე. === მნიშვნელოვანი შენობები === * კაუჰაიარვის ეკლესიის სამრეკლო, ლაპუა, ფინეთი (1921-23) * მუნიციპალური საავადმყოფო, ალაიარვი, ფინეთი (1924-28) * ვიბორგის ბიბლიოთეკა, ყოფილი ვიიპური (1927-1935) * პაიმიოს სანატორიუმი (1929-1933) * ვილა ტამეკანი, ტარტუ, ესტონეთი (1932) * ფინეთის პავილიონი, მსოფლიო გამოფენა (1937) * ფინეთის პავილიონი, მსოფლიო გამოფენა (1939) * სუნილის ცელულოზის ფაბრიკა (1936-1939) * ფინეთის პავილიონები პარიზისა და (1937) და ნიუ-იორკის (1939) მსოფლიო გამოფენებზე * მასაჩუსეტსის შტატის ტექნოლოგიური ინსტიტუტის საძილე კორპუსი (1947) * ჰელსინკის ტექნოლოგიის უნივერსიტეტი, ესპოო, ფინეთი (1949-66) * კულტუურიტალო (კულტურის სახლი), ჰელსინკი, ფინეთი (1952-58) * ჰელსინკის მუშათა კულტსახლი (1955-1958). * სკანდინავიური სახლი, რეიკიავიკი, ისლანდია (1965-68) * ესენის ოპერის თეატრი, ესენი, გერმანია === ქალაქგეგმარების პროექტები === * როვანიუმი, 1946-48; * სიაინიატსალო, 1949-1952; * ჰელსინკის ცენტრის რეკონსტრუქციის პროექტი, 1966). == ციტატები == * \"ღმერთმა ქაღალდი შექმნა მასზე არქიტექტურის სახაზავად. სხვა დანარჩენი, სულ მცირე ჩემთვის მაინც, ქაღალდის ფუჭი ხარჯია.\" ალვარ აალტო, ჩანახატები, 1978, 104. * \"ჩვენ უნდა შევქმნათ მარტივი, კარგი, უდეკორაციო საგნები... ამავე დროს საგნები, რომლებიც ჰარმონიაშია ჰუმანურ არსებასთან და ორგანულად ერწყმის პატარა ადამიანს ქუჩაში.\" ალვარ აალტო, სიტყვა წარმოთქმული ლონდონში 1957 წელს. == ლიტერატურა == * გერან შილდტს ეკუთვნის მრავალი წიგნი აალტოზე, მათ შორის ყველაზე ცნობილია სამტომიანი ბიოგრაფია. ** \"ალვარ აალტო. ადრეული წლები\" (Alvar Aalto. The Early Years Rizzoli), ნიუ-იორკი, 1984. პირველი ტომი ** \"ალვარ აალტო. გამსაზღვრელი წლები\" (Alvar Aalto. The Decisive Years), ნიუ-იორკი, 1987. მეორე ტომი ** \"ალვარ აალტო. ჩამოყალიბებული წლები\" (Alvar Aalto. The Mature Years Rizzoli), ნიუ-იორკი, 1991. მესამე ტომი ** ალვარ აალტოს არქიტექტურული ნახაზები, 1917-1939\" (The Architectural Drawings of Alvar Aalto, 1917-1939), თერთმეტ ტომად. შემუშავებულია ალვარ აალტოს არქივისა და ფინური არქიტექტურის მუზეუმის მიერ, ასევე ალვარ აალტოს მუზეუმის ხელშეწყობით. გერან შილდტის წინასიწყვაობითა და პროექტთა აღწერით. ნიუ-იორკი, 1994. ** \"ალვარ აალტო საკუთარი სიტყვებით\" (Alvar Aalto in His Own Words), ნიუ-იორკი, 1998. ** \"ალვარ აალტო: არქიტექტურის, დიზაინისა და ხელოვნების სრული კატალოგი\", ნიუ-იორკი, 1994. * სხვა ავტორები: ** \"თანამედროვე ეკლექტიციზმის წყაროები\", დემეტრი პროფირიოსი, ლონდონი, 1982. ** \"ალვარ აალტოს ავეჯი, ფინური არქიტექტურის მუზეუმი\", იუჰანი პალასმაა, ჰელსინკი, 1984. ** \"ალვარ აალტო: ჰუმანიზმსა და მატერიალიზმს შორის\", პიტერ რიდი, მომა, ნიუ-იორკი, 1998. (კატალოგი) == რესურსები ინტერნეტში == * ალვარ აალტოს ფონდი * აალტოს ბიბლიოგრაფია * არტეკი — აალტოს ავეჯი ==სქოლიო== კატეგორია:ფინელი არქიტექტორები", "url": "https://ka.wikipedia.org/wiki/ალვარ_აალტო", "length": 7908}
{"id": "1197", "title": "ევალდ აავი", "text": "ევალდ აავი (; დ. , რეველი, ესტლანდიის გუბერნია, რუსეთის იმპერია — გ. 21 მარტი, 1939, ტალინი, ესტონეთის სსრ, სსრკ) — ესტონელი კომპოზიტორი და საგუნდო დირიჟორი. 1926 დაამთავრა ტალინის კონსერვატორია; პირველი მნიშვნელოვანი ესტონური ოპერის \"ვიკინგების\" (დაიდგა 1928) ავტორი. დაწერილი აქვს სიმფონია (1938), სიმფონიური პოემა \"სიცოცხლე\" (1934), მრავალი სიმღერა და საგუნდო ნაწარმოები. ==ლიტერატურა== * აავი ევალდ -უნივერსალური ენციკლოპედიური ლექსიკონი ==სქოლიო== კატეგორია:ესტონელი კომპოზიტორები", "url": "https://ka.wikipedia.org/wiki/ევალდ_აავი", "length": 485}
{"id": "1199", "title": "ვიაინიო აალტონენი", "text": "ვიაინიო ვალდემარ აალტონენი (; დ. 8 მარტი, 1894, მარტილა — გ. 30 მაისი, 1966, ჰელსინკი) — ფინელი მოქანდაკე. სსრკ სამხატვრო აკადემიის საპატიო წევრი (1958). ==ბიოგრაფია== დაამთავრა ტურკუს სამხატვრო სკოლა (1915). ფსიქოლოგიური პორტრეტების, მონუმენტური და დეკორატიული ქანდაკებების, ფერწერული ტილოებისა და გრაფიკული ნახატების ავტორი. მთავარი ნამუშევრები: * „მორბენალი პ. ნურმი“ (ბრინჯაო, 1924-1925, ჰელსინკი) * ტამპერეს ხიდის 4 ფიგურა (ბრინჯაო, 1927-1929) * „ა. კივი“ (ბრინჯაო‚ 1932-1934, ჰელსინკი) * „ი. სიბელიუსი“ (მარმარილო, 1935, პორი) * „ახალმოსახლენი“ (გრანიტი, 1938, დელავერი, აშშ) * „მშვიდობა“ (გრანიტი, 1950-1952, ლახტი; მშვიდობის ოქროს მედალი 1953) * „მეგობრობა“ (ბრინჯაო, 1952, ტურკუ და გეტებორგი). == ლიტერატურა == * Цагарели И., Вайнё Аалтонен, М., 1961; ==სქოლიო== კატეგორია:ფინელი მოქანდაკეები", "url": "https://ka.wikipedia.org/wiki/ვიაინიო_აალტონენი", "length": 801}
{"id": "1200", "title": "მეცნიერება", "text": "მეცნიერება — ადამიანის მოღვაწეობის სფერო, რომლის ფუნქციაა სინამდვილის მოვლენების, პროცესების, არსებისა და კანონების შესახებ ობიექტური, ჭეშმარიტი ცოდნის სისტემატიზაცია აბსტრაქტულ-ლოგიკური ფორმით; საზოგადების ცნობიერების ერთ-ერთი ფორმა, რომელიც ისტორიული განვითარების მსვლელობაში იქცევა საზოგადოების უშუალო საწარმოო ძალად. ცნება „მეცნიერება“ მოიცავს როგორც ახალი ცოდნის მიღებისათვის საჭირო მოღვაწეობას, ისე მის შედეგს. ტერმინს „მეცნიერება“ ხმარობენ აგრეთვე მეცნიერული ცოდნის ცალკეული დარგების აღსანიშნავად. მეცნიერების უშუალო ამოცანაა სინამდვილის მოვლენებისა და პროცესების აღწერა, ახსნა და წინასწარხედვა, რაც ფართო გაგებით ნიშნავს სინამდვილის თეორიულ ახსნას მეცნიერების მიერ აღმოჩენილი კანონების საფუძველზე. ==განვითარების ისტორია== მეცნიერების სათავე კაცობრიობის ისტორიის შორეულ წარსულში აქვს, როცა ადამიანის საწარმოო და შემეცნებითი საქმიანობა ერთმანეთთან იყო შერწყმული. დასაწყისში მეცნიერება ასრულებდა ადამიანის პრაქტიკულ-კონკრეტულ საქმიანობის საორიენტაციო საშუალების ფუნქციას. მეცნიერება წარმოიშვა წარმოებისა და საზოგადოების ურთიერთობათა შედარებით მაღალ დონეზე, რამაც განსაზღვრა გონებრივი შრომის გამოყოფა ფიზიკურისაგან და მეცნიერული საქმიანობის შესაძლებლობა. საჭირო იყო აგრეთვე მდიდარი ტრადიციები სხვადასხვა ხალხის კულტურის მონაპოვართა ათვისებისათვის. ასეთი პირობები შეიქმნა ძვ. წ. VI საუკუნეში საბერძნეთში, სადაც თეორიულ ნატურფილოსოფიური სისტემები წამყვან მნიშვნელობას ანიჭებდნენ ცოდნის ობიექტურობასა და ლოგიკურ დამაჯერებლობას; ამ დროს შემუშავდა სინამდვილის მთლიანობის ამხსნელ აბსტრაქტულ ცნებათა სისტემა, საფუძველი ჩაეყარა სამყაროს ბუნებრივი საწყისებისა და კანონების ძიების ტრადიციას, მასალის ლოგიკურად მწყობრი გადმოცემის წესს. ამავე პერიოდში დაიწყო ნატურფილოსოფიიდან ცოდნის ცალკეული დარგების გამოყოფა. ძველი ბერძნული მეცნიერების განვითარების ელინისტურ პერიოდში შეიქმნა პირველი თეორიული სისტემები გეომეტრიაში (ევკლიდე), მექანიკასა (არქიმედე) და ასტრონომიაში (პტოლემე). შუა საუკუნეებში მეცნიერების განვითარებაში დიდი წვლილი შეიტანეს არაბული აღმოსავლეთისა და შუა აზიის მეცნიერებმა (იბნ სინა, იბნ რუშდი და სხვები), ძველ-ბერძნული ტრადიციების საფუძველზე მათ გაამდიდრეს ცოდნის მრავალი დარგი. ევროპაში ეს ტრადიცია ქრისტიანული რელიგიის გავლენით არსებითად დამახინჯებულად გამოვლინდა შუა საუკუნოვანი ფილოსოფიის სპეციფიკური ფორმის — სქოლასტიკის — სახით. მან სრულყო თეორიული კამათისა და დისკუსიების ხელოვნება. თანამედროვე მეცნიერების ბაზის მომზადებაში გარკვეული როლი შეასრულა აგრეთვეე ალქიმიამ და ასტროლოგიამ. პირველმა საფუძველი ჩაუყარა ბუნებრივი ნივთიერებებისა და შენაერთების ცდისეული შესწავლის ტრადიციას, ხოლო მეორე სტიმულს აძლევდა ციურ სხეულებზე დაკვირვებასა და ასტრონომიის განვითარებას, თანამედროვე გაგებით მეცნიერება ახალ დროში XVI-XVII საუკუნეებში ჩამოყალიბებას იწყებს კაპიტალისტური წარმოების მოთხოვნილებათა გავლენით. ეს არის II ეტაპი მეცნიერების ისტორიაში, როცა საფუმველი ეყრება თანამედროვე ცდისეულ ბუნებისმეცნიერებას, საზოგადოებრივ-პოლიტიკურ მეცნიერებებს და შემდგომ ვითარდება ფილოსოფია. ეს იყო რევოლუციური გადატრიალების ეტაპი მეცნიერების ისტორიაში, რასაც, გარდა წარსულის ტრადიციებისა, კიდევ ორი გარემოება განაპირობებდა: ჯერ ერთი, აღორძინების ეპოქაში ძირი გამოეთხარა რელიგიური აზროვნების ბატონობას, მეცნიერება კი იქცა სულიერი ცხოვრების დამოუკიდებელ ფაქტორად და მსოფლმხედველობის რეალურ ბაზად (ლეონარდო და ვინჩი, ნ. კოპერნიკი); მეორე, გამდიდრდა მეცნიერების პრაქტიკული ბაზა, დაკვირვებას დაემატა ექსპერიმენტი, როგორც კვლევის წამყვანი მეთოდი. მეცნიერებაში ეს ღრმა გარდაქმნა მოასწავებდა პირველ მეცნიერულ რევოლუციას (გ. გალილეი, ი. კეპლერი, შ. ჰარვეი, რ. დეკარტი, ი. ნიუტონი და სხვები), საზოგადოების მოვლენების მიმართ ეს გამოიხატა რელიგიის, სამართლის, მორალის და ა. შ „ბუნებრივი საწყისების“ ძიებაში (ჰ. გროციუსი, ბ. სპინოზა, ტ. ჰობზი, ჯ. ლოკი და სხვები). XVII საუკუნის მექანიკურმა სისტემატიზაციამ განსაზღვრა მექანისტური მსოფლმხედველობის წარმოშობა ბუნების მეცნიერების სფეროში. მისი გავრცელების საფუძველზე კი წარმოიშვა ფილოსოფიური მოძღვრება ადამიანური ბუნების, სახელმწიფოსა და საზოგადოების შესახებ, რომელიც XVII-XVIII საუკუნეებში ერთიანი მსოფლიო მექანიზმის შესახებ ზოგადი მოძღვრების ნაწილებად იყო მიჩნეული. მაგრამ მექანისტური შეხედულების ფარგლებში ვერ თავსდებოდა XIX საუკუნეში შეგროვილი დიდი მასალა. საჭირო გახდა მეცნიერების სხვადასხვა დარგის მონაპოვართა უფრო ღრმა და ფართო სინთეზი. ენერგიის შენახვისა და გარდაქმნის კანონის აღმოჩენამ (რ. მაიერი, ჯ. ჯოული, ჰ. ჰელმჰოლცი) საერთო ნიადაგი შეუქმნა ფიზიკისა და ქიმიის ყველა დარგს. უჯრედის თეორიის შექმნამ (თ. შვანი, მტ. შლეიდენი) დაამტკიცა, რომ ყველა ცოცხალ ორგანიზმს აქვს ერთგვაროვანი სტრუქტურა. ჩ. დარვინის ევოლუციურმა მოძღვრებამ ბუნებისმეცნიერებაში განვითარების იდეა შეიტანა. ელემენტთა პერიოდულმა სისტემამ კი დაასაბუთა შინაგანი კავშირის არსებობა ნივთიერებათა ყველა ცნობილ სახეობას შორის. ძირეულმა ცვლილებებმა მეცნიერული აზროვნების სტრუქტურაში, აგრეთვე, ახალმა აღმოჩენებმა ფიზიკაში (ელექტრონის, რადიაქტივობის და სხვ.) XIX-XX საუკუნეების მიჯნაზე გამოიწვია ახალი დროის კლასიკური მეცნიერებისა და მისი ფილოსოფიურ-მეთოდოლოგიურ საფუძვლების კრიზისი. კრიზისიდან მეცნიერება გამოიყვნა ახალმა რევოლუციამ, რომელიც დაიწყო ფიზიკაში (მ. პლანკი, ა. აინშტაინი) და გავრცელდა მეცნიერების ყველა ძირითად დარგში. ეს არის მესამე ეტაპი მეცნიერების ისტორიაში, რისთვისაც დამახასიათებელია მჭიდრო კავშირი ტექნიკასთან, მეცნიერების გადაქცევა უშუალო საწარმოო ძალად, თანამედროვეობის მასშტაბური პრობლემების კომპლექსური გადაწყვეტა (ადამიანისა და ბუნების ურთიერთობის ოპტიმიზაცია, ენერგიის ახალი წყაროების შექმნა, დიდი სისტემების მართვა, კოსმოსის გამოკვლევები და სხვა). ==კლასიფიკაცია== მინი|მეცნიერების თანამედროვე გავრცელებული კლასიფიკაცია მეცნიერებათა კლასიფიკაცია არის მეცნიერების განსხვავებული დარგების ლოგიკური განლაგება მათი შინაგანი კავშირების გარკვევის საფუძველზე. იგი ერთ-ერთი ძირითადი საკითხია სპეციალური დარგის — მეცნთერებათმცოდნეობისა, რომელიც სწავლობს აგრჯეთვე მეცნიერების ფუნქციონირებისა და განვითარების კანონზომიერებებს მეცნიერული მოღვაწეობის სტრუქტურისა და დინამიკის პრობლეშებს, მეცნიერების ურთიერთობას საზოგადოების მატერიალური და სულიერი ცხოვრების სხვა სფეროებთან. მეცნიერებათა კლასიფიკაცია შეიძლება გნოსეოლოგიური, მეთოდოლოგიური და ლოგიკური თვალსაზრისის მიხედვით. პირველ შემთხვევაში კლასიფიკაცია ემყარება ან კვლევის ობიექტების კავშირის გათვალისწინებებს, ან თვით დარგის სიახლოვეს მიმდებარე დარგთან. მეთოდოლოგიური თვალსაზრისით კლასიფიკაცია დამოკიდებულია თვით მეცნიერების დარგებს შორის არსებული კავშირის გაგებაზე: თუ მას მიიჩნევენ გარეგან კავშირად, დარგებს განალაგებენ ერთიმეორის გვერდით (კოორდინაციის პრინციპი), ხოლო თუ შინაგან და ორგანულ კავშირად, — ძალაშია სუბორდინაციის პრინციპი. ლოგსტიკური თვალსაზრისით კლასიფიკაციის საფუძვლად აღებულია მეცნიერებათა ზოგადი კაავშირის სხვადასხვა მხარე, რომლებიც დამახასიათებელია მეცნიერებათა ძირითადი რიგის საწყისი და საბოლოო პუნქტებისათვის. ასეთია მეცნიერებათა განლაგება ზოგადიდან კერძოსაკენ („კლებადი ზოგადობის“ პრინციპი) და აბსტრაქტულიდან კონკრეტულისაკენ („მზარდი კონკრეტულობის“ პრინციპი). ყველა აღნიშნული თვალსაზრისი და შესაბამისი პრინციპები მუშავდებოდა და ზუსტდებოდა მეცნიერების ისტორიული განვითარების კვალობაზე. მაგალითად, კლასიფიკაციის პირველ ეტაპზე ანტიკური მოაზროვნეები ობიექტის მიხედვით მთელ ცოდნას ანაწევრებდნენ 3 მთავარ დარგად: ბუნება (ფიზიკა), საზოგადოება (ეთიკა) და აზროვნება (ლოგიკა). მეორე ეტაპზე (XV-XVIII საუკუნეები) ნიშანდობლივი გახდა კლასიფიკაციას გარეგანი ნიშნების მიხედვით, წარმოიშვა კლასიფიკაციის სუბიექტური პრინციპი (ხ. უარტე, ფ. ბეკონი). ტ. ჰობზმა სცადა შეეთავსებინა სუბიექტური და ობიექტური პრინციპები. კლასიფიკაციის ობიექტურ პრინციპს ავითარებდა დეკარტი. პ. გასენდიმ აღადგინა მეცნიერებათა კლასიკური დაყოფა ლოგიკად, ფიზიკად და ეთიკად, ხოლო ფრანგი ენციკლოპედისტები (დ. დიდრო და დ’ალამბერი) მხარს უჭერდნენ ბეკონისეულ პრინციპებსა და სქემას, მესამე ეტაპზე (XIX საუკუნის პირველი სამი მეოთხედი) ერთმანეთისაგან განსხვავდებოდა მეცნიერებათა კლასიფიკაციის პრობლემის ორი გადაწყვეტა: ფორმალური – ზოგადიდან კერძოსაკენ კოორდინაციის პრინციპის მიხედგით (კ. სენ-სიმონი, ო. კონტი); ეს გახდა პრობალემის მეორენაირი გადაწყვეტის — სუბოსრდინაციის პრინციპზე გადასვლის საფუძველი. მიუხედავად იმისა, რომ ამ პრინციპს ამუშავებდნენ როგორც იდეალური (ი. კანტი, ფ. შელინგი, გ. ჰეგელი, ა. პუანკარე, ვ. ვუნდტი, ტ. მასარიკი და სხვ.), ისე მატერიალური (ა. გერცენი, ნ. ჩერნიშევსკი და სხვ.) პოზიციებიდან, იგი ძირითადაად ეთანხმებოდა მოვლენათა განვითარებიხსა და საყოველთაო კავშირის იდეას. მეცნიერებათა მარქსისტული კლასიფიკაცია ემყარება ორი ძირითადი მომენტის — ობიექტუირი მიდგომისა და სუბორდინაციის ორგანიზაციის ერთიანობას. იგი არის ცოდნის მეცნიერული სისტემა, რომელიც ადგენს ზუსტ თანაფარდობას ერთი მხრივ, ფილოსოფიასა და მეცნიერებას ხოლო, მეორე მხრივ, ბუნებისმეცნიერებასა და საზოგადოებრივ მეცნიერებებს შორის. ამასთან არკვევს გამოყენებითი დარგების როლს ცოდნის, საერთო სისტემაში; ემყარება მოძრაობის ფორმათა ბუნებრივი განლაგების გათვალისწინებას; მეცნიერული მარქსისტული კლასიფიკაცია ითვალისწინებს მეცნიერებათა 4 დიდ ჯგუფად (ფილოსოფიურ, საბუნებისმეტყველო, საზოგადოებრივი, გამოყენებითი) დაყოფის პირობითობას და მიუთითებს თითოეული მათგანის რთულ სტრუქტურაზე, ასაბუთებს, მათი საკუთრივი კლასიფიკაციის აუცილლებლობას. thumb|307px|[[ატომი|ატომის]] [[ბორის მოდელი]], მეცნიერების ისტორიაში მრავალ იდეათა მსგავსად გამოყვანილ იქნა, მოგვიანებით კი ნაწილობრივ უკუგდებული ექსპერიმენტების მეშვეობით. მეცნიერებათა კლასიფიკაციას მიეძღვნა უამრავი გამოკვლევა და ნაშრომი, მაგრამ ამ თემაზე რაიმე საერთო თვალთახედვა არ არსებობს. კლასიფიკაციის კრიტერიუმის შესაბამისად, შესაძლებელია ესა თუ ის მეცნიერება განხილულ იქნეს როგორც ცოდნის განცალკევებული სფერო ან როგორც სხვა მეცნიერების დარგი, შტო. უკანასკნელ ათწლეულებში მრავალი ახალი დარგი ჩამოყალიბდა მეცნიერებათა მიჯნაზე, როგორებიცაა მაგალითად: მათემატიკური ლინგვისტიკა, სოფლის მეურნეობის გეოგრაფია, ბიოქიმია, გეოფიზიკა და ა.შ., რომელთა ადგილის განსაზღვრა მეცნიერებათა სისტემაში არ არის ერთმნიშვნელოვანი პრობლემა. ყველაზე ხშირად მეცნიერებათა სისტემას შემდეგ ჯგუფებად ჰყოფენ: *ფორმალური მეცნიერებები (Formal science) *საბუნებისმეტყველო მეცნიერებები (Natural science) **ფიზიკური მეცნიერებები (Physical science) **სიცოცხლის შემსწავლელი მეცნიერებები (life sciences) *სოციალური მეცნიერებები (Social science) *გამოყენებითი მეცნიერებები (Applied science) == მეცნიერების ისტორია == მეცნიერება ანტიკურ ხანაში წარმოიშვა საზოგადოების პრაქტიკული მოთხოვნილებების გამო, მაგრამ ჩამოყალიბდა XVI-XVII საუკუნეებში. ამ დროიდან სამეცნიერო საქმიანობის (აღმოჩენების, სამეცნიერო ინფორმაციის, მეცნიერთა რიცხოვნობის) მოცულობა ყოველ 10-15 წელში ორმაგდებოდა. მეცნიერების განვითარების პროცესში ერთმანეთს ენაცვლებოდა ექსტენსიური და რევოლუციური პერიოდები. სამეცნიერო–ტექნიკური რევოლუციის შედეგად ჩამოყალიბდა ერთიანი სისტემა „მეცნიერება – ტექნიკა – წარმოება“, რომელშიც წამყვანი როლი მეცნიერებას ეკუთვნის. ისტორიული განვითარების პროცესში მეცნიერება მნიშვნელოვანი სოციალური ინსტიტუტი გახდა და დიდი გავლენა მოიპოვა საზოგადოებრივი ცხოვრების ყველა სფეროზე. მეცნიერება მჭიდროდაა დაკავშირებული ფილოსოფიასთან, იდეოლოგიასთან და პოლიტიკასთან, რაც განსაზღვრავს მის საზოგადოებრივ როლს. == მეცნიერებათა სახელწოდებები == სამეცნიერო დისციპლინათა სახელდებისათვის გამოიყენება ტერმინები, რომლებიც უმეტეს შემთხვევაში ბერძნული წარმოშობისაა. ამ ტერმინების ფორმანტებს შორის ყველაზე ხშირად გვხვდება –ია, –იკა, აგრეთვე: * -გრაფია – „grapho“ ვწერ, აღვწერ; * -იატრია – „iatreou“ ვმკურნალობ; * -ლოგია – „logos“ სწავლება, მეცნიერება; * -მეტრია – „metreo“ ვზომავ; * -ნომია – „nomos კანონი; * -პედია – „paideia“ აღზრდა; * -სკოპია – „skopeo“ ვუყურებ; == სამეცნიერო დაწესებულებები == სამეცნიერო დაწესებულება არის მეცნიერთა და სხვა პირთა გაერთიანება, რომლებიც სამეცნიერო კვლევებს აწარმოებენ. იგი უძველეს ხანაში წარმოიშვა, ხოლო XV-XVI საუკუნეებიდან მეცნიერთა პროფესიული გაერთიანების სახე მიიღო (ხშირად მათ აკადემიებს უწოდებდნენ). XVI საუკუნეში გამოჩნდა სპეციალიზებული სამეცნიერო დაწესებულებები: გეოგრაფთა, მედიკოსთა და სხვა. * ეროვნული სამეცნიერო ფონდი * მეცნიერებათა აკადემია * სამეცნიერო კომიტეტი * სამეცნიერო საბჭო * სამეცნიერო საზოგადოება * სამეცნიერო ცენტრი * სამეცნიერო–კვლევითი ინსტიტუტი * სამეცნიერო–ტექნიკური საზოგადოება == იხილეთ აგრეთვე == * მეცნიერული აღმოჩენები * სამეცნიერო დისციპლინების ნუსხა * სამეცნიერო ლიტერატურა * სამეცნიერო პრემიები და ჯილდოები * გამოჩენილი მეცნიერები ==ლიტერატურა==", "url": "https://ka.wikipedia.org/wiki/მეცნიერება", "length": 11884}
{"id": "1201", "title": "ფორმალური მეცნიერებები", "text": "ფორმალური მეცნიერებები — მეცნიერებათა ერთობლიობა, რომელიც სწავლობს ფორმალურ სისტემებს. ფორმალურ მეცნიერებებს მიეკუთვნება: *ლოგიკა *მათემატიკა *სტატისტიკა *სისტემოლოგია *მონაცემთა მეცნიერება *ინფორმაციის თეორია *ინფორმატიკა *კრიპტოგრაფია", "url": "https://ka.wikipedia.org/wiki/ფორმალური_მეცნიერებები", "length": 236}
{"id": "1202", "title": "საბუნებისმეტყველო მეცნიერებები", "text": "საბუნებისმეტყველო მეცნიერებები — მეცნიერებები, რომლებიც შეისწავლიან ცოცხალ ან არაცოცხალ ბუნებას. მისი მთავარი პრინციპია მოვლენათა გამომწვევი უცნობი მიზეზების მუდმივი ძიება და კვლევა. საბუნებისმეტყველო მეცნიერებების მრავალი დარგი გაერთიანებულია მეცნიერებათა სისტემაში — საბუნებისმეტყველო მეცნიერებებში. საბუნებისმეტყველო მეცნიერებები და მათი კვლევის მთავარი საგანი: * ასტრონომია – ციური სხეულები და კოსმოსური მოვლენები; * ბიოლოგია – სიცოცხლე და ცოცხალი ბუნება; * გეოგრაფია – დედამიწის გეოგრაფიული გარემო; * გეოდეზია – დედამიწის ფორმები და ზომები; * გეოლოგია – დედამიწის აგებულება და შედგენილობა; * კოსმოლოგია – სამყარო როგორც ერთი მთლიანი; * მეტეოროლოგია – დედამიწის ატმოსფერო; * პალეონტოლოგია – ნამარხი ცხოველები და მცენარეები; * ფიზიკა – მატერიის მოძრაობის თვისებები; * ქიმია – ნივთიერებათა აგებულება. მათ შორის გამოიყოფა ერთი ჯგუფი, ე.წ. დედამიწის მეცნიერებები, რომელთა კვლევის ობიექტია დედამიწა. ==ლიტერატურა==", "url": "https://ka.wikipedia.org/wiki/საბუნებისმეტყველო_მეცნიერებები", "length": 913}
{"id": "1203", "title": "სოციალური მეცნიერებები", "text": "სოციალური მეცნიერებები, საზოგადოებრივი მეცნიერებები () — სამეცნიერო დისციპლინების კომპლექსი, რომელიც სწავლობს საზოგადოებას, როგორც მთლიანობას, მის სტრუქტურას, დინამიკას, განვითარებას, ისტორიას, ასევე მის ცალკეულ ქვესისტემებს (ეკონომიკა, პოლიტიკა, სახელმწიფო, სამოქალაქო საზოგადოება, სამართლებრივი სტრუქტურა, სულიერი ცხოვრება). ==განვითარების ისტორია== ===სოციალური ფილოსოფია vs სოციალური მეცნიერება=== თავდაპირველად ეძებდნენ სოციალური ორგანიზაციის ისეთ წესებს, როგორიც უნდა იყოს, და არა სოციალური ორგანიზაციისა, როგორც ის არსებობს. სხვა სიტყვებით რომ ვთქვათ, არსებობდა სოციალური ფილოსოფია და არა სოციალური მეცნიერება. ეს დამოკიდებულება საუკუნეების განმავლობაში გაგრძელდა და მთლად არ გამქრალა. XVIII საუკუნემდე ავტორები, რომელთა ნაშრომში მეცნიერული და არა ფილოსოფიური დამოკიდებულება ჭარბობდა, ძალიან ცოტა იყო. XVIII საუკუნის შემდეგ რიცხვი საგრძნობლად გაიზარდა; მეცხრამეტე საუკუნეში დაიწყო მეცნიერული მიდგომის გაბატონება. ანტიკურ ხანაში სოციალური ფილოსოფია წარმოდგენილია პლატონისა და არისტოტელეს კლასიკურ დაპირისპირებაში. შუა საუკუნეებში სოციალური ფილოსოფია ასახავდა ქრისტიანულ რელიგიას და მორალს. სქოლასტიკური მეთოდები ხაზს უსვამდა დედუქციური მსჯელობის უპირატესობას ემპირიულ დაკვირვებაზე. თომა აკვინელის დიდ სინთეზს აქვს პლატონისეული დიაპაზონი: მაგრამ მეცნიერული ელემენტი სოციალურ კვლევაში უფრო ნაკლებია. თუმცა, ქრისტიანობის ძირითადი პრინციპები, განსაკუთრებით ცოდვისა და მონანიების დოგმები, მიდრეკილია საზოგადოების ისტორიული კონცეფციისაკენ, რომლის პირველი მონახაზი შესამჩნევია ნეტარი ავგუსტინეს ღვთის ქალაქში. ნიკოლას ორესმეს ფულის პირველი გამოგონების ტრაქტატი (1370) იყო ექსპერიმენტული ნაშრომის პირველი მაგალითი და ის ასევე აღნიშნავს კონკრეტული სოციალური მეცნიერების დაბადებას: პოლიტიკურ ეკონომიკას. რენესანსმა და რეფორმაციამ დაარღვიეს ძველი ინტელექტუალური ჩარჩო და აღმოჩენების დიდმა მოგზაურობებმა ახალი საზოგადოებები გახადეს ცნობილი დასავლეთ ევროპელი კაცებისთვის; ამ მოვლენებმა ხელი შეუწყო ექსპერიმენტულ ტენდენციებს. მაკიაველის პრინცი (1532) და ჟან ბოდენის რესპუბლიკა (1577) უფრო რეალისტურია, ვიდრე ფილოსოფიური. ამავე პერიოდში იტალიაში გამოჩნდა „სტატისტიკა“, სახელმწიფოს აღწერითი მეცნიერება, პოლიტიკური მეცნიერების წინამორბედი. 1615 წელს ანტუან დე მონჩერეტიენმა გამოაქვეყნა პოლიტიკური ეკონომიკის პირველი ტრაქტატი. გარდა ამისა, ეგზოტიკური მოგზაურობის პირველმა ცნობებმა საზოგადოებაზე ახალი დაკვირვებები მოიტანა და ცნობისმოყვარეობა კონკრეტულისკენ იყო მიმართული. თუმცა, ზოგადი მიდგომა უფრო ფილოსოფიური დარჩა, ვიდრე მეცნიერული. მაგრამ სოციალური ფილოსოფიის კონტექსტი განვითარდა: ქრისტიანობა აღარ იყო მისი ერთადერთი საფუძველი. მეთექვსმეტე და მეჩვიდმეტე საუკუნის მეორე ნახევარში დაიწყო „ბუნებრივი უფლებების“ თეორია და იურიდიული სოციალური ფილოსოფია ჯენტილისის, ალტუსიუსის, გროტიუსისა და პუფენდორფის მწერლობაში. ამ საფუძვლებზე ლოკმა შეიმუშავა პოლიტიკური ლიბერალიზმის დოქტრინა (ტრაქტატი სამოქალაქო მმართველობის შესახებ, 1689). ამის საპირისპიროდ, ჰობსის ლევიათანი (1651), რომელშიც ემპირიულ დაკვირვებას უდიდესი წონა აქვს, პოლიტიკურ ავტორიტარიზმს ასაბუთებს. XVIII საუკუნემდე იშვიათია ნაშრომები, რომლებშიც მეცნიერული დამოკიდებულება ჭარბობდა ფილოსოფიურზე: წინამორბედები იყვნენ მაკიაველი, ბოდინი, ნიკოლას ორესმე, მონჩერეტიენი. მეთვრამეტე საუკუნეში ეს ნაშრომები გახშირდა და გაჩნდა იდეა მეცნიერებასა და ფილოსოფიას შორის მკაცრი გამიჯვნის შესახებ. ასევე, გაჩნდა იდეა, რომ სოციალურ ფენომენებს აქვთ რეგულარული ხასიათი და, შესაბამისად, ექვემდებარებიან ბუნებრივ კანონებს, რომლებიც მეტნაკლებად ანალოგიურია იმ კანონებისა, რომლებიც მართავენ ფიზიკურ სამყაროს: სოციალური კანონების კონცეფცია აღნიშნავს გადამწყვეტ ნაბიჯს წინ, რადგან მეცნიერების მიზანია ეძებოს კანონები, რომლებიც შეიძლება შემოწმდეს ექსპერიმენტით. ამიტომ ძალიან მნიშვნელოვანია XVIII საუკუნის წვლილი. მაგრამ ფილოსოფიური მიდგომა მაინც დომინირებდა. სოციალური კანონის იდეა, ავტონომიური სოციალური მეცნიერების ცნება საყოველთაოდ არ იყო მიღებული. XIX საუკუნეში ის თანდათან ნორმალურად ითვლებოდა. ასევე XVIII საუკუნის ავტორებს არც სოციალური მეცნიერების სფერო მკაფიოდ ჰქონდათ განსაზღვრული და არც მისი მიზანი. ამ მხრივ მნიშვნელოვანია ოგიუსტ კონტის წვლილი. კარლ მარქსის წვლილი თანაბრად მნიშვნელოვანია სოციალური ფენომენების ობიექტური და ფარდობითი ხასიათის დადგენაში, რაც აუცილებელია სოციოლოგიის, როგორც მეცნიერების კონსტიტუციისთვის. XVIII საუკუნეში დომინანტური რჩებოდა ტენდენცია, შესწავლილიყო სოციალური ფაქტები ფილოსოფიური პოზიციიდან, ძიება იმის, თუ როგორი უნდა იყოს ადამიანური საზოგადოებები და არა მათი შესწავლა. მან შთააგონა იმ პერიოდის ერთ-ერთი უდიდესი ნაშრომი, რუსოს Contrat social (1762 წ.), სადაც ცალსახად ნათქვამია: „მე ვეძებ სამართლიანობას და მიზეზს და არ ვკამათობ ფაქტებზე“. იგი დარჩა \"ფილოსოფოსების\", ვოლტერის, მბლის, დ'ჰოლბახის, დიდროსა და ენციკლოპედისტთა ნაშრომების საფუძვლად. ის რჩება ძირითად ელემენტად მონტესკიეს ნაწერებშიც კი. თუმცა, L'Esprit des lois (1784) შეიძლება ჩაითვალოს პოლიტიკური სოციოლოგიის პირველ ტრაქტატად; სოციალური კანონების ცნება და ძალიან მკაფიო განცხადება: „მე აქ აღვწერ რა არის და არა იმას, რაც უნდა იყოს“, ავლენს მეცნიერულად დაკვირვების გარკვეულ სურვილს. L'Esprit des lois-ის გარდა, ობიექტური სოციალური მეცნიერებები განვითარდა სამი მიმართულებით: (1) პოლიტიკურ ეკონომიკაში, რომელიც ფრანგულმა ფიზიოკრატიულმა სკოლამ, შემდეგ ადამ სმიტის ინგლისურმა სკოლამ ავტონომიურ მეცნიერებად ჩამოაყალიბა; (2) მათემატიკურ სტატისტიკაში, რომელიც გამოიყენებოდა როგორც პირველი დემოგრაფიული ნაშრომის საფუძველი (Graunt, 1662; Halley, 1692; Deparcieux, 1746; Moheau, 1778); (3) ხალხთა შედარებითი შესწავლისას, მოგზაურებისა და მკვლევარების ცნობებზე დაყრდნობით: ამის მაგალითებია: Jean Demeunier, L'Esprit des usages et coutumes des differents peuples (1778) და P. Lafitau, Moeurs des sauvages ameriquains comparees aux. moeurs des premiers temps (1724). ამრიგად, მეთვრამეტე საუკუნის პირველი მახასიათებელია მართლაც მეცნიერული ხასიათის მქონე ნაშრომების გამრავლება, რომელშიც ფილოსოფიური ელემენტი მცირეა ან სრულიად არ არსებობს. მეორე და ყველაზე მნიშვნელოვანი მახასიათებელი არის იდეის შემუშავება, რომ სოციალური ფაქტები ექვემდებარება კანონებს: „საზოგადოების ფიზიკური კანონები“, როგორც დიუპონ დე ნემურმა თქვა (1768). მანამდე მონტესკიემ განსაზღვრა ისინი, როგორც „აუცილებელი ურთიერთობები, რომლებიც გამომდინარეობს საგნების ბუნებიდან“ (1748). სოციალური კანონების ცნება თანდათან დაშორდა პროვიდენციალური წესრიგის ცნებას: სიმპტომატურია, რომ სტატისტიკის ერთ-ერთი ფუძემდებელი, გერმანელი Stissmilch, დემოგრაფიული კანონზომიერებების ინტერპრეტაციას ახდენს, როგორც ღვთაებრივი ნების ეფექტს; და რომ Mercier de la Riviere ციტირებს Ordre nature/ et thelbësor des societies politiques (1767) ეპილოგში მალბრანშის ფრაზა მარადიული წესრიგის სუვერენიტეტის შესახებ. მაგრამ სოციალური მეცნიერების საფუძვლების ძიების ამოცანა, იქნება ეს ღვთაებრივ განზრახვაში თუ „ნივთების ბუნებაში“, ეკუთვნის მეტაფიზიკას: მეცნიერება შემოიფარგლება მხოლოდ „რეგულარობათა“ და „აუცილებელი ურთიერთობების“ არსებობით. ხაზგასმით უნდა აღინიშნოს, რომ სოციალური მეცნიერების ეს კონცეფცია თავიდანვე სამი სხვადასხვა მიმართულებით ვითარდებოდა: სტატისტიკური კანონები, რომლებიც მიღებულია ალბათობების გამოთვლებიდან (გამოიგონა ბერნულიმ, რომელმაც ჩამოაყალიბა 1713 წელს ცნობილი \"დიდი რიცხვების კანონი\"); ისტორიული კანონები კაცობრიობის განვითარებასთან დაკავშირებით (Condorcet, Tableau historique des progress del'esprit humain, 1794); ფიზიკური სამყაროს ანალოგიური კანონები. როგორც ჩანს, ამ უკანასკნელს ყოველთვის ჰქონდა განსაკუთრებული ადგილი: მისი უპირატესობა მეცხრამეტე საუკუნეში დადასტურდა. ოგიუსტ კონტი ითვლება სოციოლოგიის ფუძემდებლად; მაგრამ მისი წვლილი სოციალური მეცნიერების იდეის განვითარებაში ნაკლებად მნიშვნელოვანია, ვიდრე სჯეროდათ. დღეს ტერმინები „სოციოლოგია“ და „სოციალური მეცნიერებები“ თითქმის ექვივალენტურია. ტერმინი სოციოლოგია გამოიგონა ოგიუსტ კონტმა. მეთვრამეტე საუკუნეში ტერმინი „ახალი მეცნიერება“ გამოიყენა ჯერ ჯ. და ბოლოს სენ-სიმონის მოწაფეების მიერ. ენციკლოპედისტებმა გამოიყენეს გამოთქმა „ადამიანის მეცნიერება“, რომელიც მიიღეს იდეოლოგებმა (Destutt de Tracy და ა. Science de l'homme (1813). მაგრამ სენ-სიმონმა საბოლოოდ ამჯობინა ტერმინი „სოციალური ფიზიკა“ (უკვე გამოიყენა ჰობსმა), რომელიც თავდაპირველად ოგიუსტ კონტმა მოიწონა. მხოლოდ თავისი ფილოსოფიის კურსის IV ტომში (1839), ორმოცდამეშვიდე გაკვეთილზე, მან დაარქვა ახალ მეცნიერებას „სოციოლოგია“: მან ეს გააკეთა იმისათვის, რომ თავიდან აეცილებინა აღრევა „მითვისების მანკიერ მცდელობებთან“ რომელიც ბელგიელი მათემატიკოსის კვეტელეტის მიერ გაკეთდა, რომელმაც გამოიყენა ტერმინი სოციალური ფიზიკა მორალური ფენომენების სტატისტიკური შესწავლისთვის (L'homme et le developpement de sesfacultes, ან Essai de physique sociale, 1835). კონტის არსებითი წვლილი არის სოციალური მეცნიერების ობიექტის პირველი ზუსტი განსაზღვრება. კონტისთვის „ორგანული ფიზიკა“ არის მეცნიერება ინდივიდის შესახებ, ხოლო „სოციალური ფიზიკა“ არის მეცნიერება ადამიანის სახეობაზე, რომელიც წარმოადგენს „უზარმაზარ და მარადიულ სოციალურ ერთობას“. ამ სოციალურ ფიზიკას ან სოციოლოგიას აქვს ორი ნაწილი: სოციალური სტატისტიკა, რომელიც არის საზოგადოების ანატომიური შესწავლა, ურთიერთმოქმედებისა და რეაქციის პოზიტიური შესწავლა, როგორც ექსპერიმენტული, ისე რაციონალური. ერთმანეთზე'; და სოციალური დინამიკა, რაც სტატისტიკისთვის არის ფიზიოლოგია ანატომიისთვის. სტატისტიკა არის წესრიგის შესწავლა, დინამიკა - პროგრესის შესწავლა (განვითარების მნიშვნელობით და არა უფრო სრულყოფილი გახდომის, ანუ ღირებულებითი განსჯას გულისხმობს). ცნობილი „სამი ეტაპის კანონი“ აჯამებს სოციალურ დინამიკას: კაცობრიობამ წარმატებით გაიარა თეოლოგიური, მეტაფიზიკური და პოზიტივისტური ეტაპი. ოგიუსტ კონტის წვლილი მაშინვე იქნა მიღებული: ემილ დიურკჰეიმი და მეცხრამეტე საუკუნის ბოლოს და მეოცე საუკუნის დასაწყისის სოციოლოგები მის გავლენას განიცდიდნენ. ამის საპირისპიროდ, კარლ მარქსის წვლილი სამეცნიერო წრეებში დიდი ხნის განმავლობაში იყო უგულებელყოფილი მისი პოლიტიკური კონტექსტის გამო. მარქსის პოლიტიკური გავლენა აშკარა იყო XIX საუკუნის მეორე ნახევარში; მისი პირდაპირი მეცნიერული გავლენა თითქმის არ განვითარდა მეოცე საუკუნის შუა ხანებამდე, თუმცა გარკვეული დიფუზური მარქსისტული გავლენა მანამდეც შესამჩნევი იყო. კონკრეტული სოციალური მეცნიერებების განვითარება მეოცე საუკუნის მოვლენა არ არის. ის წინ უსწრებს სოციალური მეცნიერებების ფილოსოფიისგან გამიჯვნას. ==სოციალური მეცნიერებების დარგები== სოციალურ მეცნიერებებს შორის საზღვრები ხელოვნურია იმ გაგებით, რომ ისინი ყველა ერთსა და იმავეს სწავლობენ: ადამიანის ქცევას სოციალურ გარემოში. თუმცა, თითოეული დისციპლინა ფოკუსირებულია ამ გარემოსა და ქცევის კონკრეტულ ასპექტებზე, რაც საშუალებას აძლევს სოციალურ მეცნიერებს სპეციალიზირდნენ. სოციოლოგებმა იციან მათი დისციპლინების გადახურვის ბუნება და ისინი ხშირად სესხულობენ ერთმანეთისგან. განსხვავებები, მოკლედ, აქცენტის საგანია. ===ანთროპოლოგია=== ანთროპოლოგია აერთიანებს საბუნებისმეტყველო მეცნიერებას - ბიოლოგიას - და სოციალური მეცნიერებებიდან შეგროვებულ ინფორმაციას, რათა გამოავლინოს ურთიერთობა ადამიანის ბიოლოგიურ მახასიათებლებსა და სოციალურად, ანუ ჯგუფებში ცხოვრების გზით, შეძენილ მახასიათებლებს შორის. დისციპლინა იყოფა ფიზიკურ ანთროპოლოგიად, რომელიც ძირითადად ეხება ადამიანის ბიოლოგიურ წარმომავლობასა და ადამიანთა სახეობებში არსებულ ცვალებადობას და კულტურულ ანთროპოლოგიად, რომელიც ტრადიციულად ეხებოდა დამწერლობამდე არსებული საზოგადოებების შესწავლასა და შედარებით ანალიზს. ფიზიკური ანთროპოლოგები იყენებენ გენეტიკას, მეცნიერებას, რომელიც აანალიზებს მემკვიდრეობას, რათა გამოავლინონ, თუ როგორ განსაზღვრავენ ცოცხალი ორგანიზმების გენები მათი შთამომავლობის მახასიათებლებს. გენეტიკა განსაკუთრებით სასარგებლოა სოციალური მეცნიერებისთვის, რადგან ისინი ცდილობენ ამოხსნან რთული საკითხი, თუ რამდენად არის ადამიანის ქცევა ნასწავლი და რამდენად არის მემკვიდრეობით მიღებული. ფიზიკური ანთროპოლოგია იყოფა სამ ტოტად, რომლებიც ხშირად ერთმანეთს ემთხვევა: პალეოანთროპოლოგია, რაც ნიშნავს ნამარხების, ადამიანის და მონათესავე სახეობების შესწავლას; პრიმატოლოგია, ანუ პრიმატების შესწავლა; და გენეტიკა, ან თანამედროვე ადამიანის ცვალებადობისა და ადაპტაციის შესწავლა. ===კომუნიკაციის კვლევები=== კომუნიკაციის კვლევები არის აკადემიური დისციპლინა, რომელიც სწავლობს ადამიანის კომუნიკაციისა და ქცევის პროცესებს, კომუნიკაციის ნიმუშებს ინტერპერსონალურ ურთიერთობებში, საზოგადოებასთან ურთიერთობებსა და კულტურებს შორის კომუნიკაციას. კომუნიკაცია ზოგადად განისაზღვრება, როგორც იდეების, ინფორმაციის, სიგნალების ან შეტყობინებების გაცემა, მიღება ან გაცვლა შესაბამისი მედიის საშუალებით, რაც საშუალებას აძლევს ინდივიდებს ან ჯგუფებს ეფექტურად დაარწმუნონ, მოიძიონ ინფორმაცია, მიაწოდონ ინფორმაცია ან გამოხატონ ემოციები. კომუნიკაციის კვლევები არის სოციალური მეცნიერება, რომელიც იყენებს ემპირიული კვლევისა და კრიტიკული აზროვნების მრავალფეროვან მეთოდებს ცოდნის ისეთი ერთობლიობის შესაქმნელად, რომელიც მოიცავს თემების ფართო სპექტრს, პირადი საუბრიდან ინდივიდუალური აგენტობისა და ურთიერთქმედების დონეზე, მაკრო დონეზე სოციალურ და კულტურულ კომუნიკაციურ სისტემებამდე. ===ეკონომიკა=== ეკონომიკა არის ადამიანების მიერ შექმნილი ინსტიტუტი, ანუ ფესვგადგმული ჩვევა, რომლის მეშვეობითაც ადამიანები ცდილობდნენ ხელი შეუწყონ მათ გადარჩენას რესურსების სიმცირის პირობებში. ეკონომიკა არის დისციპლინა, რომელიც სწავლობს სისტემებს, რომლებსაც საზოგადოებები აშენებენ, რათა დაეხმაროს მათ ამ საქმეში. ეკონომისტები ცდილობენ გაიგონ ადამიანების საქმიანობა საქონლისა და მომსახურების წარმოებაში, განაწილებასა და მოხმარებაში, რომელიც აუცილებელია სიცოცხლის შესანარჩუნებლად. ისინი იკვლევენ შრომის, ბუნებრივი რესურსების და ფულის, როგორც გაცვლის საშუალების ღირებულებას; ისინი განსაზღვრავენ მიწოდებისა და მოთხოვნის, დანაზოგების და ინვესტიციების, ღირებულებისა და ფასის და ეკონომიკური რყევების ცნებებს; და ისინი აღწერენ პრინციპებს, რომლებსაც პოლიტიკური სისტემები იყენებენ საქონლისა და სერვისების განაწილების მეთოდების გასამართლებლად. ეკონომიკა ცდილობს ახსნას ზოგიერთი სოციალური პროცესი (როგორიცაა „ვინ რას იღებს და რატომ“), ზოგიერთი სოციალური პრობლემის წარმოშობა (როგორიცაა სიღარიბე), შრომის, როგორც იდენტობის წყაროს, პროფესიული სტატუსის, ცხოვრების სტანდარტის მატება ან შემცირება, მოლოდინების ზრდის შედეგები და ა.შ. ეკონომისტებმაც გამოიყენეს მთელი რიგი თეორიები - კლასიკური, ნეოკლასიკური, კეინსიანული, მონეტარისტი და სხვა - რომლებიც მომავალ თავებში იქნება განხილული. მრავალი ვებ-გვერდი გვთავაზობს მკაფიო აღწერილობას როგორც თეორიების, ასევე მათი მომხრე მეცნიერების შესახებ. ===გეოგრაფია=== გეოგრაფია, უპირველეს ყოვლისა, საბუნებისმეტყველო მეცნიერებაა, რომელიც ეხება ჩვენს პლანეტას, ანუ მიწას, წყლის ობიექტებს, მთებს, ხეობებს, მცენარეულობის ტიპებს და ცხოველთა ჰაბიტატებს. ეს საგნები არის ფიზიკური გეოგრაფიის სფეროში, რომელიც თავის ცოდნის უმეტეს ნაწილს იღებს ასტრონომიის, ბოტანიკის, ეკოლოგიის, გეოქიმიის, გეოლოგიის, მეტეოროლოგიის, ოკეანოგრაფიის და ა.შ. თუმცა, გეოგრაფია ასევე ეხება იმ გზებს, რომლითაც ადამიანები იყენებენ ბუნებრივ გარემოს: რატომ სახლდებიან ისინი ზოგიერთ ადგილას, ვიდრე სხვებში, რომელი ტიპის მიწაა კარგი სოფლის მეურნეობისთვის და რომელი სამთო მოპოვებისთვის, ტრანსპორტირების რომელ მარშრუტებს ირჩევენ ადამიანები და რატომ. და სადაც ადამიანები აარსებენ თავიანთ ინდუსტრიულ ცენტრებს. ეს საკითხები ადამიანის/კულტურული გეოგრაფიის სფეროშია და დამოკიდებულია ისეთი სოციალური მეცნიერებებიდან მოპოვებულ ინფორმაციაზე, როგორიცაა ანთროპოლოგია, ისტორია, პოლიტიკური მეცნიერება, ფსიქოლოგია, სოციოლოგია, ურბანული კვლევები და ა.შ. სოციალური მეცნიერებისთვის განსაკუთრებული მნიშვნელობა აქვს რამდენიმე დისციპლინას, რომლებიც გეოგრაფიის ტოტებია. დემოგრაფია არის პოპულაციების შესწავლა, მათ შორის ზომის, შემადგენლობის, ასაკობრივი ჯგუფის და სამომავლო ტენდენციების ზრდა-შემცირების ჩათვლით. ეკოლოგია არის მეცნიერება, რომელიც სწავლობს ურთიერთობას ყველა ცოცხალ ორგანიზმსა და მათ ბუნებრივ გარემოს შორის. იგი მოიცავს ბიომრავალფეროვნებას, ანუ სახეობათა მრავალფეროვნებისა და ურთიერთდამოკიდებულების შესწავლას. ===ისტორია=== ისტორია საყოველთაოდ არ განიხილება სოციალურ მეცნიერებად, რადგან მისი მთავარი მიზანია ადამიანური მოვლენების ჩაწერა მომავალი თაობებისთვის. სინამდვილეში, ისტორიკოსები ხშირად ვერ იყენებენ მეცნიერულ მეთოდს. თუმცა, დისციპლინა ცდილობს სისტემატურად შეისწავლოს დაკავშირებული მოვლენების თანმიმდევრობა - ან რიგი ასეთი თანმიმდევრობები - მათ შორის სწავლის, გადამოწმებისა და მნიშვნელოვანი ურთიერთობების დამყარების მიზნით. იმის გამო, რომ ისტორია იძლევა კონტექსტს, რომელშიც ადამიანური ურთიერთობების სისტემატური შესწავლა ხდება, ის შეიძლება ჩაითვალოს სოციალურ მეცნიერებად. ისტორიული ფაქტები იკვეთება სოციალური მეცნიერებების ყველა ასპექტის განხილვაში, რადგან შეუძლებელია აწმყოს ინტერპრეტაცია და მომავლის შესახებ სპეკულირება წარსულზე მითითების გარეშე. ===სამართალი=== სამართალი არის იურისპრუდენციის ცნება, სოციალური ურთიერთობების მარეგულირებლების ერთ-ერთი სახეობა; ერთ-ერთი პოპულარული მიდგომის თანახმად, ეს არის ზოგადად სავალდებულო, ფორმალურად განსაზღვრული, სახელმწიფოს მიერ გარანტირებული ქცევის წესების სისტემა, რომელიც მიღებულია დადგენილი წესით და არეგულირებს სოციალურ ურთიერთობებს. ===ენათმეცნიერება=== ენათმეცნიერება არის მეცნიერება, რომელიც სწავლობს ენას. ეს არის ადამიანის ბუნებრივი ენის მეცნიერება ზოგადად და მსოფლიოს ყველა ენის, როგორც მისი ინდივიდუალური წარმომადგენლების შესახებ. ფართო გაგებით, ლინგვისტიკა იყოფა სამეცნიერო და პრაქტიკულ. ყველაზე ხშირად, ლინგვისტიკა ნიშნავს სამეცნიერო ლინგვისტიკას; ლინგვისტები არიან ისინი, ვინც მას პროფესიონალურად სწავლობენ. ლინგვისტიკა დაკავშირებულია სემიოტიკასთან, როგორც ნიშანთა სისტემების მეცნიერებასთან. ===პოლიტიკის მეცნიერება=== პოლიტიკის მეცნიერების მთავარი საზრუნავი ძალაუფლების შესწავლაა. დისციპლინა იკვლევს დაწესებულების საჭიროებას, შეინარჩუნოს წესრიგი, მიიღოს გადაწყვეტილებები და უზრუნველყოს დაცვა. იგი ასევე აანალიზებს ინსტიტუტის ფორმებს და წარმოშობილ პროცესებს. დისციპლინა მოიცავს ისეთ ცნებებს, როგორიცაა სახელმწიფო, პოლიტიკა, ძალაუფლება და იდეოლოგია. ისტორიულად, პოლიტიკურ მეცნიერებას ჰქონდა ძლიერი ფილოსოფიური, იურიდიული და ადმინისტრაციული ორიენტაცია. სულ ახლახან, დისციპლინა შემობრუნდა სოციალური მეცნიერებებისკენ, რადგან ის ეხება მთავრობის და მისი პროცესების გავლენას საზოგადოებაში ინდივიდებსა და ჯგუფებზე. პოლიტიკური მეცნიერების მნიშვნელოვანი ნაწილია საერთაშორისო ურთიერთობები, რომელიც ცდილობს გამოავლინოს ქცევის ნიმუშები მსოფლიოს ერებს შორის. მიჩიგანის უნივერსიტეტის ვებ-გვერდი შეიცავს უამრავ რესურსს ამ საკითხზე და „პოლიტომეცნიერების“ გუგლინგში ათასობით საინფორმაციო ბმული იქნება. ===ფსიქოლოგია=== ფსიქოლოგია ყურადღებას ამახვილებს იმ ძალებზე, რომლებიც აყალიბებენ და აღძრავენ ინდივიდებს, აყალიბებენ მათ გონებასა და პიროვნებას. დისციპლინა, განსაკუთრებით მისი სამედიცინო ფორმით, ფსიქიატრია, ეყრდნობა საბუნებისმეტყველო მეცნიერებებს ადამიანის ფიზიკურ სტრუქტურაზე, მათ ნერვულ სისტემაზე, მათ ფიზიკურ განვითარებასა და მომწიფებასა და სხვა ფიზიკურ პროცესებზე. იგი ეყრდნობა სოციალურ მეცნიერებებს ქცევის სფეროებში, რომლებიც წარმოიშვა სოციალური ურთიერთქმედებიდან. იმის გამო, რომ ფსიქოლოგია ეხება ადამიანებთან, რომლებიც წარმოადგენენ ბიოლოგიური და სოციალური ელემენტების კომპლექსურ ნარევებს, დისციპლინა მრავალფეროვანია და ყველაზე ექსპერიმენტული სოციალურ მეცნიერებებში. ფსიქოლოგები კარგად უნდა იცნობდნენ როგორც ადამიანის ბიოლოგიას, ასევე სოციალურ პროცესებს და მათ ეფექტებს. ===სოციოლოგია=== სოციოლოგია არის უახლესი სოციალური მეცნიერებებიდან, რომელიც გაჩნდა დიდი ხნის შემდეგ, რაც უკვე შეიქმნა სხვა სოციალური მეცნიერებების დისციპლინები. თანამედროვე სოციოლოგია შეიძლება განისაზღვროს, როგორც ადამიანთა სოციალური ურთიერთობების და ყველა სოციალური სისტემის სისტემური და მეცნიერული შესწავლა, რომელსაც ასეთი ურთიერთობები იწვევს. უფრო პოპულარული ტერმინებით, სოციოლოგიაში ნათქვამია, რომ არის ადამიანთა ჯგუფების შესწავლა ურთიერთქმედებაში, ან ადამიანთა საზოგადოებისა და ადამიანთა ჯგუფის ქცევის მეცნიერული შესწავლა. ==სოციალური მეცნიერებები vs ჰუმანიტარული მეცნიერებები== ჰუმანიტარული მეცნიერებები სამეცნიერო დისციპლინების ერთობლიობაა, რომელიც სწავლობს ადამიანის კულტურას, საზოგადოებას, შემოქმედებითობას და სულიერ საქმიანობას. ძირითადი აქცენტი კეთდება ადამიანის ბუნების, ქცევის, ისტორიის, ენის, ღირებულებებისა და ცხოვრების აზრის გაგებაზე. ჰუმანიტარული მეცნიერებების მნიშვნელობა: რთული სოციალური და კულტურული ფენომენების გაგებისა და ანალიზის უნარის განვითარება; კულტურული მემკვიდრეობის შენარჩუნებაში დახმარება და მისი გავლენის შესწავლა თანამედროვეობაზე; ადამიანებს შორის ურთიერთგაგების განმტკიცება მათი განსხვავებებისა და საერთო ღირებულებების შესწავლის გზით; საზოგადოების ჰარმონიული განვითარებისთვის აუცილებელი მორალური და ეთიკური პრინციპების განათლება. ჰუმანიტარული მეცნიერებები საფუძვლად უდევს განათლებასთან, კულტურასთან, ხელოვნებასთან, მედიასთან, დიპლომატიასთან და სოციალურ მუშაობასთან დაკავშირებულ მრავალ პროფესიას. ==ლიტერატურა== *ჟორჟოლიანი გ., მატარაძე თ., მუსხელიშვილი მ., სოციალური მეცნიერებების შესავალი , თბ., 2024 ==რესურსები ინტერნეტში== * Institute for Comparative Research in Human and Social Sciences (ICR) (JAPAN) * Centre for Social Work Research * International Conference on Social Sciences * International Social Science Council * Introduction to Hutchinson et al., ''There's No Such Thing as a Social Science * Intute: Social Sciences (UK) * Social Science Research Society * Social Science Virtual Library * Social Science Virtual Library: Canaktanweb (Turkish) * Social Sciences And Humanities * UC Berkeley Experimental Social Science Laboratory * The Dialectic of Social Science by Paul A. Baran * American Academy Commission on the Humanities and Social Sciences''", "url": "https://ka.wikipedia.org/wiki/სოციალური_მეცნიერებები", "length": 20594}
{"id": "1204", "title": "კულტურის კვლევები", "text": "კულტურული ეწოდება მეცნიერებას, რომელიც სწავლობს ადამიანთა საზოგადოების სულიერი განვითარების და სრულყოფის სხვადასხვა ასპექტებს. კულტურული მეცნიერებები და მათი კვლევის მთავარი საგანი: * ენათმეცნიერება - ხალხის ენა; * ისტორია - ადამიანთა საზოგადოების წარსული ცხოვრება; * მითოლოგია - მითები; * რელიგია - ადამიანთა რწმენები,ზებუნებრივი ძალების მოქმედება ყველაზე და ყველაფერზე; * ფილოლოგია - ხალხის ენა და ლიტერატურა; * ხელოვნება - ადამიანის წარმოსახვის ფიზიკური გამოხატულება. * კატეგორია:კულტუროლოგია", "url": "https://ka.wikipedia.org/wiki/კულტურის_კვლევები", "length": 495}
{"id": "1205", "title": "გამოყენებითი მეცნიერებები", "text": "გამოყენებითი ეწოდება მეცნიერებას, რომელიც პრაქტიკულ საქმიანობაში და ტექნოლოგიური პროცესების განხორციელებისას იყენებს თეორიულ მეცნიერულ ცოდნას. თვით ტექნოლოგია ნიშნავს ნივთიერების, ენერგიის და ინფორმაციის გადამუშავების ხერხს. გამოყენებითი მეცნიერებები და ტექნოლოგიები და მათი კვლევის მთავარი საგანი: * აგრონომია — სასოფლო-სამეურნეო წარმოების საფუძვლები; * არქიტექტურა — ნაგებობების დაგეგმარება და მშენებლობა; * გამოყენებითი მექანიკა — სივრცეში სხეულთა გადანაცვლების კანონები; * ელექტრონიკა — ელექტრონული პროცესები და ხელსაწყოები; * ინფორმატიკა — ინფორმაციის მანქანური დამუშავება; * კიბერნეტიკა — ავტომატური ორგანიზმები და მექანიზმები; * კომპიუტერული ტექნოლოგია — გამოთვლითი ტექნიკა; * კოსმონავტიკა — საპლანეტათშორისო სივრცეში ფრენა; * მედიცინა — ადამიანთა დაავადებები და მათი მკურნალობა; * ტრანსპორტის ტექნოლოგია — სატრანსპორტო საშუალებები და ინფრასტრუქტურა. *", "url": "https://ka.wikipedia.org/wiki/გამოყენებითი_მეცნიერებები", "length": 859}
{"id": "1206", "title": "ანტი აარნე", "text": "აარნე ანტი ამატუს (; დ. 5 დეკემბერი, 1867, ბიერნებორგი — გ. 5 თებერვალი, 1925, ჰელსინკი) — ფინელი ფოლკლორისტი, ე. წ. ფინური ისტორიულ-გეოგრაფიული სკოლის წარმომადგენელი ფოლკლორისტიკაში. დაამუშავა შედარებითი მეთოდის ტექნიკური ხერხები, მოგვცა მისი გამოყენების ნიმუშები ზღაპრების, გამოცანებისა და სიმღერების შესწავლისას. მოახდინა მსოფლიოს ხალხთა ზღაპრების კლასიფიკაცია (საძიებლის სახით), რომელიც ფართოდ გავრცელდა ფოლკლორისტიკაში. ეს კლასიფიკაცია, ისე როგორც აარნეს თეორიულ-მეთოდოლოგიური დებულებები, ზღაპრების მარტოოდენ სიუჟეტური სქემების ანალიზს ეფუძნება, უგულებელყოფს მათს იდეურ-მხატვრულ არსს და თავისებურებებს. == ძირითადი ნაშრომები == * \"ზღაპრის ტიპების საძიებლი\" (1910) * \"სახელმძღვაინლო მითითებანი ზღაპრების შედარებითი კვლევისათვის\" (1913) * \"ზღაპრების შესახებ არსებული ლიტერატურის მიმოხილვა\" (1914) * \"გამოცანების შედარებითი შესწავლა\" (ტ. 1-3, 1918). ეს ნაშრომები გერმანულ ენაზე აქვს დაწერილი. ==ლიტერატურა== ==სქოლიო== კატეგორია:ფინელი ფოლკლორისტები", "url": "https://ka.wikipedia.org/wiki/ანტი_აარნე", "length": 951}
{"id": "1210", "title": "ელისო ვირსალაძე", "text": "ელისო კონსტანტინეს ასული ვირსალაძე (დ. 14 სექტემბერი, 1942, თბილისი, საქართველოს სსრ, სსრ კავშირი) — ქართველი მუსიკოსი, პიანისტი და პედაგოგი. საქართველოს სახალხო არტისტი (1972), სსრ კავშირის სახალხო არტისტი (1989). შოთა რუსთაველის სახელობის პრემიისა (1983) და რუსეთის ფედერაციის სახელმწიფო პრემიის ლაურეატი (2000). თბილისის სახელმწიფო კონსერვატორიის საპატიო დოქტორი. მუსიკათმცოდნეთა შეფასებით ვირსალაძის შესრულება ხასიათდება მაღალი მუსიკალური კულტურით, ვირტუოზული ტექნიკითა და არტისტიზმით. საყოველთაოდ აღიარებულია თანამედროვეობის ერთ-ერთ უდიდეს პიანისტად. ==ბიოგრაფია== ===ადრეული წლები=== left|thumb|150პქ|ელისო ვირსალაძე. დაიბადა ექიმ კონსტანტინე ვირსალაძის და ბიოლოგ დარეჯან კავკასიძის ოჯახში. მისი ძმა იყო ენდოკრინოლოგი დავით ვირსალაძე. 1950–1960 წლებში სწავლობდა ზაქარია ფალიაშვილის სახელობის ცენტრალურ სამუსიკო სკოლა ნიჭიერთა ათწლედში, 1960–1966 წლებში კი თბილისის სახელმწიფო კონსერვატორიაში. მისი პედაგოგი იყო მისივე ბებია — ქართული პიანისტური სკოლის ერთ-ერთი ფუძემდებელი, საქართველოს სახალხო არტისტი (1960), პროფესორი ანასტასია ვირსალაძე. 1966–1968 წლებში სწავლობდა მოსკოვის კონსერვატორიის ასპირანტურაში, სადაც მისი პედაგოგები იყვნენ ჰენრიხ ნეიჰაუსი და იაკობ ზაკი. მეათეკლასელმა პირველი სოლო კონცერტი გამართა. მსმენელმა მისი შესრულებით მოცარტის ორი სონატა, ბრამსის რამდენიმე ინტერმეცო, შუმანის მერვე ნოველეტა და რახმანინოვის პოლკა მოისმინა. 1957 წელს 15 წლის ასაკში ახალგაზრდობის რესპუბლიკური ფესტივალის გამარჯვებული ხდება, ხოლო 1959 წელს — ახალგაზრდობისა და სტუდენტთა ვენის VII მსოფლიო ფესტივალის ლაურეატი (მეორე პრემია, ვერცხლის მედალი). აგრეთვე ცვიკაუს (გდრ) შუმანის სახელობის საერთაშორისო კონკურსის (1966, პირველი პრემია) ლაურეატია. ზაქარია ხუროძე და სხვ. მის შემოქმედებას მაღალ შეფასებას აძლევდნენ ისეთი უდიდესი მუსიკოსები, როგორებიც იყვნენ ალექსანდრე გოლდენვეიზერი, ჰენრიხ ნეიჰაუსი, იაკობ ზაკი, მარია გრინბერგი, სვიატოსლავ რიხტერი და სხვ. მიერ გამოცემულია ელისო ვირსალაძის შემოქმედების მრავალი ჩანაწერი. არტურ რუბინშტეინის სახელობის (თელ-ავივი), რობერტ შუმანის სახელობის (ცვიკაუ) და სხვ. ===ფესტივალები და პროექტები=== 1984 წელს პიანისტის ინიციატივითა და თაოსნობით თელავში დაარსდა კამერული მუსიკის ყოველწლიური საერთაშორისო სემინარ-ფესტივალი „ქება ვაზისა“. ყოფილი საბჭოთა კავშირის ტერიტორიაზე მას ანალოგი არ მოეძებნებოდა და წარმოადგენდა საერთაშორისო კლასისა და მნიშვნელობის უნიკალურ მუსიკალურ ფესტივალს, როგორც თავისი ფორმატით (კონცერტების სერია, ღია გაკვეთილები), ასევე მონაწილეთა შემადგენლობით. ახალგაზრდა, ნიჭიერ და პერსპექტიულ მუსიკოსებს საუკეთესო შესაძლებლობა მიეცათ — ერთი მხრივ საკუთარი შემოქმედების ფართოდ წარდგენის, ხოლო მეორე მხრივ — აღიარებულ შემსრულებლებთან მასტერკლასების გავლის თვალსაზრისით. ამასთან, მსმენელებს საშუალება ჰქონდათ უშუალოდ გასცნობოდნენ მსოფლიო სახელის მქონე მუსიკოსების შემოქმედებას. left|thumb|270პქ|ანაბეჭდები [[საქართველოს ხელოვნების სასახლე – კულტურის ისტორიის მუზეუმი|ხელოვნების სასახლისთვის]]. 1990-იან წლებში საქართველოში მომხდარი პოლიტიკური მოვლენებისა და მძიმე ეკონომიკური მდგომარეობის გამო ფესტივალმა არსებობა შეწყვიტა და 1994 წლის შემდეგ აღარ ჩატარებულა. 2010 წელს პიანისტმა მოახერხა ფესტივალის აღდგენა, ამჯერად ახალი სახელწოდებით — „მუსიკის საერთაშორისო ფესტივალი თელავში“ და მას შემდეგ, ყოველწლიურად იმართება კულტურის სამინისტროს მხარდაჭერით. ტრადიციულად, ფესტივალი თელავში სხვადასხვა თაობის მსოფლიო რანგის მუსიკოსებს მასპინძლობს. 2018 წლის 3–13 ოქტომბერს კულტურის სამინისტროს მხარდაჭერითა და კლასიკური მუსიკის ცენტრის ორგანიზებით ტრადიციულად ჩატარდა მუსიკის საერთაშორისო ფესტივალი თელავში. ფესტივალის პროგრამით გათვალისწინებული ათი კონცერტიდან ექვსი — თელავის სახელმწიფო დრამატულ თეატრში, ერთი — ნიკო სულხანიშვილის სახელობის სამუსიკო სასწავლებელში, ერთი კი — წინანდალში, ალექსანდრე ჭავჭავაძის სახლ-მუზეუმში მოეწყო. მუზეუმის ტერიტორიაზე, კიდევ ორი კონცერტი გაიმართა. მსმენელის წინაშე წარდგნენ სხავადასხვა თაობის ბრწყინვალე პიანისტები — ფესტივალის დამფუძნებელი და სამხატვრო ხელმძღვანელი ელისო ვირსალაძე, ქართველი მსმენელისთვის კარგად ნაცნობი, მსოფლიოში სახელგანთქმული მუსიკოსი ბორის ბერეზოვსკი, ცნობილი პიანისტი ალექსანდრე კორსანტია, 2017 წლის არტურ რუბინშტეინის პიანისტთა კონკურსის მეორე პრემიის ლაურეატი და მაყურებლის სიმპათიის პრიზის მფლობელი დანიელ ჩობანუ, ვუნდერკინდად აღიარებული 14 წლის მევიოლინე მატვეი ბლუმინი, ვიოლონჩელისტთა საერთაშორისო კონკურსების ლაურეატები — ახალგაზრდა თაობის ერთ-ერთი გამორჩეული წარმომადგენელი ალექსანდრ რამი და ბრუნო ფილიპი, საერთაშორისო საფესტივალო ორკესტრი არიელ ცუკერმანის დირიჟორობით, ასევე, თბილისის სახელმწიფო კამერული ორკესტრი „საქართველოს სინფონიეტა“, რომელმაც თავისი ათი წლის იუბილესთან დაკავშირებული კონცერტი გამართა. thumb|right|250პქ|ელისო ვირსალაძე 2018 წელს. ელისო ვირსალაძის კლასიკური მუსიკის ცენტრის ორგანიზებით არაერთი მნიშვნელოვანი პროექტი განხორციელდა. მათ შორის პროექტი „კლასიკური მუსიკა ალტერნატიულ სივრცეში“. აღნიშნული პროექტი მიზნად ისახავს ალტერნატიულ სივრცეებში — მუზეუმების, ბიბლიოთეკების, გალარეების და სხვა ალტერნატიულ დარბაზებში კლასიკური მუსიკის კონცერტების ჩატარებას, რაც ხელს შეუწყობს მის პოპულარიზაციას, მსმენელთა რაოდენობის გაზრდასა და ახალგაზრდების დაინტერესებას კლასიკური მუსიკის ჟანრით. 2018 წლის 17 ოქტომბერს, კულტურის სამინისტროში, ელისო ვირსალაძის კლასიკური მუსიკის ცენტრის მიერ ინიცირებული პროექტის — „კლასიკური მუსიკის კონცერტები ალტერნატიულ სივრცეში“ პრეზენტაცია გაიმართა. ღონისძიებას საქართველოს განათლების, მეცნიერების, კულტურისა და სპორტის მინისტრის პირველი მოადგილე მიხეილ გიორგაძე, „კლასიკური მუსიკის ცენტრის“ სამხატვრო ხელმძღვანელი ელისო ვირსალაძე და ამავე ცენტრის პროგრამების მენეჯერი მაია კოკოჩაშვილი უძღვებოდნენ. 2019 წლის 21–29 სექტემბერს, ელისო ვირსალაძის კლასიკური მუსიკის ცენტრის ორგანიზებითა და კულტურის სამინისტროს მხარდაჭერით, თელავში მუსიკის საერთაშორისო ფესტივალს თელავის დრამატულმა თეატრმა უმასპინძლა. ელისო ვირსალაძესთან ერთად მსმენელთა წინაშე თავიანთი შემოქმედებით წარდგნენ საერთაშორისო კონკურსების ლაურეატები — ჯან ჩაკმური და ნიკოლოზ ნამორაძე, ცნობილი მევიოლინეები — კოლია ბლახერი და ფუმიაკი მიურა, ვიოლონჩელისტთა საერთაშორისო კონკურსების ლაურეატი, ახალგაზრდა თაობის ერთ-ერთი ყველაზე გამორჩეული ვიოლონჩელისტი ალექსანდრ ბუზლოვი, დავიდ ოისტრახის სიმებიანი კვარტეტი და გორის ქალთა კამერული გუნდი. საფესტივალო ორკესტრის შემადგენლობაში თბილისის სახელმწიფო კამერულ ორკესტრ „საქართველოს სინფონიეტასთან“ ერთად იყვნენ როგორც თბილისის ოპერისა და ბალეტის სახელმწიფო თეატრის ორკესტრის, ასევე უცხოეთიდან მოწვეული მუსიკოსები. კონცერტებთან ერთად, აღნიშნულ ფესტივალზე მნიშვნელოვანი ადგილი დაიკავა ელისო ვირსალაძის მასტერკლასმა. იმავე წლის 6–15 დეკემბერს ელისო ვირსალაძის კლასიკური მუსიკის ცენტრის ორგანიზებით, პროექტის — „კლასიკური მუსიკა ალტერნატიულ სივრცეში“ — კვლავ შედგა კონცერტების სერია, რომელშიც საერთაშორისო კონკურსების ლაურეატები და მსოფლიოში გამოჩენილი მუსიკოსები მონაწილეობდნენ. ღონისძიება პოლონეთის კულტურისა და საქართველოს კულტურის სამინისტროების ხელშეწყობით განხორციელდა. ===პედაგოგიური მოღვაწეობა=== left|thumb|250პქ|ელისო ვირსალაძე 2017 წელს. 1967 წლიდან საკონცერტო გამოსვლებთან ერთად ელისო ვირსალაძე ნაყოფიერ პედაგოგიურ მოღვაწეობას ეწევა მოსკოვის კონსერვატორიაში, თავდაპირველად როგორც ლევ ობორინის (1970 წლამდე), ხოლო შემდეგ — იაკობ ზაკის ასისტენტი (1970–1971). 1971 წლიდან საკუთარ კლასს უძღვება, 1977 წლიდან პროფესორ ლევ ვლასენკოს კათედრის დოცენტია, პროფესორი. ასევე არის საპატიო მიწვეული პროფესორი ტოკიოს კონსერვატორიაში. მის მოსწავლეებს შორის არიან უმსხვილესი საერთაშორისო კონკურსების ლაურეატები — ლილიან აკოფოვა, ბორის ბერეზოვსკი, ვლადისლავ ბრონევეცკი, ალექსეი ვოლოდინი, 2012 წლის ოქტომბერში თელავის საკრებულოს გადაწყვეტილებით — ქალაქის წინაშე გაწეული განსაკუთრებული დამსახურებისათვის, ელისო ვირსალაძეს თელავის საპატიო მოქალაქის წოდება მიენიჭა. 2014 წელს მსოფლიო მუსიკალური ხელოვნების საგანძურში შეტანილი განსაკუთრებული წვლილისა და საქართველოს წინაშე დიდი დამსახურების აღიარების ნიშნად საქართველოს თეატრის, კინოს, მუსიკისა და ქორეოგრაფიის სახელმწიფო მუზეუმის უკვდავთა თაღში ელისო ვირსალაძეს ხელის ანაბეჭდი გაუხსნეს. 2015 წლის ოქტომბერში თბილისის სახელმწიფო კონსერვატორიის რექტორმა რეზო კიკნაძემ ელისო ვირსალაძეს სამუსიკო ხელოვნებასა და განათლებაში შეტანილი წვლილისთვის ვანო სარაჯიშვილის სახელობის სახელმწიფო კონსერვატორიის საპატიო დოქტორის წოდება მიანიჭა. მსოფლიო სამუსიკო ხელოვნების განვითარებაში შეტანილი განსაკუთრებული პიროვნული წვლილისათვის და მრავალწლიანი ნაყოფიერი შემოქმედებითი, პედაგოგიური და საზოგადოებრივი მოღვაწეობისათვის 2013 წელს საპატიო ნიშნის ორდენით, ხოლო 2017 წელს — ბრწყინვალების საპრეზიდენტო ორდენით დაჯილდოვდა. ==ჯილდოები და აღიარება== * 1959 : ახალგაზრდობისა და სტუდენტთა ვენის VII მსოფლიო ფესტივალის ლაურეატი (მეორე პრემია, ვერცხლის მედალი) * 1961 : მუსიკოს-შემსრულებელთა მოსკოვის საკავშირო კონკურსის ლაურეატი (მესამე პრემია) * 1962 : მოსკოვის ჩაიკოვსკის სახელობის II საერთაშორისო კონკურსის ლაურეატი (მესამე პრემია, ბრინჯაოს მედალი) * 1966 : ცვიკაუს შუმანის სახელობის IV საერთაშორისო კონკურსის ლაურეატი (პირველი პრემია, ოქროს მედალი) * 1972 : საქართველოს სსრ-ის სახალხო არტისტი * 1976 : რობერტ შუმანის პრემია * 1983 : შოთა რუსთაველის სახელობის სახელმწიფო პრემია * 1989 : სსრ კავშირის სახალხო არტისტი * 1991 : ზაქარია ფალიაშვილის სახელობის სახელმწიფო პრემია * 1999 : რუსეთის ფედერაციის სახელმწიფო პრემია ხელოვნებისა და ლიტერატურის დარგში (1995–1999 წლების საკონცერტო პროგრამებისთვის) * 2007 : ორდენი „მამულის წინაშე დამსახურებისათვის“ მე-4 ხარისხი * 2009 : თბილისის საპატიო მოქალაქე * 2012 : თელავის საპატიო მოქალაქე * 2013 : საპატიო ნიშნის ორდენი * 2015 : ვანო სარაჯიშვილის სახელობის სახელმწიფო კონსერვატორიის საპატიო დოქტორი * 1969 : В. Моцарт ‎– Концерт № 15 Для Фортепиано С Оркестром / Концерт № 17 Для Фортепиано С Оркестром (Мелодия) * 1970 : F. Chopin ‎– Piano Works (Мелодия) * 1971 : Р. Шуман ‎– Крейслериана, Соч. 16 / Карнавал, Соч. 9 (Мелодия) * 1972 : W. Mozart ‎– Concertos Nos. 18, 23 For Piano And Orchestra (Мелодия) * 1972 : В. Моцарт ‎– Концерто Для Фортепиано С Оркестром № 18 И 23 (Мелодия) * 1973 : В. Моцарт ‎– Концерт № 22 Для Фортепиано С Оркестром / Концерт № 28 Для Фортепиано С Оркестром (Мелодия) * 1973 : В. Моцарт ‎– Концерт № 12 Для Фортепиано С Оркестром / Концерт № 19 Для Фортепиано С Оркестром (Мелодия) * 1974 : J. S. Bach, J. Haydn ‎– Concerto For Piano And Orchestra (Мелодия) * 1974 : Элисо Вирсаладзе Играет Произведения Фридерика Шопена (Мелодия) * 1976 : Концерт № 2 Для Фортепиано С Оркестром (Горные Напевы) (Мелодия) * 1976 : В. Моцарт ‎– Концерт № 11 Для Фортепиано С Оркестром / Концерт Для Двух Фортепиано С Оркестром (Мелодия) * 1977 : W. A. Mozart ‎– Klavierkonzert B-dur KV 456 · Klavierkonzert A-dur KV 488 (Мелодия Eterna) * 1978 : В. Моцарт / Л. Бетховен ‎– Рондо / Соната № 10 / Соната № 23 (Мелодия) * 1978 : W. A. Mozart, L. Beethoven ‎– Piano Music (Мелодия) * 1980 : Ф. Шопен ‎– Соната № 3 Си Минор, Соч. 58 / Баллада № 3 Ля Бемоль Махор, Соч. 47 (Мелодия) * 1985 : Robert Schumann: Fantasia C major op.17 / Frédéric Chopin: Polonaise-Fantasie A flat Major op.61 (Мелодия) * 1985 : R. Schumann – Sonata No. 1 / F. Liszt – Rhapsodie Espagnole (Мелодия) * 1990 : W. A. Mozart – Concertos For Two And Three Pianos, KV 365, 242 (Мелодия) * 1991 : Elisso Wirssaladze ‎– Robert Schumann (Live Recording: 15.04.1991 - Liederhalle Stuttgart) (Live Classics) * 1991 : W. A. Mozart ‎– Chamber Ensembles (Мелодия) * 1991 : Elisso plays Schumann (Live Classics) * 1992 : Bach, Brahms & Grieg: Kagan Music Festival Kreuth 1991 (Natalia Gutman, Elisso Wirssaladze) (Live Classics) * 1996 : Elisso plays Mozart & Prokofiev (Live Classics) * 1996 : Eliso Virsaladze plays Chopin (Мелодия) * 1997 : Schubert: Wanderer-Fantasie/Impromptus (Live Classics) * 1998 : Chopin: Etudes (Live Classics) * 1998 : Schubert – In Memoriam: Sviatoslav Richter (Live Classics) * 1999 : Elisso Wirssaladze plays Chopin (Live Classics) * 2000 : Schumann: Piano Sonata 1 & 2; Waldszenen (Live Classics) * 2000 : Elisso Plays Liszt & Shostakovich (Live Classics) * 2000 : Elisso in Japan – Chopin (Live Classics) * 2003 : Elisso plays Mozart & Tchaikovsky (Live Classics) * 2005 : Mozart: Concertos for 2 & 3 Pianos (Nikolai Lugansky / Tatiana Nikolayeva / Saulius Sondeckis / Eliso Virsaladze) * 2011 : Eliso Virsaladze Live – Chopin and Schumann (Мелодия) ==ლიტერატურა== * * * * == პერიოდიკა == * * * * * * * * * * * * * * * * * * * * * * ==რესურსები ინტერნეტში== * Virsaladze, Ėliso — გერმანიის ეროვნული ბიბლიოთეკა * Eliso Virsaladze Interview by Willem Boone * Элисо Вирсаладзе — ClassicalMusicNews.Ru * Элисо Вирсаладзе — MusicPianoMusic.com ==სქოლიო== კატეგორია:დაბადებული 14 სექტემბერი კატეგორია:დაბადებული 1942 კატეგორია:XX საუკუნის პიანისტები კატეგორია:ქალი პიანისტები კატეგორია:ქართველი პიანისტები კატეგორია:თბილისის საპატიო მოქალაქეები (2009) კატეგორია:თბილისში დაბადებულები კატეგორია:თელავის საპატიო მოქალაქეები (2012) კატეგორია:საპატიო ნიშნის ორდენის კავალრები კატეგორია:შოთა რუსთაველის სახელობის პრემიის ლაურეატები კატეგორია:სსრკ-ის სახალხო არტისტები კატეგორია:ბრწყინვალების საპრეზიდენტო ორდენის კავალრები კატეგორია:შრომის წითელი დროშის ორდენის კავალრები კატეგორია:IV ხარისხის მამულის წინაშე დამსახურებისათვის ორდენის კავალრები კატეგორია:ქართველი კლასიკური მუსიკოსები კატეგორია:საქართველოს სსრ-ის სახალხო არტისტები კატეგორია:პეტრე ჩაიკოვსკის სახელობის საერთაშორისო კონკურსის ლაურეატები", "url": "https://ka.wikipedia.org/wiki/ელისო_ვირსალაძე", "length": 13001}
{"id": "1212", "title": "კონსერვატორია", "text": "კონსერვატორია ( თავდაპირველი მნიშვნელობით — თავშესაფარი < ) — უმაღლესი მუსიკალური სასწავლო დაწესებულება, რომელიც ამზადებს ხელოვნების სპეციალისტებს: შემსრულებლებს (ინსტრუმენტალისტებს, ვოკალისტებს, დირიჟორებს, კომპოზიტორებს, მუსიკათმცოდნეებს). XVI ს-ში კონსერვატორიას უწოდებდნენ ობოლ და უპატრონო ბავშვთა თავშესაფარს, სადაც მათ ხელობას ასწავლიდნენ (პირველი კონსერვატორია ნეაპოლში 1537), XVII ს-ში ასეთ თავშესაფარში შემოიღეს მუსიკის სწავლება. XVIII ს-ში იტალიაში კონსერვატორიები მნიშვნელოვან როლს თამაშობდნენ მუსიკოს-შემსრულებელთა და კომპოზიტორთა მომზადებაში. აქ სწავლობდნენ ევროპის სხვა ქვეყნების მუსიკოსებიც. ბურჟუაზიული წყობილების განვითარებასთან ერთად დასავლეთ ევროპის ქვეყნებში გაიზარდა მოთხოვნა პროფესიონალ მუსიკოსებზე, ამან კი გამოიწვია სპეციალური მუსიკალური უმაღლესი სასწავლებლის შექმნის აუცილებლობა. პირველი ასეთი სასწავლებლი იყო პარიზის ეროვნული მუსიკალური ინსტიტუტი (1793), რომლის საფუძველზე 1795 დაარსდა მუსიკისა და დეკლამაციის კონსერვატორია. XIX საუკუნის I ნახევარში კონსერვატორიები შეიქმნა ევროპისა და ამერიკის მრავალ ქალაქებში. საზღვარგარეთის კონსერვატორიათა უმრავლესობა ამზადებს შემსრულებლებსა და კომპოზიტორებს: მუსიკათმცოდნეები ამთავრებენ უნივერსიტეტების მუსიკალურ ფაკულტეტებს. კონსერვატორიაში სწავლების ვადაა 3-5 წელი. რუსეთში პირველი კონსერვატორიები დაარსდა პეტერბურგსა (1862) და მოსკოვში (1866). 1883 გაიხსნა მოსკოვის ფილარმონიული საზოგადოების მუს.-დრამ. სასწავლებელი (1886-დან კონსერვატორიის უფლებებით). 1912 კონსერვატორია დაარსდა სარატოვში, 1913 — კიევსა და ოდესაში, 1917 — თბილისში. საბჭოთა წყობილების დამყარების შემდეგ კონსერვატორიები გაიხსნა თითქმის ყველა რესპუბლიკაში. კონსერვატორიაში არის თეორიული საკომპოზიციო, ვოკალური, საფორტეპიანო, საორკესტრო, ხალხური საკრავების ფაკულტეტები, ზოგიერთ კონსერვატორიაში — სადირიჟორო განყოფილებაც. მოსკოვის კონსერვატორიის გარდა ყველას აქვს დაუსწრებელი განყოფილება. კონსერვატორიათა უმრავლესობაში შექმნილია საღამოს განყოფილება და ორწლიანი ვოკალურ-მოსამზადებელი კურსები, აგრეთვე ნიჭიერთა ათწლედები. დიდ კონსერვატორიებში არის ასპირანტურა და ასისტენთა სტაჟირების განყოფილება შემოქმედებითი მუშაკებისათვის. == ცნობილი სამუსიკო სკოლები == === არგენტინა === * მუსიკის ეროვნული უმაღლესი კონსერვატორია (არგენტინა) (Conservatorio Nacional Superior de Música) === ავსტრია === * ანტონ ბრუკნერის მუსიკის, დრამისა და ცეკვის კერძო უნივერსიტეტი * ზალცბურგის უნივერსიტეტი მოცარტეუმი (Universität Mozarteum Salzburg) * ვენის მუსიკისა და სახვითი ხელოვნების უნივერსიტეტი (Universität für Musik und darstellende Kunst Wien) === ავსტრალია === * ავსტრალიის მუსიკის ინსტიტუტი (სიდნეი) * ავსტრალიის ეროვნული უნივერსიტეტის სამუსიკო სკოლა (კანბერა) * ცენტრალური ქვინსლენდის სამუსიკო კონსერვატორია * ელდერის კონსერვატორია (ადელაიდა) * მელბურნის სამუსიკო კონსერვატორია * მონახის უნივერსიტეტის სამუსიკო სკოლა * სიდნეის სამუსკო კონსერვატორია * ტასმანიის უნივერსიტეტის კონსერვატორია * დასავლეთ ავსტრალიის სამუსიკო კონსერვატორია === ბელგია === * ბრიუსელი: ბრიუსელის სამეფო კონსერვატორია (Conservatoire Royal de Bruxelles) === ბრაზილია === * სან პაოლოს დრამატული მუსიკის კონსერვატორია (Conservatório Dramático Musical de São Paulo) === კანადა === * ქვებეკის მუსიკისა და დრამატული ხელოვნების კონსერვატორია Conservatoire de musique et d'art dramatique du Québec (ცხრა სკოლა) * ტორონტოს მუსიკის სამეფო კონსერვატორია * მაკგილის უნივერსიტეტი მუსიკის ფაკულტეტი * მონრეალის უნივერსიტეტი === დანია === * მუსიკის სამეფო აკადემია, აარუსი === ფინეთი === * სიბელიუსის აკადემია === საფრანგეთი === * პარიზის კონსერვატორია * ლიონის კონსერვატორია === საქართველო === * თბილისის სახელმწიფო კონსერვატორია === გერმანია === ==== სამუსიკო უნივერსიტეტები ==== * აახენი: კიოლნის სამუსიკო სკოლა (Hochschule für Musik Köln, Abt. Aachen) * ოგსბურგი: ნიურნბერგ-ოგსბურგის სამუსიკო სკოლა (Hochschule für Musik Nürnberg-Augsburg, Abt. Augsburg) * ბერლინი: ჰანს აისლერის სამუსიკო სკოლა (Hochschule für Musik \"Hanns Eisler\") * ბერლინი: ბერლინის ხელოვნების უნივერსიტეტი (Universität der Künste Berlin) * ბრემენი: ბრემენის ხელოვნების სკოლა (Hochschule für Künste Bremen) * დეტმოლდი: დეტმოლდის სამუსიკო სკოლა (Hochschule für Musik Detmold) * დრეზდენი: დრეზდენის კარლ მარია ფონ ვებერის სამუსიკო სკოლა (Hochschule für Musik Dresden \"Carl Maria von Weber\") * დიუსელდორფი: დიუსელდორფის რობერტ შუმანის სამუსიკო სკოლა (Robert Schumann Hochschule Düsseldorf) * ესენი: Folkwang Hochschule im Ruhrgebiet * მაინის ფრანკფურტი: მაინის ფრანკფურტის სამუსიკო სკოლა (Hochschule für Musik und Darstellende Kunst Frankfurt am Main) * ფრაიბურგი: ფრაიბურგის სამუსიკო სკოლა (Hochschule für Musik Freiburg) * ჰალე: ჰალე-ვიტენბურგის მარტინ ლუთერის უნივერსიტეტი (Martin Luther University of Halle-Wittenberg), სამუსიკო პედაგოგიკის ინსტიტუტი * ჰამბურგი: ჰამბურგის მუსიკისა და თეატრის სკოლა (Hochschule für Musik und Theater Hamburg) * ჰანოვერი: ჰანოვერის მუსიკისა და თეატრის სკოლა (Hochschule für Musik und Theater Hannover) * კარლსრუე: კარლსრუეს სამუსკო სკოლა (Hochschule für Musik Karlsruhe) * კიოლნი: კიოლნის სამუსიკო სკოლა (Hochschule für Musik Köln) * ლაიფციგი: ლაიფციგის მუსიკისა და თეატრის უმაღლესი სკოლა (Hochschule für Musik und Theater \"Felix Mendelssohn Bartholdy\" Leipzig]] * ლიუბეკი: ლიუბეკის სამუსიკო სკოლა (Musikhochschule Lübeck) * მაინცი: მაინცის იოჰანეს გუტენბერგის უნივერსიტეტი (Johannes Gutenberg University of Mainz), მუსიკის განყოფილება * მანჰაიმი: მანჰაიმის მუსიკისა და სახვითი ხელოვნების სკოლა (Hochschule für Musik und Darstellende Kunst Mannheim) * მიუნხენი: მიუნხენის მუსიკისა და თეატრის სკოლა (Hochschule für Musik und Theater München) * საარბრიუკენი: ზაარლანდის მუსიკისა და თეატრის სკოლა (Hochschule des Saarlandes für Musik und Theater) * შტუტგარტი: შტუტგარტის მუსიკისა და სახვითი ხელოვნების სახელმწიფო სკოლა (Staatliche Hochschule für Musik und Darstellende Kunst Stuttgart) * ვაიმარი: ვაიმარის ფრანც ლისტის სამუსიკო სკოლა (Hochschule für Musik Weimar|Hochschule für Musik \"Franz Liszt\" Weimar) ==== სასულიერო მუსიკის უნივერსიტეტები ==== * აახენი: აახენის სანკტ-გრეგორიუსის საეკლესიო მუსიკის კათოლიკური სკოლა (Katholische Hochschule für Kirchenmusik St. Gregorius Aachen) * ბაიროითი: სასულიერ მუსიკის ევანგელიკური სკოლა (Evangelische Hochschule für Kirchenmusik) * დრეზდენი: სასულიერო მუსიკის ევანგელიკური სკოლა (Evangelische Hochschule für Kirchenmusik) * ჰალე: ჰალეს სასულიერო მუსიკის ევანგელიკური სკოლა * ჰაიდელბერგი: სასულიერო მუსიკის ევანგელიკური სკოლა * ჰერფორდი: სასულიერო მუსიკის ევანგელიკური სკოლა * რეგენსბურგი: სასულიერო მუსიკისა და პედაგოგიკის კათოლიკური სკოლა * როტენბურგი: სასულიერო მუსიკის კათოლიკური სკოლა * ტიუბინგენი: სასულიერო მუსიკის ევანგელიკური სკოლა ==== კონსერვატორიები ==== * ბერლინი: შტერნის კონსერვატორია * მაინის ფრანკფურტი: ჰოხის კონსერვატორია — მაინის ფრანკფურტის მუსიკის აკადემია * ჰამბურგი: ჰამბურგის კონსერვატორია * მაინცი: მაინცის პეტერ კორნელიუსის კონსერვატორია (Peter-Cornelius-Konservatorium der Stadt Mainz) * მიუნხენი: მიუნხენის რიჩარდ შტრაუსის კონსერვატორია — მიუნხენის მუსიკალური ხელოვნების აკადემია (Fachakademie für Musik der Stadt München) === ირლანდია === * დუბლინის ტექნოლოგიის ინსტიტუტი მუსიკისა და დრამის კონსერვატორია * ირლანდიის მუსიკის სამეფო აკადემია (Royal Irish Academy of Music) === იტალია === * ჩიგიანას აკადემია (Accademia Chigiana) (სიენა) * სანტა ჩეჩილიას კონსერვატორია (Conservatorio di Santa Cecilia) (რომი) * ჯუზეპე ვერდის კონსერვატორია (Conservatorio Giuseppe Verdi) (მილანი) * ჯოვანი ბატისტა მარტინის კონსერვატორია (Conservatorio Giovanni Battista Martini) (ბოლონია) * ლუიჯი ჩერუბინის კონსერვატორია (Conservatorio Luigi Cherubini) (ფლორენცია) * ბენედეტო მარსელოს კონსერვატორია (Conservatorio Benedetto Marcello) (ვენეცია) === იაპონია === * ტოკიოს სახვითი ხელოვნებისა და მუსიკის ეროვნული უნივერსიტეტი (ტოკიო) * ტოკიოს სამუსიკო კოლეჯი (ტოკიო) * კუნიტაჩის სამუსიკო კოლეჯი (ტოკიო) * მუსაშინოს სამუსიკო აკადემია (ტოკიო) * კობეს უნივერსიტეტი (კობე) * ტაკარაზუკას სამუსიკო სკოლა (ჰიოგო) === ნიდერლანდი === * ჰააგის სამეფო კონსერვატორია * მაასტრიხტის კონსერვატორია === რუსეთი === * მოსკოვის კონსერვატორია * სანკტ-პეტერბურგის კონსერვატორია === ესპანეთი === * Centro Superior de Música del País Vasco, San Sebastián/Donostia * Conservatorio Superior de Música del Liceo, Barcelona * Conservatorio Superior de Música, Córdoba * Conservatorio Superior de Música, Murcia * Conservatorio Superior de Música, Salamanca * Escuela Superior de Música de Cataluña, Barcelona * Escuela Superior de Música Reina Sofía, Madrid * Real Conservatorio Superior de Música, Madrid === დიდი ბრიტანეთი === ==== უმაღლესი ==== * ბირმინგემის კონსერვატორია (ცენტრალური ინგლისის უნივერსიტეტი ბირმინგემში) * გილდჰოლის მუსიკისა და დრამის სკოლა, ლონდონი * ლიდსის სამუსიკო კოლეჯი * მუსიკის სამეფო აკადემია, ლონდონი (ლონდონის უნივერსიტეტი) * მუსიკის სამეფო კოლეჯი, ლონდონი * მუსიკის სამეფო ჩრდილოეთ კოლეჯი (Royal Northern College of Music), მანჩესტერი * მუსიკისა და დრამის შოტლანდიის სამეფო აკადემია, გლაზგო * მუსიკისა და დრამის უელსის სამეფო აკადემია, კარდიფი (უელსის უნივერსიტეტი) * ტრინიტის სამუსიკო კოლეჯი (Trinity College of Music) ==== საშუალო ==== * ჩეთემის სამუსიკო სკოლა (Chetham's School of Music) * ედინბურგის სამუსიკო სკოლა * პიმლიკოს სპეციალური სამუსიკო კურსი (Pimlico Special Music Course) * პარსელის სკოლა (Purcell School) * ველსის საკათედრო სკოლა (Wells Cathedral School) * იეჰუდი მენუჰინის სკოლა * სეიჯ უიკენდის სამუსიკო სკოლა (Sage Weekend Music School) === აშშ === * ბოსტონის კონსერვატორია (ბოსტონი, მას.) * ბოსტონის უნივერსიტეტი (ბოსტონი, მას.) * კალიფორნიის ხელოვნების ინსტიტუტი (ვალენსია, კალ.) * ჩიკაგოს სამუსიკო კოლეჯი, რუზველტის უნივერსიტეტი, (ჩიკაგო, ილ.) * კლივლენდის მუსიკის ინსტიტუტი (კლივლენდი, ოჰ.) * კურტისის მუსიკის ინსტიტუტი (ფილადელფია) * ბერკლის სამუსიკო კოლეჯი (ბოსტონი) * ისტმენის სამუსიკო სკოლა (როჩესტერი) * ფლორიდის სახელმწიფო უნივერსიტეტი, მუსიკის კოლეჯი (ტალაჰასი, ფლ.) * ინდიანას უნივერსიტეტი, ჯაკობსის სამუსიკო სკოლა (ბლუმინგტონი, ინდ.) * ჯულიარდის სკოლა (ნიუ-იორკი) * ლონგის სამუსიკო სკოლა (ბოსტონი) * მანჰეტენის სამუსიკო სკოლა (ნიუ-იორკი) * მენესის სამუსიკო კოლეჯი (ნიუ-იორკი) * მეისონ გროსის ხელვონების სკოლა, რატგერსის უნივერსიტეტი (ნიუ-ბრუნსვიკი, ნიუ-ჯერსი) * ახალი ინგლისის სამუსიკო კონსერვატორია (ბოსტონი) * ჩრდილოეთ კაროლინას ხელოვნების სკოლა (უინსტონ-სალემი, ჩრდ. კარ.) * ჩრდილოდასავლეთის უნივერსიტეტი (Northwestern University), სამუსიკო სკოლა (ევანსტონი, ილ.) * ობერლინის კონსერვატორია (ობერლინი, ოჰ.) * პიბოდის ინსტიტუტი (ბალტიმორი, მერ.) * პურჩეიზის სამუსიკო კონსერვატორია, პურჩეიზ კოლეჯი (პურჩეიზი, ნიუ-იორკი) * სან-ფრანცისკოს სამუსიკო კონსერვატორია (სან-ფრანცისკო, კალ.) * შეფერდის სამუსიკო სკოლა, რაისის უნივერსიტეტი (ჰიუსტონი, ტექს.) * სამხრეთ ილინოისის უნივერსიტეტი, სამუსიკო სკოლა (კარბონდეილი, ილ.) * ცინცინატის უნივერსიტეტი სამუსიკო კოლეჯ-კონსერვატორია (ცინცინატი, ოჰ.) * ილინოისის უნივერსიტეტი, სამუსიკო სკოლა (ურბანა, ილ.) * მიჩიგანის უნივერსიტეტი, სამუსიკო სკოლა (ენ-არბორი, მიჩ.) * ჩრდ. ტექსასის უნივერსიტეტი, სამუსიკო სკოლა (ტენტონი, ტექს.) * სამხრეთ კალიფორნიის უნივერსიტეტი, თორნტონის სამუსიკო სკოლა (ლოს-ანჯელესი, კალ.) * ტექსასი უნივერსიტეტი ოსტინში, სამუსიკო სკოლა (ოსტინი, ტექს.) * უსტმინსტერის ქორის კოლეჯი, რაიდერის უნივერსიტეტი (პრინსტონი, ნიუ-ჯერსი) * იელის უნივერსიტეტი, სამუსიკო სკოლა (ნიუ-ჰავენი, კონ.) ==ლიტერატურა== კატეგორია:სამუსიკო სკოლები კატეგორია:უმაღლესი სასწავლებლები", "url": "https://ka.wikipedia.org/wiki/კონსერვატორია", "length": 11074}
{"id": "1214", "title": "ასტრონომია", "text": "thumb|300px|ასტრონომიული ობსერვატორიები thumb|300px|[[ჰაბლი]]დან გადაღებული [[კიბორჩხალისებრი ნისლიანობა]] ასტრონომია ( < და ) — საბუნებისმეტყველო მეცნიერების დარგია, რომელიც შეისწავლის ცის მნათობებს: მზეს, მთვარეს, ცთომილებსა და მათ თანამგზავრებს, კომეტებსა და მათ მეტეორულ სხეულებს, ვარსკვლავებს, ნისლეულებს, ვარსკვლავთა სისტემებსა და ნივთიერებას, რომელიც ავსებს ვარსკვლავთშორის სივრცეებსა და ცის სხვა ობიექტებს, მათ მდებარეობასა და მოძრაობას კოსმოსურ სივრცეში, ფორმასა და აგებულებას, ფიზიკურ თვისებებსა და ქიმიურ შემადგენლობას, მათ წარმოშობასა და განვითარებას. ასტრონომია შეისწავლის დედამიწასაც, როგორც ერთიან მთლიან ციურ სხეულს, წარმოშობით, აგებულებითა და მოძრაობით ცის სხვა სხეულებთან დაკავშირებულს. იგი იკვლევს იმ ზემოქმედებებს, რომლებსაც ცის სხეულები (უფრო მეტად, მზე) დედამიწაზე და მის ატმოსფეროში მიმდინარე პროცესებზე ახდენენ. == ასტრონომიის ისტორია == ასტრონომია უძველესი მეცნიერებაა. იგი ჩაისახა და განვითარდა ადამიანის ცხოვრების პრაქტიკულ მოთხოვნათა საფუძველზე, როგორიცაა: დროის აღრიცხვა, დღისა და ღამის ცვლა, მთვარის ფაზები, წლის სეზონური მოვლენები და სხვა. ასე, მაგალითად, მიწის დროულად დამუშავებისათვის საჭირო იყო წელიწადის სეზონების მოახლოების განსაზღვრა; ეს კი შესაძლებელი იყო ცაზე მნათობების მდებარეობაზე დაკვირვებით. დედამიწის ვრცელ ზედაპირზე გადაადგილების დროს თუ შორეული მოგზაურობისას აუცილებელი იყო გარემოში გაგნება. ესეც მნათობებზე დაკვირვებას ემყარებოდა. რელიგიურ-სარიტუალო თარიღების დადგენის, კელენდრის მოწესრიგებისა და სხვა ამგვარ ამოცანათა გადაწყვეტის აუცილებლობაც ცის მნათობებსა და მოვლენებზე დაკვირვებას მოითხოვდა. ძვ. წ. მე–4 ს–ში საბერძნეთში ჩამოყალიბდა მოძღვრება დედამიწის სფერულ მოყვანილობაზე, შემუშავდა სამყაროს აგებულების ზოგადი სურათი. ==მიზნები და ამოცანები== ასტრონომიის სამი ძირითადი ამოცანა, რომლებიც ითხოვენ თანდათანობით მიდგომას არის: * ხილულ ციურ სხეულებზე დაკვირვება, მათი რეალური ადგილმდებარეობის დადგენა სივრცეში, მათი ფორმებისა და კოორდინატების განსაზღვრა დროის განმავლობაში. * ციური სხეულების აგებულების შესწავლა, მათი ქიმიური და ფიზიკური ნიშან-თვისებების (სიმკვრივე, ტემპერატურა და ა.შ.) დადგენა, შემადგენელი ნივთიერებების რაოდენობრივი განსაზღვრა და აღწერა. * ციური სხეულებისა და მათ მიერ წარმოქმნილი სისტემების წარმოშობის დადგენა. ჩამოთვლილთაგან პირველი ამოცანის გადაჭრა შესაძლებელია მრავალწლოვანი დაკვირვებების ხარჯზე, რომლებიც უძველესი დროიდან დაიწყო და შესაბამისად ამ საკითხთან დაკავშირებით ასტრონომია უზარმაზარ ინფორმაციას ფლობს. ამასთან დაკვირვების შედეგად მიღებული ინფორმაცია შემდგომში უნდა იყოს შეჯერებული მექანიკის უმთავრეს კანონებთან, რომელთა ჩამოყალიბებამ და განვითარებამ უკანასკნელი 3-4 საუკუნის განმავლობაში ასტრონომია ჩვეულებრივ მოკვდავთა თავშესაქცევისგან საბუნებისმეტყველო მეცნიერებად აქცია, კონცეპტუალურად გაემიჯნა რა ამით ასტროლოგიას. ციური სხეულების ფიზიკური აგებულების შესახებ თანამედროვე მეცნიერება შედარებით ნაკლებ ინფორმაციას ფლობს და შესაბამისად ჩამოთვლილ სიაში მეორე ამოცანაზე პასუხის გაცემა შედარებით პრობლემატური და ალბათური ხასიათისაა. ამ საკითხთან დაკავშირებით მეცნიერული ძვრები ასტრონომიაში 100 წლის წინ დაიწყო, ფარდობითობის თეორიისა და კვანტური თეორიის შემუშავების შემდეგ. დასახულ მიზანთა შორის ასტრონომიაში თითქმის არაფერია ცნობილი მესამე ამოცანასთან დაკავშირებით, რომელიც მათ წარმოშობას და განვითარებას ეხება. დაკვირვებების შედეგად მიღებული აღნიშნული „უზარმაზარი“ ინფორმაცია იმდენად მწირია, რაოდენ პარადოქსალურიც არ უნდა იყო ეს, რომ ამ თემაზე მხოლოდ ზოგადი მოსაზრებების დონეზე შეიძლება საუბარი, არაფერი კონკრეტული დღესდღეობით ამ ამოცანის გადაჭრის მეთოდებსა და გზებზე არ არის ცნობილი. ==დაკვირვების საშუალებები== მინი|[[გალილეო გალილეი]]ს ჭოგრები, [[გალილეოს მუზეუმი]], [[ფლორენცია]] ასტრონომიული მოვლენების შესწავლის საფუძველს დაკვირვება ანუ დამზერა (ოპტიკური ასტრონომია) წარმოადგენს. ასტრონომიის ჩასახვა მაშინ დაიწყო, როცა ჩვენი უძველესი წინაპარი გარემოსა და ცას დააკვირდა. დასაწყისში დაკვირვებები უმარტივესი იყო. საუკუნეების მანძილზე ადამიანი შეუარაღებელი თვალით აკვირდებოდა ცას და მხოლოდ კუთხსაზომ იარაღებს ხმარობდა. ასე მარტივად შეუიარაღებულ ადამიანს შეეძლო ცაზე მნათობების მხოლოდ ხილულ მდებარეობათა ცვლილების შესწავლა. XVII საუკუნის ათიან წლებში დაიწყო ტელესკოპური ასტრონომიის ეპოქა. ოთხ საუკუნეზე მეტია, რაც იგი განუწყვეტლივ ვითარდება — გალილეის მიერ პირველად გამოყენებული პატარა პრიმიტიული ჭოგრიდან თანამედროვე გიგანტ ტელესკოპებამდე, რომლებიც მნათობთა გამოსხივების ანალიზისათვის აღჭურვილია მრავალნაირი დამატებითი ტექნიკური და ფიზიკური საშუალებებით. ამ უკანასკნელთა წყალობით უკვე XIX საუკუნის შუა წლებიდან დაიწყო ცის სხეულების ფიზიკური ბუნების სისტემატური კვლევა. ამას ხელს უწყობდა მეცნიერული მიზნებისათვის ფოტოგრაფიის გამოყენება, სპექტრული ანალიზის საფუძვლების ჩამოყალიბება, ექსპერიმენტული და თეორიული ფიზიკის განვითარება და სხვ. ასტრონომიის მთავარ დასამზერ იარაღს ტელესკოპი წარმოადგენს. ცნობილია ამ ოპტიკური იარაღის ორი ძირითადი სახეობა. ერთია ტელესკოპი სხივების გარდამტეხი ობიექტივით, მეორე — ტელესკოპი სხივების ამრეკლი სარკით. პირველს ეწოდება რეფრაქტორი, მეორეს — რეფლექტორი. სკოლებში ხშირად სარგებლობენ ე. წ. მენისკური ტელესკოპებით, რომლებშიც გამოყენებულია სარკისა და ამოზნექილ-ჩაზნექილი ლინზის (მენისკის) კომბინაცია, რაც ოპტიკურ ძალას მატებს ტელესკოპს. ტელესკოპის დანიშნულებაა, რაც შეიძლება მეტი სხივები შეკრიბოს ერთ ფოკუსში, რათა გამოავლინოს და დაგვანახოს გამოსხივების სუსტი წყაროები ანუ მკრთალი მნათობები; ამასთან, ტელესკოპით უნდა მივიღოთ ცის სხეულთა გამოსახულებები. უკანასკნელ დროს დიდი გამოყენება პოვა რადიოტელესკოპებმა (რადიოასტრონომია). მნათობის ელექტრომაგნიტური გამოსხივება რადიოტალღების შემცველიცაა. მათი მიღება და ანალიზი ამდიდრებს ინფორმაციას გამომსხივებელ სხეულთა ფიზიკური ბუნების, მოძრაობისა და სხვათა შესახებ. რადიოტელესკოპის ძირითადი ნაწილებია: პარაბოლოიდური ფორმის ან სხვა სახის ლითონის ანტენა, სპეციალური რადიომიმღები, რომელიც ტალღსადენებით შეერთებულია ანტენასთან, და რადიოსიგნალების ჩამწერი აპარატურა. მნათობის რადიოტალღები ანტენაში იწვევს ელექტრომაგბიტურ რხევას, რომელიც ტალღსადენით მიმღებსა დაჩამწერ ხელსწყოებამდე აღწევს. რადიოლოკატორად წოდებული, განსაკუთრებულად მოწყობილი რადიოაპარატურა იმის საშუალებას იძლევა, რომ დედამიწიდან მნათობისაკენ გაიგზავნოს რადიოიმპულსი, რომელიც მნათობის ზედაპირიდან აირეკლება, იმავე პუნქტში დაბრუნდება და მიმღები აპარატურით ჩაიწერება. რაკი ცნობილია ელექტრომაგნიტურ ტალღათა გავრცელების სიჩქარე, შესაძლებელია მნათობამდე მანძილის გაზომვაც. ასეთი გაზომვა ჩატარებულია მტვარის, ვენერას, მარსის ზედაპირის სხვადასხვა წერტილისათვი; ამ უკანასკნელ შემთხვევაში მიიღება წარმოდგენა პლანეტის ზედაპირის რელიეფის შესახებაც. ტელესკოპებით, ლაბორატორიული იარაღებით და გამომთვლელი მანქანებით აღჭურვილ სამეცნიერო-კვლევით დაწესებულებებს, სადაც სისტემატურად მიმდინარეობს ასტრონომიული დაკვირვებები და მათი კვლევა-ანალიზი, ასტრონომიულ ობსერვატორიებს უწოდებენ. ასტრონომიული ხელსაწყოებია: ასტროგრაფი, ასტროლაბი, ასტრონომიული საათი, დიოპტრი, რეფრაქტორი, რეფლექტორი, ტელესკოპი, ფოტომეტრი, ჰელიომეტრი. == ასტრონომიის დარგები == დროთა განმავლობაში ასტრონომიული ცოდნა ივსებოდა და მდიდრდებოდა, მისი გამოყენება კი სულ უფრო მრავალფეროვანი ხდებოდა. მაგალითად, ამჟამად მზის ფიზიკური ბუნების გამოკვლევა მრავალი ისეთი მოვლენის გაღრმავებულ შესწავლას ემსახურება, რომლებიც უშუალოდ დაკავშირებულია ცივილიზებული საზოგადოების ყოველდღიურ საქმიანობასთან: რადიოკავშირი, დედამიწის მაგნეტიზმი, ფიზიკური და ქიმიური პროცესები დედამიწის ატმოსფეროსა და გარემომცველ კოსმოსურ სივრცეში, ამინდის პროგნოზი, მზის ენერგიის ტექნიკური გამოყენება და ა. შ. ვარსკვლავთა ბუნების კვლევით შეგვიძლია შევისწავლოთ ნივთიერებების ქცევა ისეთ ფიზიკურ პირობებში, რომელთა განხორციელება ლაბორატორიებში ჯერ არ ხერხდება; მასაშადამე, ასტრონომიული დაკვირვებით შესაძლებელია ფიზიკური ცდის პირობების გაფართოება. ეს კი მეტ შუქს ჰფენს ბუნების მოვლენებს და ხელს უწყობს, კერძოდ, ნითიერების აგებულების შესწავლას, რაც თანამედროვე ფიზიკის ერთ-ერთი ძირითადი ამოცანაა. ამით ასტრონომია, განსაკუთრებით კიმისი ერთ-ერთი დარგი ასტროფიზიკა უახლოვდება ფიზიკას. შიდაატომური ენერგიის ხელოვნურად წარმოქმნისა და გამოყენების საკითხების დამუშავება მზისა და ვარსკვლავთა შიგა აგებულების კვლევის პროცესში დაიწყო, და პლანეტების თანამგზავრების, საპლანეტათაშორისო სადგურებისა და ხომალდების გაშვება მთლიანად ცის სხეულების ტრაექტორიების გამოთვლის ასტრონომიულ მეთოდებს ემყარება. ასტრონომია მრავალდარგოვანი მეცნიერებაა. ცის სხეულების მდებარეობის ზუსტი განსაზღვრის მეთოდებს და მათს მოძრაობას შეისწავლის ასტრომეტრია და ცის მექანიკა, რომელთა საფუძველია ცაზე მნათობთა მდებარეობის ერთობ ზუსტი განსაზღვრა და მათემატიკური გამოთვლა. ასტროფიზიკა შეისწავლის მნათობდა ფიზიკურ ბუნებას, რისთვისაც უმთავრესად ფიზიკურ მეთოდებს იყენებს; ვარსკვლავთა ასტრონომია იკვლევს ვარსკვლავთა სამყაროს აგებულების ზოგად კანონზომიერებებს; კოსმოგონია — ცის სხეულთა და მათი სისტემების წარმოშობა-განვითარების საკითხებს. ასტრონომიის სხვა დარგებია: ასტროლოგია, კოსმოლოგია, რადარული ასტრონომია, რენტგენული ასტრონომია, სელენოლოგია, სფერული ასტრონომია. == ასტრონომიის საერთო ცნებები და ტერმინები == === ასტრონომიული ობიექტები === ასტეროიდი – გალაქტიკა – ვარსკვლავი – თანავარსკვლავედი – კომეტა – მეტეორიტი – მზის სისტემა – ნისლეული – პლანეტა - შავი ხვრელი == გამოჩენილი ასტრონომები == ჯორდანო ბრუნო – გალილეო გალილეი – იოჰანეს კეპლერი – ნიკოლოზ კოპერნიკი – ისააკ ნიუტონი – პტოლემეუსი – ტიხო ბრაგე – ედვინ ჰაბლი - უილიამ ჰერშელი == გამოჩენილი ქართველი ასტრონომები == * ევგენი ხარაძე * გიორგი თევზაძე == ასტრონომიული დაწესებულებები == * ასტრონომიის ინსტიტუტი * ასტრონომიული ლაბორატორია * ასტრონომიული ობსერვატორია * პლანეტარიუმი * აბასთუმნის ასტროფიზიკური ობსერვატორია * საერთაშორისო ასტრონომიული კავშირი (IAU) ==ლიტერატურა== * ე. ხარაძე, „ასტრონომია“ (მე-11 კლასის სახელმძღვანელო), თბ., 1989 == რესურსები ინტერნეტში == * მზის სისტემა * კატეგორია:საბუნებისმეტყველო მეცნიერებები", "url": "https://ka.wikipedia.org/wiki/ასტრონომია", "length": 9456}
{"id": "1216", "title": "გეოგრაფია", "text": "მინი|300პქ|დედამიწის რუკა გეოგრაფია ( კლავდიოს პტოლომესეული მსოფლიოს რუკა უნდა აღინიშნოს, რომ ელემენტარული გეოგრაფიული წარმოდგენა იმდოინდელ ყველა საზოგადოებას გააჩნდა. აღნიშნული წარმოდგენები გამოიხატება ადგილობრივ გეოგრაფიულ ტერმინებში; მაგალითად ტერმინები „ტბა“ ან „ტყე“ გამოხატავდა როგორც ამა თუ იმ ადგილის მდებარეობას და სხვ. აქედან გამომდინარე შეგვიძლია ვივარაუდოთ რომ იმ დროს საზოგადოებას საკმოდ ფართო ცოდნა ჰქონდა ამა თუ იმ მონაკვეთის ტერიტორიის გეოგრაფიულ მდებარეობაზე. თუმცა სისტემატიური გეოგრაფიული აზრი ჩამოყალიბდა მხოლოდ ძველ ბერძენ ნატურფილოსოფიურ ცოდნაში. სისტემატიური ცოდნა ჩაისახა ძველ ბერძენთა მიერ შექმნილ მილეტის, პითაგორისა და სხვა სკოლებში, სადაც განიხილებოდა ბუნების მთლიანობისა და სხვა საკითხები. მაინც ძველად, წარსულში მცირე რაოდენობით მოხერხდა გეოგრაფიული ცოდნის შეგროვება. მაგრამ უნდა ითქვას, რომ იმ დროს ჩაისახა თანამედროვე გეოგრაფიის არაერთი დარგის საფუძველი. თავდაპირველად ჩამოყალიბდა ქვეყანათმცოდნეობა, რადგან საზოგადოებას უფრო აინტერესებდა თავის სივრცითი გარემოს გარკვევა. ქვეყანათმცოდნეობას როგორც საბუნებისმეტყველო მიმდინარეობას მხოლოდ აღწერითი ხასიათი ჰქონდა. ძველ ბერძნულ წყაროებში პირველი ქვეყანათმცოდნეების დანიშნულება იყო სანაპიროებისა და ხმელეთის აღწერა და ასევე დედამიწის მოვლა. ჰეკატეოს მილეტელმა (დაახლ. ძვ.წ. 549/546-დაახლ.ძვ.წ. 480) პირველმა დაიწყო ლიბიის (აფრიკა) გამოყოფა. ანუ იმ დროს უკვე ხდებოდა იმდროინდელი დედამიწის ზედაპირის ბუნებრივად დანაწევრება. ერთ-ერთი ისტორიკოს გეოგრაფი აღნიშნავდა რომ, ჰეკატეოსის შრომებში შეინიშნებოდა კლიმატის, ფაუნისა და ფლორის მიმართ სამეცნიერო ინტერესი. აქედან გამომდინარე ეს იყო პირველი შრომა საერთო გეოგრაფიის თემატიკაზე. ამასთანავე ჰეკატეოს მილეტელმა პირველმა შეადგინა ხმელეთის დასახლებული ნაწილის კარტოგრაფიული გამოსახულება. thumb|right|180px|მინი|[[ჰეროდოტე]] thumb|180px|right|[[არისტოტელე]] thumb|180px|right|[[პარმენიდე|პარმენიდე ელეელი]] უძველესი გეოგრაფიული თხზულება, რომელმაც ჩვენამდე თითქმის მთლიანად მოაღწია არის ჰეროდოტეს ცნობილი ნაშრომი. ჰეროდოტე (დაახლ. ძვ.წ. 485-დაახლ.ძვ.წ. 424) დიდი ისტორიკოსი და ქვეყანათმომლახველი იყო, რომელმაც არაერთ იმ დროს ცნობილ ქვეყანასა და ქალაქებში იმოგზაურა და საბოლოოდ აღწერა ნანახი. მიუხედავად არაგეოგრაფიული სახელწოდებისა, მისი თხზულება წარმოადგენს გეოგრაფიული ხასიათის აღწერას, რომელშიც ქვეყანათმცოდნეობასთან ერთად გაშუქებულია ეთნოგრაფიული მასალაც. ამასთან ერთად ჰეროდოტემ გამოიჩინა ინტერესი ისტორიული გეოგრაფიისადმიც. ანტიკური გეოგრაფიული ცოდნა დაგვირგვინებულია სტრაბონის მიერ დაწერილ შრომაში „გეოგრაფია 17 წიგნად“. სტრაბონის აღნიშნული შრომა წარმოადგენს ქვეყანათმცოდნეობითი შინაარსის ნაწარმოებს. მისი ნაშრომის მოცულობის დაახლ. 83% დაყრდნობილია ქვეყნების რეგიონალურ დახასიათებაზე, კერძოდ ბუნებრივი, ეთნიკური და პოლიტიკური პრინციპებით. სტრაბონმა ტავრის მთიანი სისტემის მიხედვით შემოგვთავაზა აზიის ორ ნაწილად დაყოფა. იგი წერდა რომ, საჭიროა ოიკუმენეს დაყოფა წრეებად, რათა მეცნიერებს შეეძლოთ ფაუნის, ფლორისა და კლიმატის ცვლილებების ჩვენება. იმ დროს სტრაბონს განსაკუთრებით ბიზანტიელები აფასებდნენ, რომლებიც მას გეოგრაფს უწოდებდნენ. გეოგრაფიის მეორე მიმდინარეობა, რომელიც ანტიკურ პერიოდში ჩაისახა იყო მიწათმცოდნეობა (ზოგადდედამიწისმცოდნეობა), რომლის ჩარჩოებში განიხილებოდა დედამიწის ფორმა, სარტყლები, ხმელეთისა და წყლის ურთიერთკავშირი და ასევე მრავალი ბუნებრივი მოვლენის მიზეზი. ამ მიმართულების პირველშემქმნელი იყო თალეს მილეტელი (ძვ.წ. 624-547). იგი იყო იმდროინდელი მთელი ფილოსოფიისა და ზოგადად მეცნიერების პირველშემქმნელი. თალესმა ბუნების მოვლენების ახსნა სცადა მატერიალისტურ საფუძველზე. მან სამყაროს არსად ანუ მრავალფეროვან მოვლენათა და საგანთა პირველსაწყისად წყალი მიიჩნია. მისი აზრით, ყველაფერი წყლისაგან წარმოიქმნება და წყალად გარდაიქმნება. თალესი ბუნებას გასულიერებულად წარმოიდგენდა. ამასთანავე თალესს დედამიწა წარმოედგინა, როგორც კუნძულები, რომელიც მისი აზრით დიდ მსოფლიო ოკეანეში დატივტივებდა. შედეგად მისმა ნააზრევმა შემდგომში საფუძველი ჩაუყარა დედამიწის სფეროების იდეის საქმეს. იგი ჰილოძოისტი იყო. აღსანიშნავია, ასევე პარმენიდე ელეელი (დაახლ. ძვ.წ. 540 ან 520- 450), რომელმაც წამოწია იდეა დედამიწის ბირთვისებური ფორმის შესახებ. პარმენიდეს იდეის საფუძველზე ძველმა ბერძენმა მეცნიერმა ევდოქსე კნიდოსელმა (დაახლ. ძვ.წ. 408 - 355) საფუძველი ჩაუყარა კლიმატური სარტყლების იდეას. მანვე შემოიტანა ცნება „ჰორიზონტი“. ევდოქსე კნიდოსელმა პირველად დადგინა დედამიწის სითბური სარტყლები. ძველ საბერძნეთში უდიდესი გავლენა მეცნიერებაზე მოახდინა არისტოტელემ (ძვ.წ. 384-ძვ.წ.322), რომელმაც შექმნა გეოსფეროების იდეა. არისტოტელე მეცნიერებაში ფაქტებით ლაპარაკობდა. მასვე ეკუთვნის იდეა ერთიანი ოკეანის შესახებ. ცდილობდა აეხსნა მიწისძვრის მოვლენა. თითოეულ მოვლენის გარკვევისას ფაქტებს ეყრდნობოდა. ასევე განავითარა ევდოქსეს იდეები. არისტოტელე თამამად შეიძლება ითქვას რომ იყო ზოგადდედამიწისმცოდნეობის ფუძემდებელი. განსაკუთრებით აღსანიშნავია მისი „მეტეოროლოგიკა“, რომელშიც გაშუქებულია არაერთი აქტუალური გეოგრაფიული საკითხი, მ.შ. აღწერს მრავალ გეოგრაფიულ ერთეულს. გეოგრაფიულ ისტორიაში განსაკუთრებულ ადგილს ყოველთვის იკავებდა რუკები. პირველი გეოგრაფიული რუკა შეადგინა თალესის მოწაფემ, მილეტის სკოლის წარმომადგენელმა ანაქსიმანდრემ (ძვ.წ. 610-546), რომელიც თვლიდა რომ დედამიწა არის სამყაროს უძრავი ცენტრი. იგი ამასთანავე კოსმოსის გეოცენტრული მოდელის შემქნელია. ძველად ყველა ხალხს ჰქონდა დაახლოებით რუკის მსგავსი ჩანახაზები, თუმცა ეს რუკები მეცნიერულ საფუძველს მოკლებული იყო. რუკა რომ გამოიხატოს როგორც რეალობის სწორი ამსახველი დოკუმენტი, იგი აუცილებლად უნდა ეყრდნობოდეს მათემატიკურ მეთოდებს. გეოგრაფიაში მათემატიკურ-კარტოგრაფიული მიმდინარეობის პირველშემქმნელია ერატოსთენე კირენელი (ძვ.წ. 276-194), რომელიც გეოგრაფიაში მათემატიკის საფუძვლების ფუძემდებელია. ერატოსთენემ პირველმა გაზომა დედამიწის მერიდიანის სიგრძე. მათემატიკურ-გეოგრაფიულ მიმდინარეობაში დიდი წვლილი შეიტანა ჰიპარქემ (დაახლ. ძვ.წ. 180/190-ძვ.წ. 125), რომელიც left|200px|მინი|[[სტრაბონი]] ასტრონომიის ერთ-ერთი ფუძემდებელი იყო. შემოიღო გეოგრაფიული კოორდინატები „განედი“ და „გრძედი“. ჰიპარქემ განავითარა კარტოგრაფიის სტერეოგრაფიული და ორთოგრაფიული პროექციები. იგი უძველესი ასტრონომიული და გეოდეზიური ხელსაწყოს - ასტროლაბის შემქმნელია. მნიშვნელოვანი იყო აგრეთვე პოსეიდონიოსის (135-51 ძვ.წ.) გაზომვები. პოსეიდონიოსი არისტოტელეს საწინააღმდეგოდ აღნიშნავდა, რომ ეკვატორული სარტყელი შესაძლოა დასახლებული ყოფილიყო. კარტოგრაფიული აზროვნების უდიდეს მწვერვალს წარმოადგენს კლავდიოს პტოლემეს (დაახლ. 90-168 წწ.) შრომები. მისი მთავარი გეოგრაფიული შრომაა „გეოგრაფიის სახელმძღვანელო“ 8 წიგნად. ერთის მხრით, პტოლემე გეოგრაფიას ასტრონომიული თვალსაზრისით მიუდგა. მეორე მხრით, იგი ცდილობდა რომ მისთვის ცნობილი სამყარო დაეტანებინა რუკაზე. დაამუშავა კარტოგრაფიული პროექციის თეორია. მოგვცა 8000 ათასი პუნქტის კოორდინატები. ნაშრომს ახლავს დედამიწის ზედაპირის 27 რუკა. მრავალი საუკუნის მანძილზე პტოლემე რჩებოდა გეოგრაფიის დიდ ავტორიტეტად. უნდა შევნიშნოთ, რომ ფიზიკურ-გეოგრაფიულმა მიმდინარეობამ ანტიკურ პერიოდში განვითარება ვერ ჰპოვა, თუმცა ბერძენმა ნატურფილოსოფოსებმა და გეოგრაფებმა საფუძველი ჩაუყარეს ფიზიკურ-გეოგრაფიულ დისციპლინებს: ქვეყანათმცოდნეობას, ზოგადდედამიწისმცოდნეობასა და კარტოგრაფიას. ანტიკური გეოგრაფიული აზრი დაგვირგვინდა მაინც სტრაბონისა და პტოლემეს შრომებით. === შუა საუკუნეები (III ს. - XV ს.) === ევროპაში გეოგრაფიული წარმოდგენები ყალიბდებოდა ბიბლიური დოგმებისა და ანტიკური მეცნიერების ზოგიერთი დასკვნისაგან, რომელიც განწმენდილი იყო ყოველივე „წარმართულისაგან“. შუა საუკუნეებში გეოგრაფიული ცოდნა მხოლოდ ქვეყანათმცოდნეობითი თვალსაზრისით განვითარდა. სხვა დისციპლინები, რომლებიც მჭიდროდ იყო დაკავშირებული მათემატიკასთან და საბუნებისმეტყველო მეცნიერებებთან განვითარება ვერ პოვა. მეტიც, ხშირ შემთხვევაში ისინი მივიწყებულ იქნა. thumb|left|220px|კოზმა ინდიკოპლევსტისეული მსოფლიოს სურათი VI საუკუნის გეოგრაფიული თხზულებიდან აღსანიშნავია კოზმა ინდიკოპლევსტის ცნობილი შრომა, სადაც გაშუქებულია ევროპის, ინდოეთის, შრი-ლანკისა და ეთიოპიის ქვეყანათმცოდნეობითი საკითხები. ამ ნაშრომმა დიდი პოპულარობა მოიპოვა. ანტიკური იდეა მხოლოდ არაბულ კულტურაში არის შემონახული. თუმცა ამ იდეებმა შემდგომ განვითარება ვერ მოიპოვა. გეოგრაფიული ცოდნის მატარებლები იყვნენ: ვაჭრები, სამხედროები და მისიონერები. ქვეყანათმცოდნეობამ ყველაზე დიდი განვითარება მოიპოვა არაბულ ეპოქაში, რომელიც შეპირობებული იყო არაბეთის სახალიფოს სიდიადესთან, რომელიც VIII ს. მოყოლებული ფართოვდებოდა ცენტრალური აზიიდან დაწყებული, დამთავრებული პირენეს ნახევარკუნძულამდე. ქვეყანათმცოდნეობის განვითარების ერთ-ერთი ყველაზე მნიშვნელოვანი ფაქტორი იყო არაბეთის ვაჭრობა აღმოსავლეთსა და დასავლეთს შორის, მის ტრადიციულ გაგებაში. არაბული ქვეყანათმცოდნეობითი ნაწარმოები აღწერითი ხასიათისა იყო და იძლეოდნენ დასახლებული პუნქტების, ხალხის, სიმდიდრეების, სავაჭრო მეთოდებისა და გზების აღწერას. ამგვარ ნაწარმოებებს მიეკუთვნება აბუ იბნ ხორდადბეჰის თხზულება - „წიგნი გზებისა და სახელმწიფოების შესახებ“, რომელიც დაწერილია IX საუკუნეში. აღსანიშნავია, ასევე არაბი ისტორიკოსი და გეოგრაფი - ალ-ჰამავი იაკუთი, რომელმაც მრავალ ქვეყანაში იმოგზაურა და დაწერა არაერთი საყურადღებო ნაშრომი, მ.შ. მნიშვნელოვანია „გეოგრაფიის ლექსიკონი“, რომელშიც ასახულია არაბული გეოგრაფიისა და ისტორიის ლიტერატურის მიღწევები. მეტად მნიშვნელოვანი იყო აგრეთვე იბნ ბატუტას ხანგრძლივი მოგზაურობანი. იბნ ბატუტამ სამყაროს სივრცითი აღწერის საქმე დაიწყო და მოიარა ეგვიპტე, ირანი, არაბეთი, მესოპოტამია, სირია, მცირე აზია, ყირიმი, რუსეთის სამხრეთ ნაწილი, შუა აზია, ინდოეთი, ავღანეთი, ინდონეზია და ჩინეთი. მისი პირველი მოგზაურობა დაიწყო 1325 წელს, ბოლო მოგზაურობა კი განხორციელდა 1352-1353 წწ. და ამჯერად გადაკვეთა საჰარის დასავლური და ცენტრალური ნაწილი. 25 წელი ქვეყანათმომლახველობაში გაატარა და ზღვით გასცურა დაახლ. 130 ათ. კმ. იბნ ბატუტა მსოფლიოს ერთ-ერთი უდიდესი მოგზაური იყო. ჭეშმარიტი ქვეყანათმომლახველი. ალ მასუდმა მოახდინა მუსონების აღწერა. იგი იმყოფებოდა მოზამბიკის სრუტეზე და აგრეთვე მუშაობდა ატმოსფერული მოვლენების აღწერაზე. XI საუკუნის ყველაზე დიდი გეოგრაფი იყო ალ-ბირუნი, რომელმაც დიდი ხანი მოგზაურობაში გაატარა და საფუძვლიანად შეისწავლა ირანის მთიანეთი და ასევე ცენტრალური აზიის დიდი ნაწილი. შესანიშნავად აღწერა ინდოეთი. საუბრობს გეოგრაფიულ პროცესებზე. არაბული კულტურის უდიდესი მეცნიერი იყო იბნ სინა (980-1037 იგივე ავიცენა), რომელიც ჯერ კიდევ XI საუკუნეში სწერდა დენუდაციური პროცესების შესახებ. აღწერა მთიანი ქვეყნების დამსხვრევის მოვლენები. თუმცა ყველაფრის მიუხედავად, არაბული გეოგრაფია თეორიულ წარმოდგენაში ვერ განვითარდა. არაბული გეოგრაფიის წარმატება მდგომარეობს იმაში, რომ მათ განავითარეს სამყაროს სივრცითი წარმოდგენა. thumb|left|280px|[[მარკო პოლო]] ჩინეთში რუკებს არაბულ კულტურაშიც გამორჩეული ადგილი ეკავათ. თუმცა რუკების უდიდესი ნაწილი დაბალი დონისა იყო, რამეთუ მოკლებული იყო გრადუსთა ბადეს. გამონაკლისს შეადგენდა ალ-იდრისი (1100-1165) და მისი რუკები. იდრისის შექმნა მსოფლიოს იმ დროისათვის ცნობილი ნაწილის რუკა (ქაღალდზე და ვერცხლის ბრტყელ მრგვალ ფირფიტაზე) და დაწერა შრომა „გეოგრაფიული გასართობი“, რომელიც შეიცავს სხვადასხვა ცნობებს ხალხის შესახებ. წიგნში შესულია ორი მსოფლიოს რუკა. იდრისიმ ამასთანავე დედამიწა დაყო 7 კლიმატად (ყოველ კლიმატში 10 ნაწილია). XIII საუკუნის შუა წლებიდან ევროპელთა სივრცობრივი თვალთახედვა გაფართოვდა, მაგრამ ამან ნაკლები ზეგავლენა მოახდინა მათ გეოგრაფიულ თვალსაწიერზე. გეოგრაფიული ცნობების მოპოვება დაიწყეს მისიონერებმა პლანო კარპინიმ და ვილემ რუბრუკვისმა. უმნიშვნელოვანესი იყო აგრეთვე მარკო პოლოს ნაშრომები. ამ პერიოდში ვითარდებოდა რუკების შედგენის ხელოვნებაც. XV საუკუნეში სპარსეთსა, ინდოეთსა და თურქეთში იმოგზაურა ათანასე ნიკიტინმა. === გეოგრაფია დიდი გეოგრაფიული აღმოჩენების პერიოდში (XV ს. - XVII ს.) === miniatur|right|160px|მინი|[[ქრისტეფორე კოლუმბი]] miniatur|right|160px|მინი|[[ვასკო და გამა]] დიდი გეოგრაფიული აღმოჩენები დაახლოებით ორ საუკუნეს გაგრძელდა. ყველაფერი ქრისტეფორე კოლუმბის მოგზაურობით დაიწყო და გაგრძელდა XIX საუკუნის დასასრულამდე. დიდი გეოგრაფიული აღმოჩენები მსოფლიო მნიშვნელობის მოვლენა იყო. ამ პერიოდში დაზუსტდა დასახლებული კონტინენტების მოხაზულობა, გამოკვლეულ იქნა ხმელეთის ზედაპირის დიდი ნაწილი. მან ახალი მასალა მისცა ცოდნის სხვა დარგებსაც (მაგ.: ეთნოგრაფიას ან ბოტანიკას). ექსპედიციების გაგზავნის ზოგადი მიზეზები იყო: სასაქონლო წარმოების ზრდა ევროპულ ქვეყნებში; ძვირფასი ლითონების ნაკლებობა და ამით გამოწვეული ახალი მიწების ძიება ოქრო-ვერცხლის, სანელებლების, სპილოს ძვლის (ტროპიკებში), ძვირფასი ბეწვეულის, მორჟის ეშვების (ჩრდილოეთ ქვეყნებში) მოსახვეჭად. ამ პერიოდში გეოგრაფიული აზრი თანდათან თავისუფლდებოდა საეკლესიო დოგმებისაგან. აღორძინდა დედამიწის სფერულობის იდეა და მასთან ერთად პტოლემეს კონცეფცია ევროპის დასავლეთ და აზიის აღმოსავლეთ სანაპიროების სიახლოვის შესახებ. XV საუკუნის გეოგრაფიული თხზულებიდან აღსანიშნავია ენეა სილვიო დე პიკოლომინის (პიუს II) „კომენტარები“ და წერილები. განიხილავს დედამიწის ფორმას, ასავე საუბრობს კლიმატურ სარტყლებსა და მათ თავისებურებაზე, აგრეთვე აღნიშნავს დედამიწის დანაწილებაზე ქვეყნის ნაწილებად და ამასთანავე განიხილავს ევროპასა და აზიას. აღწერა მთის ქედები და მდინარეები. უპირველესად აღსანიშნავია ქრისტეფორე კოლუმბის (1451-1506 წწ) დიდებული მოგზაურობა, რითაც ყოველივე ამერიკის (1492) აღმოჩენით დამთავრდა. ამერიკის გახსნას მოჰყვა მსოფლიო ეკონომიკური, ეთნოგრაფიული, პოლიტიკური და სამეცნიერო რეზონანსი. მთლიანობაში კოლუმბმა ამერიკის მიმართულებით განახორციელა ოთხი მოგზაურობა: # პირველი მოგზაურობა (3 აგვისტო 1492 - 15 მარტი 1493) # მეორე მოგზაურობა (25 სექტემბერი 1493 - 11 ივნისი 1495) # მესამე მოგზაურობა (30 მაისი 1498 - 25 ნოემბერი 1500) # მეოთხე მოგზაურობა (9 მაისი 1502 - ნოემბერი 1504 ) მნიშვნელოვანი იყო აგრეთვე ვასკო და გამას მოგზაურობა. ვასკო და გამა იყო პირველი ევროპელი რომელმაც ზღვაოსნური მიმოსვლა განახორციელა ევროპიდან ინდოეთის მიმართულებით. უმნიშვნელოვანესი იყო აგრეთვე ფერნანდო მაგელანის (1480 1521) დიადი მოგზაურობა დედამიწის გარშემო. საყურადღებოა ასევე ალბუკერკეს, ჯეიმზ კუკის ზღვაოსნური მარშრუტები. thumb|300px|left|ვასკო და გამას გასვლა ინდოეთში ნიშანდობლივია რომ, ამ პერიოდში ფართოდ განვითარდა კარტოგრაფიული ხელოვნებაც. განსაკუთრებული პოპულარობით სარგებლობდა რუკები, ხოლო XVI საუკუნიდან - ატლასები. გაჩნდა ცალკეული ქვეყნების დაწვრილებითი აღწერილობანი, რომლებშიც ყურადღება გამახვილებული იყო ეკონომიკურ და პოლიტიკურ საკითხებზე. XVI-XVII სს. ზოგად დედამიწისმცოდნეობას გამოყენებითი ხასიათი მიეცა, იგი ძირითადად ნავიგაციის ინტერესებს ემსახურებოდა. ამ დროის უდიდესი გეოგრაფიული შრომაა ბერნჰარდ ვარენიუსის „Geographia Generalis“ (1650), რომელშიც შეჯამებულია დიდი გეოგრაფიული აღმოჩენების პერიოდის მეცნიერული ცოდნა, განხილულია დედამიწის ხმელეთის ზედაპირის, ჰიდროსფეროსა და ატმოსფეროს ძირითადი თავისებურებანი. ერთ-ერთი პირველი რუკა სადაც დაცული იყო გრადუსთა ბადე შეადგინა ცნობილმა გეოგრაფმა და ასტრონომმა - პაოლო ტოსკანელიმ (1397-1482). პაოლო ტოსკანელი თავგამოდებით იცავდა დედამიწის სფერულობის იდეას. ამასთანავე წამოაყენა დასავლეთის გზით ინდოეთამდე მიღწევის შესაძლებლობის იდეა. აღსანიშნავია რომ 1492 წელს მარტინ ბეჰაიმმა (1459—1507) გამოიგონა გლობუსი. === გეოგრაფიული ცოდნის მეცნიერული სისტემატიზაცია (XVII ს. - XIX ს.) === right|150px|მინი|უილიამ დამპირი XVII საუკუნიდან მოყოლებული ევროპის ტერიტორიაზე დაიწყო ძველი ავტორებისა და არაბების წერილებისა და კომენტარების თარგმნები. ამასობაში იმატა ინტერესმა ქვეყნების ბუნებრივი პირობების შესწავლისა და დედამიწის ბუნების ახსნისადმი. XVIII-XIX საუკუნეებში განხორციელდა დიდი სამეცნიერო საბუნებისმეტყველო ექსპედიციები, რომელიც მეცნიერურ ამოცანებსაც ისახავდა მიზნად. დიდმა მეცნიერმა ფრანსის ბეკონმა (1561-1626) მოახდინა რეფორმა მეცნიერულ მეთოდებსა და მეთოდოლოგიაში. მნიშვნელოვნად უჭერდა მხარს მეცნიერულ გეოგრაფიაში აღმოჩენების საქმეს და საუბრობდა მათ მნიშვნელობაზე. მნიშვნელოვანი იყო აგრეთვე გოტფრიდ ვილჰელმ ლაიბნიცის (1646-1716), ჟორჟ ბიუფონისა (1707-1788) და მიხეილ ლომონოსოვის (1711-1765) წარმოდგენები დედამიწის ბუნების შესახებ. პირველ მეცნიერ მოგზაურად შეიძლება მივიჩნიოთ ედმუნდ ჰალეი (1656-1742) - ცნობილი ასტრონომი და გეოფიზიკოსი. იგი მონაწილეობდა წმინდა სამეცნიერო ექსპედიციებში, სადაც ცდილობდა დედამიწის მაგნეტიზმის გარკვევას. უნდა დავასახელოთ აგრეთვე უილიამ დამპირი (1651-1715) ზღვაოსანი და მეკობრე, რომელმაც შეასრულა სამი დიდი ზღვაოსნური მარშრუტი. შედეგად დასწერა ნაშრომი, სადაც აღწერა ზღვის მარილიანობა, ასევე ცდილობდა დაედგინა ოკეანური დინებებისა და ქარის ურთიერთკავშირი. ამ პერიოდში მნიშვნელოვანი იყო აგრეთვე დანიელ გოტლიბ მესერშმიდტის (1685-1735) მოგზაურობა, რომელსაც მოჰყვა დიდძალი ბოტანიკურ-ზოოლოგიური, მინერალოგიური, ეთნოგრაფიული და არქეოლოგიური კოლექციების შეგროვება. შედგენილი აქვს რუკები, აღმოაჩინა სასარგებლო წიაღისეულები და ა.შ. XVIII საუკუნეში გრანდიოზული სამეცნიერო და საბოლოოდ გახსნითი ექსპედიციები მოაწყო წარმოშობით დანიელმა ზღვაოსანმა ვიტუს ბერინგმა (1681-1741), რომლის შედეგად ალექსი ჩირიკოვთან ერთად აღმოაჩინა ჩრდილოეთ-დასავლეთ ამერიკა და ალეუტის კუნძულები. XVIII საუკუნის ბოლოსა და XIX საუკუნის დამდეგს ფიზიკურ გეოგრაფიაში არ შექმნილა დიდი განმაზოგადებელი შრომები. === თეორიული აღმოჩენები და გეოგრაფიის დიფერენციაცია (XIX ს.- XX ს.) === thumb|Carl Ritter|right|180px|მინი|[[კარლ რიტერი]] thumb|right|180პქ|[[ფერდინანდ ფონ რიხტჰოფენი]] XIX საუკუნე არის გეოგრაფიის შექმნის თარიღი. სწორედ XIX საუკუნეში ჩამოყალიბდა გეოგრაფია როგორც დამოუკიდებელი მეცნიერება. წლების მანძილზე დაგროვილმა ფაქტობრივმა მასალამ და თეორიულმა სინთეზმა განპირობა გეოგრაფიის შიდა კანონზომიერებანი. ასევე გეოგრაფიულმა აღმოჩენებმაც იქონია გავლენა სამყაროს წარმოდგენის შესახებ. XIX საუკუნის მკვლევართაგან აღსანიშნავია: დეივიდ ლივინგსტონი (1813-1873), ფერდინანდ ფონ რიხტჰოფენი (1833-1905), ნიკოლოზ პრჟევალსკი (1839-1888) და ფრიტიოფ ნანსენი (1861-1930). თეორიული გეოგრაფიის საკითხებზე მუშაობდნენ ბუნების დიდი მკვლევარები ალექსანდერ ჰუმბოლდტი (1769-1859) და კარლ რიტერი (1779-1859). სწორედ ამ ორმა მკვლევარმა აიყვანა გეოგრაფია პროფესიონალ დონეზე და მათ საბოლოოდ აწარმოეს გეოგრაფიული კვლევის სინთეზი. thumb|Carl Ritter|left|170px|მინი|[[ალექსანდერ ფონ ჰუმბოლდტი]] ალექსანდრ ფონ ჰუმბოლდტი იყო კაცობრიობის ერთ-ერთი უდიდესი გენია, დიდი მოაზროვნე და გეოგრაფი, რომელმაც დაწერა ცნობილი შრომა „კოსმოსი“. განსაკუთრებით, აღსანიშნავია მისი ხუთწლიანი მოგზაურობა ლათინურ ამერიკაში. მთელი თავისი ცხოვრება მოგზაურობდა. მეცნიერების მრავალმხრივი მცოდნე იყო. მისი შეხედულებანი დაედო საფუძვლად ზოგად ფიზიკურ გეოგრაფიასა და ლანდშაფტმცოდნეობას, აგრეთვე მცენარეთა გეოგრაფიასა და კლიმატოლოგიას. XIX საუკუნის გეოგრაფიაში დიდი წვლილი შეიტანა ასევე კარლ რიტერმა, რომელიც გეოგრაფიის პირველი პროფესიონალი მცოდნე პროფესორი იყო. არაერთი დიდმოცულობითი შრომის ავტორია. კარლ რიტერის ნაშრომში „erdkunde“ მოცემულია გეოგრაფიის როგორც „ამხსნელი“ მეცნიერების განსაზღვრა. შედარებითი მეთოდის გამოყენებით ცდილობდა მრავალი ბუნებრივი მოვლენის კლასიფიკაციასა და ახსნას, ამით იგი დაუახლოვდა ლანდშაფტის მთლიანობის თანამედროვე წარმოდგენას. კარლ რიტერი გეოგრაფიული დეტერმინიზმის მომხრე იყო. ალექსანდრ ფონ ჰუმბოლდტისა და კარლ რიტერის იდეებმა დიდი გავლენა მოახდინა XIX საუკუნისა და XX საუკუნის დასაწყისის გეოგრაფიული აზროვნების განვითარებაზე. ამავე პერიოდში რუსეთში, საფრანგეთში, გერმანიასა და ამერიკაში დაარსდა გეოგრაფიული სკოლები, რომლებსაც მსოფლიო მნიშვნელობა ჰქონდათ. აქვე აღიზარდა მრავალი გამოჩენილი გეოგრაფი, რომლებმაც თავიანთი შრომებით, საფუძველი ჩაუყარეს როგორც მეცნიერულ გეოგრაფიასა და მისი აზრის განვითარებას, ისე მის მომიჯნავე დარგების შესწავლის საქმეს. XIX საუკუნიდან მოყოლებული დაიწყო გეოგრაფიული მეცნიერების ინტენსიური დიფერენციაცია. ფიზიკურ გეოგრაფიას გამოეყო საკმაოდ ბევრი სპეციალური დარგი (მაგ.,: გეომორფოლოგია), ხოლო ამ უკანასკნელს ქვედარგები. ახალმა გამოყოფილმა დარგებმა გაზარდეს გეოგრაფიული კვლევის არე და მისი პერსპექტივა. დიფერენციაცია წლების მანძილზე მიმდინარეობდა, რის საფუძველზე გეოგრაფიამ მჭიდრო კავშირი დაამყარა ბუნებისმეტყველების სხვა დარგებთან, მ.შ. გეოგრაფია ოკეანოლოგიისა და ჰიდროლოგიის საშუალებით უკავშირდება გეოფიზიკას; კლიმატოლოგიისა და ლანდშაფტოლოგიის მეშვეობით დაკავშირებილია ბიოგეოცენოლოგიასთან; გეოლოგიას იგი უმთავრესად გეომორფოლოგიით უკავშირდება, ჰიდროლოგია გეოგრაფიას აკავშირებს ჰიდროტექნიკასთან, ჰიდრავლიკასთან; ბიოგეოგრაფია კი გეოგრაფიას ბიოლოგიასთან აკავშირებს. გარკვეულწილად გეოგრაფია უკავშირდება მათემატიკას, გეოქიმიასა და გეობოტანიკას. გეოგრაფია-გეოლოგიის მიჯნაზე იმყოფება ასევე სპელეოლოგია, პალეოგეოგრაფია და გლაციოლოგია. გეოგრაფიასთან უშუალოდ არის დაკავშირებული მეცნიერების სპეციფიკური დარგი - კარტოგრაფია. === თანამედროვე პერიოდი (XXI ს.) === thumb|270px|left|ბრაზილიის გეოგრაფიისა და სტატისტიკის ინსტიტუტი XXI საუკუნეში ჩვენთვის ცნობილია ერთი მთლიანი მსოფლიო ოკეანე (ზღვებითურთ) და შვიდი კონტინენტი. ცნობილია დედამიწის უამრავი ბუნებრივი უბანი (დიდი თუ პატარა). გამოკვლეულია მსოფლიო ოკეანეც და მის ირგვლივ გარშემორტყმული ხმელეთიც. და ბოლო-ბოლო ვიცით რომ დედამიწა მრგვალია და მოქცეულია მზის სისტემაში და ბრუნავს მზის ირგვლივ ელიფსურ ორბიტაზე. XX საუკუნეში დაგროვილმა დიდმა სამეცნიერო მასალამ თავისი გაგრძელება ჰპოვა XXI საუკუნეშიც. თუმცა XXI საუკუნეს ჯერ ბევრი აქვს სათქმელი და გასაკეთებელიც. XX-XXI სს. არსებითი კავშირი მაინც არსებობს. ერთგვარად XXI საუკუნე გეოგრაფიული აზრებისა და იდეების გაგრძელების ხანაა. მიუხედავად იმისა, რომ XXI საუკუნე მხოლოდ „ახალგაზრდა“ გეოგრაფიული პერიოდია, მაინც არსებობს წარმატებები და დაწერილია არაერთი სამეცნიერო შრომა. დღეისათვის არსებობს მრავალი გეოგრაფიული დაწესებულება, მ.შ. ინსტიტუტები, საზოგადოებები, კავშირები და სხვა, მნიშვნელოვნად გაუწევს კოორდინაციას გეოგრაფიული აზრის შემდგომ განვითარებას. XX საუკუნეში შექმნილმა სამეცნიერო კვლევითმა ინსტიტუტებმა უდიდეს გეოგრაფიულ წარმატებას მიაღწია და ასეთი ტემპებით წინსვლა გამოიწვევს ასევე XXI საუკუნეში ახალი გეოგრაფიული შეხედულებების, აზრებისა და თეორიების შექმნას და საბოლოოდ მათ დამუშავებას. მით უმეტეს, რომ XXI საუკუნეს გააჩნია უდიდესი პოტენციალი, რამეთუ მეცნიერებას მხარს უჭერს განვითარებული და მუდამ წინსვლითი ტექნიკა. == ფიზიკური გეოგრაფია == ფიზიკური გეოგრაფია არის დედამიწის გეოგრაფიული გარსის კომპლექსურად შემსწავლელ გეოგრაფიულ მეცნიერებათა სისტემა. იგი შედგება გეოგრაფიული გარსის და მისი სტრუქტურული ნაწილების - ბუნებრივი ტერიტორიული კომპლექსების - ზოგადი თავისებურებების შემსწავლელი მეცნიერებისა (დედამიწისმცოდნეობა, ლანდშაფტმცოდნეობა, პალეოგეოგრაფია) და კერძო, გეოგრაფიული გარსის ცალკეული კომპონენტების შემსწავლელ მეცნიერებათაგან (გეომორფოლოგია, კლიმატოლოგია, ხმელეთის ჰიდროლოგია, ოკეანოლოგია, გლაციოლოგია, გეოკრიოლოგია, ნიადაგების გეოგრაფია, ბიოგეოგრაფია). : == საზოგადოებრივი გეოგრაფია == საზოგადოებრივი გეოგრაფია არის გეოგრაფიის ნაწილი, რომელიც მოიცავს ამ მეცნიერების ყველა ასპექტს, გარდა იმ საკითხებისა, რომლებიც უშუალოდ ეხება ფიზიკურ (ბუნებრივ) გარემოს, და ისეთი გეოგრაფიული დისციპლინებისა, რომლებიც შეისწავლიან წმინდა ტექნიკურ საკითხებს. : == გეოგრაფიული აღმოჩენები == === გეოგრაფიული ობიექტების გახსნა === გეოგრაფიული აღმოჩენები - ეწოდება ახალი გეოგრაფიული ობიექტების ან კანონზომიერებების მიკვლევას. გეოგრაფიის განვითარების ადრეულ ეტაპზე უმთავრესი ყურადღება ექცეოდა ხმელეთის ჯერ კიდევ უცნობი ნაწილების აღმოჩენას (ტერიტორიული აღმოჩენები). შემდგომში, გეოგრაფია, როგორც მეცნიერების, განვითარებასთან ერთად სულ უფრო და უფრო მეტი მნიშვნელობა მოიპოვეს ისეთმა აღმოჩენებმა, რომლებიც ხელს უწყობდენ გეოგრაფიულ კანონზომიერებათა გამოვლინებას. გეოგრაფიული ცოდნის ჩანასახი ჯერ კიდევ პირველყოფილ საზოგადოებაში არსებობდა ლეგენდებისა და პრიმიტიული ნახატი „რუკების“ სახით. როცა ძველ ხალხებს გეოგრაფიული თვალსაწიერი გაუფართოვდათ, შეექმნათ წარმოდგენა თავიანთ ირგვლივ დასახლებულ სამყაროზე. უფრო გვიან ჩაისახა პირველი მეცნიერული წარმოდგენა დედამიწის სფერულობის შესახებ, თუმცა დასახლებული ქვეყანა კვლავ ვიწროდ იყო შემოზღუდული (მაგ.,: ძველი ბერძნების „ოიკუმენეა“). ხალხთა შორის ურთიერთობის განვითარებასთან ერთად ფართოვდება გეოგრაფიული ჰორიზონტიც. ეს პროცესი, რომელიც მონათმფლობელური და ფეოდალური წყობილების დროს თანდათან ვითარდებოდა, მკვეთრად აჩქარდა წარმოების კაპიტალური წესის ჩასახვასთან ერთად. ახლა უკვე სახმელეთო და საზღვაო ექსპედიციათა შედეგად იქმნება მეცნიერული წარმოდგენები მთლიანად დედამიწის შესახებ. ტერიტორიული აღმოჩენები აისახება მსოფლიოს გეოგრაფიულ რუკაზე. ტერიტორიული აღმოჩენები მჭიდროდაა დაკავშირებული საზოგადოების განვითარების საერთო პროცესთან. მათი სოციალურ-ისტორიული როლი საზოგადოების განვითარების სხვადასხვა ეტაპზე სხვადასხვაა. ძველი სამყაროს ისტორიიდან (ჩვენთვის ცნობილია ძველ ბერძენთა და რომაელთა, ძველ ეგვიპტელთა და დასავლეთ აზიის ხალხთა აღმოჩენები). ცნობილია ზოგიერთი მოგზაურის სახელი. კართაგენელი ჰანონი (ძვ. წ. VI ს), მასალიის მკვიდრი პითეა (ძვ. წ. IV ს) და სხვ. უდიდეს შედეგებს მიაღწიეს ცნობილმა მოგზაურებმა: მარკო პოლომ, ქრისტეფორე კოლუმბმა, ვასკო და გამამ, ჯეიმზ კუკმა და ა.შ. მნიშვნელოვანია ახალი აღმოჩენები, რომლებიც ანტარქტიდის ყინულზედა და ყინულქვეშა რელიეფის რუკაზე გადატანას უკავშირდება. მსხვილ ორო-ჰიდროგრაფიულ ერთეულთა აღმოჩენები კვლავაც მოსალოდნელია ხმელეთის ზოგიერთ მივარდნილ ნაწილში. ტერიტორიულ აღმოჩენებს გარკვეული მნიშვნელობით შეიძლება გავუტოლოთ ოკეანოგრაფიულ კვლევასთან დაკავშირებული აღმოჩენებიც. იგივე ითქმის სპელეოლოგიურ გამოკვლევებზეც. ასე მაგ.: საქართველოში აღმოჩენილია ასობით კარსტული მღვიმე. თუკი გასული საუკუნის 80-იანი წლებისათვის საქართველოში ცნობილი იყო 500 მ-მდე მღვიმე, ახლა მათი რაოდენობა 1500-ს უტოლდება. == გეოგრაფიული მეცნიერება საქართველოში == === საქართველოს გეოგრაფიული შესწავლის მოკლე ისტორია === საქართველოს გეოგრაფიულ შესწავლას დიდი ხნის ისტორია აქვს. შორეულ პერიოდში ქართველ მოღვაწეებს, საერო და სასულიერო პირებს სრული წარმოდგენა ჰქონდათ საქართველოსა და მის მეზობელ ქვეყნებზე. საყურადღებო გეოგრაფიულ ინფორმაციას იძლევიან X-XII სს. ცნობილი ქართველი მოღვაწეები გიორგი მერჩულე, იოანე პეტრიწი და შოთა რუსთაველი. რუსთაველის „ვეფხისტყაოსანში“ კარგად ჩანს მაშინდელი მსოფლიოს ფართო და ღრმა ცოდნა. მეცნიერული გეოგრაფიით დაინტერესება საქართველოში მხოლოდ XVIII საუკუნეში დაიწყო. ამ ეპოქაში საქართველოში მოღვაწეობდა დიდი მეცნიერი ვახუშტი ბაგრატიონი, რომელმაც საქართველოს გეოგრაფიულ შესწავლას ჩაუყარა საფუძველი. „აღწერა სამეფოსა საქართველოსა“ ვახუშტიმ რუსეთში დაასრულა - 1745 წელს. XX საუკუნემდე საქართველოსა და კავკასიის შესწავლა ძირითადად უცხოეთიდან ხორციელდებოდა, მ.შ. დაკვირვებასა თუ კვლევებს აწარმოებდნენ : მისიონერები, მოგზაურები, ქვეყანათმომლახველები და სხვ. საქართველოს გეოგრაფიის სისტემატური კვლევა კოლექტიური ხაზით მხოლოდ XX საუკუნიდან დაიწყო. ამ პერიოდში დაარსდა უმნიშვნელოვანესი სამეცნიერო დაწესებულებები. და სწორედ ამ ეპოქას უნდა მივაკუთვნოთ გეოგრაფიული აზროვნების ყველაზე დიდი ხანა. აქვე აღიზარდა მრავალი გამოჩენილი გეოგრაფი, რომლებმაც თავიანთი შრომებით, მნიშვნელოვანწილად განსაზღვრეს ქართული გეოგრაფიული აზრის პრინციპები, სახელდობრ : საერთო გეოგრაფიული აზროვნებისათვის დიდი წვლილია: ალექსანდრე ასლანიკაშვილის, გიორგი გეხტმანის, თეოფანე დავითაიას, გრიგოლ დევდარიანის, ბორის დობრინინის, ლევ ვლადიმიროვის, ვსევოლოდ ზენკოვიჩის, მიტროფანე კორძახიას, მელენტი სანებლიძის, ზურაბ ტატაშიძის, დავით უკლებას, ბესარიონ ყავრიშვილის, შალვა ყიფიანის, იასე შაქარიშვილის, სერგი ცხაკაიას, დავით წერეთლის, ვახტანგ ჯაოშვილისა და სხვათა შრომები. მიუხედავად ხანდაზმულობისა, მათ ნაშრომებს დღესაც არ დაუკარგავთ თავიანთი მეცნიერული ღირებულება. დაბოლოს, განსაკუთრებით აღსანიშნავია აგრეთვე დიდი ქართველი მკვლევარები - ალექსანდრე ჯავახიშვილი და ლევან მარუაშვილი. ალექსანდრე ჯავახიშვილი გვევლინება როგორც ბუნების მკვლევარი, ასევე ღვაწლმოსილი მეცნიერიც. მისი თაოსნობით საქართველოში დაიწყო კვლევითი და სამეცნიერო-პედაგოგიური მუშაობა, რასაც უდიდესი მნიშვნელობა ჰქონდა. ხოლო ლევან მარუაშვილი XX საუკუნის ერთ-ერთი სახელოვანი მეცნიერი, ბუნების დიდი მკვლევარი იყო, რომელმაც კავკასიის გეოგრაფიის შესწავლის საქმე ახალ ეტაპზე აიყვანა. XX საუკუნის საქართველოში ფართოდ მოიკიდა ფეხი გეომორფოლოგიამ, კლიმატოლოგიამ, ჰიდროლოგიამ, სპელეოლოგიამ, გლაციოლოგიამ, ნიადაგების გეოგრაფიამ და ა.შ. დღეისათვის გეოგრაფიის სწავლება მიმდინარეობს თსუ-ში და სხვა ინსტიტუტებში. სხვადასხვა დაწესებულებებში მოღვაწეობენ გეოგრაფიის დოქტორები, პროფესორები, აკადემიკოსები და სხვ. == გეოგრაფიული მეცნიერების სისტემა == === ფიზიკური გეოგრაფია === ფიზიკური გეოგრაფიის დანიშნულებაა დედამიწის გეოგრაფიული გარსის კომპლექსურად შესწავლა. ფიზიკური-გეოგრაფიის საფუძველია ზოგადი დედამიწისმცოდნეობა და ლანდშაფტმცოდნეობა. ზოგადი დედამიწისმცოდნეობა შეისწავლის გეოგრაფიული გარსის კანონზომიერებას, ხოლო ლანდშაფტმცოდნეობა - ბენებრივ ტერიტორიულ კომპლექსებს. ფიზიკური გეოგრაფიის დარგებია: * გეომორფოლოგია * კლიმატოლოგია * ჰიდროლოგია * ოკეანოლოგია * გლაციოლოგია * პალეოგეოგრაფია * გეოკრიოლოგია * სპელეოლოგია * ბიოგეოგრაფია * ფიტოგეოგრაფია * ნიადაგების გეოგრაფია * კარტოგრაფია * ტოპოგრაფია * გეოინფორმაციული სისტემა === სოციალურ-ეკონომიკური გეოგრაფია === სოციალურ-ეკონომიკური გეოგრაფია არის გეოგრაფიული მეცნიერების სისტემა, რომელიც შეისწავლის საზოგადოების ტერიტორიულ ორგანიზაციას. გამოიყოფა: * ეკონომიკური გეოგრაფია * პოლიტიკური გეოგრაფია * კულტურული გეოგრაფია * სოციალური გეოგრაფია * ისტორიული გეოგრაფია === მეცნიერებათაშორისი გეოგრაფიული დისციპლინები === * ისტორიული გეოგრაფია * ეთნოგეოგრაფია * ანთროპოგეოგრაფია * ლინგვისტური გეოგრაფია * სამედიცინო გეოგრაფია * ვეტერინარული გეოგრაფია * სამხედრო გეოგრაფია * რეკრეაციული გეოგრაფია * მრეწველობის გეოგრაფია == გეოგრაფიის საერთო ცნებები და ტერმინები == === ფიზიკური გეოგრაფიის ობიექტები === არხი - დაბლობი - დელტა - დინება - ველი - ვულკანი - ზეგანი - პლატო - ზღვა - კონტინენტი - კუნძული - ლაგუნა - მდინარე - მთა - მთიანეთი - მღვიმე - მყინვარი - ნახევარკუნძული - ოკეანე - რეგიონი - სრუტე - ტბა - ტყე - უდაბნო - ფიორდი - ქედი - ყურე - ჩანჩქერი === სოციალურ–ეკონომიკური გეოგრაფიის ობიექტები === დაბა - მხარე - პროვინცია - რაიონი - სახელმწიფო - სოფელი - ქალაქი - ქვეყანა === სხვა გეოგრაფიული ცნებები === გეოგრაფიული ატლასი - გეოგრაფიული გარემო - გეოგრაფიული კოორდინატები - გეოგრაფიული რაიონი - გეოგრაფიული რუკა - გლობუსი - ეკვატორი - კლიმატი - მერიდიანი - ნიადაგი - პარალელი - პოლუსი - რელიეფი - ჰორიზონტი == გამოჩენილი გეოგრაფები და მოგზაურები == ანაქსიმანდრე - იბნ ბატუტა - ბერინგი, ვიტუს - შამპლენი, სამიუელ - კოლუმბი, ქრისტეფორე - მაგელანი, ფერნანდო - პოლო, მარკო - სტრაბონი - თალესი იხ. სრული ნუსხა. == გეოგრაფიული დაწესებულებები == * გეოგრაფიის ინსტიტუტი * გეოგრაფიული საზოგადოება * ვახუშტი ბაგრატიონის სახელობის გეოგრაფიის ინსტიტუტი * გეოგრაფიულ მეცნიერებათა საერთაშორისო კავშირი * საერთაშორისო გეოგრაფიული კავშირი == იხილეთ აგრეთვე == * გეოგრაფიული აღმოჩენები * გეოგრაფიული სახელწოდებები * მსოფლიოს ქვეყნები * ტოპონიმიკა * ქვეყნის ნაწილები: ამერიკა - აზია - ევროპა - აფრიკა - ოკეანეთი == რესურსები ინტერნეტში == * ვახუშტი ბაგრატიონის სახელობის გეოგრაფიის ინსტიტუტი * საქართველოს გეოგრაფია * Comité National Français de Géographie * Hypergéo : Encyclopédie en ligne consacrée à l’épistémologie de la géographie * Premier forum francophone sur la réflexion épistémologique en Géographie * რუსეთის გეოგრაფიული საზოგადოება * Кафанов А. И., Кудряшов В. А., 2005. Классики биогеографии : биобиблиографический указатель * Официальный сайт факультета географии и геоэкологии СПбГУ * Официальный сайт географического факультета МГУ им. М. В. Ломоносова == ლიტერატურა == * Григорьев А. А., Закономерности строения и развития географической среды, М., 1966; * Берг, Л. С., Ландшафтно-географические зоны СССР. М.—Л., 1947-52; * Арманд Д. Л., Наука о ландшафте, М., 1975; * Мильков Ф. Н., Ландшафтная сфера Земли, М., 1970; * Развитие физико-географических наук (XVII–XX вв.), М., 1975; * Магидович И. П., Очерки по истории географических открытий, 3 изд., М., 1967; * Джеймс П., Мартин Дж. Все возможные миры. История географических идей. М.: Прогресс, 1988; * Саушкин Ю.Г. Географическая наука в прошлом, настоящем, будущем: Пособие для учителей. М.: 1980; * Гумбольдт А., Сосмос, М., 1866. * ალფენიძე მ., ელიზბარაშვილი ე., ხარაძე კ. ზოგადი ფიზიკური გეოგრაფია, თბ., თსუ გამომცემლობა, 2003. *", "url": "https://ka.wikipedia.org/wiki/გეოგრაფია", "length": 30475}
{"id": "1217", "title": "მათემატიკა", "text": "thumb|230px|[[ევკლიდე]] „ათენის სკოლის“ ფრაგმენტზე, [[რაფაელი]]. მათემატიკა ( < ) — მეცნიერება, რომელიც ეფუძნება აბსტრაგირებას, დედუქციურ მსჯელობას და სიმბოლურ ლოგიკას. ზოგჯერ მათემატიკას აღწერენ როგორც მეცნიერებას რიცხვების, გეომეტრიული ფიგურების და გარდაქმნების შესახებ. უფრო ფორმალური თვალთახედვით მათემატიკა სწავლობს აქსიომატურად განმარტებულ აბსტრაქტულ მათემატიკურ სტრუქტურებს. ერთი მხრივ მათემატიკა იქმნება წმინდა თეორიული ინტერესების გამო – წმინდა მათემატიკა. მეორე მხრივ მათემატიკური კვლევა სათავეს იღებს საბუნებისმეტყველო მეცნიერებებიდან, გამოიყენება ინჟინერიაში, მედიცინაში და ეკონომიკაში – გამოყენებითი მათემატიკა. == მათემატიკის ისტორია == 160px|thumb|right|სერ [[ისააკ ნიუტონი]] (1643-1727), უსასრულოდ მცირეთა ანალიზის შემქმნელი მათემატიკა ერთ-ერთი უძველესი მეცნიერებაა. მან პირველი აღმავლობა ძველ საბერძნეთსა და ელინისტურ სამყაროში განიცადა. აქ პირველად დაინერგა მისწრაფება „წმინდა ლოგიკური დამტკიცებებისკენ“. აქვე გაჩნდა პირველი აქსიომატიზაცია, კერძოდ ევკლიდეს გეომეტრია. შუა საუკუნეებში მათემატიკა არსებობას განაგრძობდა ადრეული ჰუმანიზმის უნივერსიტეტებსა და არაბულ სამყაროში. ადრეულ ახალ დროში ფრანსის ვიეტიმ შემოიტანა ცვლადის ცნება. რენე დეკარტმა კი, საკოორდინატო სისტემის შემოტანით გზა გაუხსნა გეომეტრიისადმი გამოთვლით მიდგომას. მოგვიანებით გოტფრიდ ლაიბნიცმა და ისააკ ნიუტონმა საფუძველი ჩაუყარეს უსასროლოდ მცირეთა ანალიზს. გვიანდელი ახალი დროის სხვა მნიშვნელოვანი ამოცანა იყო უფრო და უფრო რთული ალგებრული განტოლებების ამოხსნა. ამ საკითხების კვლევისას ნ. ჰ. აბელი და ე. გალუა მივიდნენ ჯგუფის ცნებამდე, რაც თანამედროვე ალგებრის შექმნის ერთ-ერთი წინაპირობა იყო. მე–19 საუკუნის განმავლობაში ა. ლ. კოშის და კ. ვაიერშტრასის შრომებში განხორციელდა უსასროლოდ მცირეთა ანალიზის ზუსტი ჩამოყალიბება. ჟ. ა. პუანკარემ შექმნა ტოპოლოგია. ამავე საუკუნის ბოლოს გ. კანტორმა შექმნა სიმრავლეთა თეორია, რამაც დიდი გავლენა იქონია მათემატიკის შემდგომ განვითარებაზე. მე–20 საუკუნის პირველი ნახევრში მათემატიკა გერმანელი მათემატიკოსის დ. ჰილბერტის მიერ შემუშავებული ე.წ. „ჰილბერტის პროგრამის“ გავლენას განიცდიდა, რაც მათემატიკის მთლიან აქსიომატიზაციას გულისხმობდა. ამავე დროს მათემატიკაში სულ უფრო ძლიერდება აბსტრაქცია, ე.ი. ცნებების მათ არსებით თვისებებზე დაყვანის ტენდენცია. ამგვარად, სხვა მათემატიკოსებთან ერთად ე. ნეოტერმა საფუძველი ჩაუყარა აბსტრაქტულ ალგებრას, ფ. ჰაუსდორფმა ზოგად ტოპოლოგიას, ს. ბანახმა ფუნქციონალურ ანალიზს. აბსტრაქციის კიდევ უფრო მაღალ საფეხურძე, მათემატიკის სხვადასხვა დარგებში მსგავსი კონსტრუქციების დაკვირვებით ს. აილენბერგმა და ს. მაკლეინმა შექმნეს კატეგორიათა თეორია. == მათემატიკური მეცნიერებები საქართველოში == საქართველოში მათემატიკური კვლევა თბილისის სახელმწიფო უნივერსიტეტის გახსნისთანავე (1918 წელი) დაიწყო. ქართველი მათემატიკოსების პირველ თაობას განეკუთნებოდნენ: ანდრია რაზმაძე, ნიკოლოზ მუსხელიშვილი, არჩილ ხარაძე და გიორგი ნიკოლაძე. პირველი დარგი რომელშიც საქართველოში დაიწყო მეცნიერული მუშაობა იყო ვარიაციული აღრიცხვა (ა. რაზმაძე). ნ. მუსხელიშვილის, ი. ვეკუას და ვ. კუპრაძის ხელმძღვანელობით ჩამოყალიბდა კვლევითი ჯგუფი დრეკადობის თეორიასა და დიფერენციალური და ინტეგრალური განტოლებების დარგებში. შ. მიქელაძის თაოსნობით საფუძველი დაედო მეცნიერულ კვლევას რიცხვით ანალიზში. ვ. ჭელიძემ მნიშვნელოვნად შეუწყო ხელი მუშაობის ორგანიზაციას მათემატიკური ანალიზის დარგებში. გ ჭოღოშვილმა საფუძველი ჩაუყარა კვლევას ტოპოლოგიასა და აბსტრაქტულ ალგებრაში. დღეს საქართველოში მოქმედებს რამდენიმე მათემატიკური კვლევითი დაწესებულება, მათ შორის ა. რაზმაძის სახელობის მათემატიკის ინსტიტუტი, მათემატიკური კვლევა მიმდინარეობს ასევე ქვეყნის უმაღლეს სასწავლებლებში. == მათემატიკის მეთოდები == მათემატიკა ფორმალური ენის გამოყენებით სწავლობს წარმოსახვით, იდეალურ ობიექტებს. ეს ობიექტები მოიცემა ფორმალური აღიწერით, განმარტებების საშუალებით. მათემატიკა დედუქციური მეცნიერებაა. ეს ნიშნავს რომ, მისი თითოეული მტკიცებულება - თეორემა მიიღება სხვა უკვე ცნობილი თეორემების საფუძველზე, დამტკიცების საშუალებით. პირველადი წინადადებები, ე.წ. აქსიომები მიიღება დაუმტკიცებლად და მოცემული მათემატიკური თეორიის ლოგიკურ საფუძველს წარმოადგენს. == მათემატიკის სტრუქტურა და დარგები == შესწავლის საგნისა და მეთოდების მიხედვით საბაზისო მათემატიკა შეიძლება დაიყოს სამ ნაწილად: ალგებრა, ანალიზი, გეომეტრია. თუმცა ეს დაყოფა ძალზედ პირობითია და მათემატიკის შედარებით მაღალ საფეხურებზე კარგავს მნიშვნელობას. : უმაღლესი მათემატიკის უფრო კონკრეტული მიმართულებებია: აბსტრაქტული ალგებრა, წრფივი ალგებრა, კატეგორიათა თეორია, ალგებრული გეომეტრია, ალგებრული ტოპოლოგია, დიფერენციალური ტოპოლოგია, ფუნქციონალური ანალიზი, კომპლექსური ანალიზი, რიცხვითი ანალიზი, დიფერენციალური განტოლებები, მათემატიკური ფიზიკა, მათემატიკური ლოგიკა, ალბათობის თეორია, დისკრეტული მათემატიკა და ა.შ. ეს მიმართულებებიც მჭიდროდ არიან ერთმანეთან დაკავშირებული და ინტენსიურად იყენაბენ ერთიმეორის შედეგებს და მეთოდებს. მათი უმრავლესობა შეიძლება ისევ დავყოთ კიდევ უფრო ვიწრო დარგებად. მაგალითად, აბსტრაქტული ალგებრიდან გამოიყოფა კომუტატური ალგებრა, უნივერსალური ალგებრა, ჯგუფთა თეორია და სხვა, დისკრეტული მათემატიკის ქვედარგებია გრაფთა თეორია, კომბინატორიკა, თამაშების თეორია და სხვა. == გამოყენებითი მათემატიკა == thumb|180px|კოსმოსური პროგრამა მათე– მატიკის გამოყენების არეა გამოყენებითი მათემატიკა მიზნად ისახავს განავითაროს პრაქტიკული მათემატიკური მეთოდები, ფიზიკის, ტექნოლოგიის, ეკონომიკის და სხვა სფეროების ამოცანების გადასაჭრელად. მე–20 საუკუნეში კომპიუტერული ტექნიკის განვითარებასთან ერთად მათემატიკის გამოყენების არეალი მკვეთრად გაფართოვდა და მან პირდაპირად თუ ირიბად ყოველდღიური ცხოვრების თითქმის ყველა ნაწილში შეაღწია. გამოყენებითი მათემატიკის სამი ტრადიციული მიმართულებაა: დიფერენციალური განტოლებები, რიცხვითი ანალიზი, ალბათობის თეორია. უშუალო პრაქტიკული გამოყენების მქონე მათემატიკის დარგებს შორისაა: მათემატიკური ფიზიკა, მათემატიკური სტატისტიკა, ფინანსური მათემატიკა, მათემატიკური ბიოლოგია, კრიპტოგრაფია, გრაფთა თეორია, თამაშების თეორია და სხვა. ზოგადად, გამოყენებით მათემატიკად შეიძლება ჩაითვალოს მათემატიკის ის ნაწილი რომელიც არამათემატიკური ამოცანების მოდელირებისთვის გამოიყენება. ხშირად მსგავსი ამოცანების შესწავლა წმინდა თეორიული კვლევის განვითარებას უდებს საფუძველს და პირიქით, მათემატიკის თავდაპირველად წმინდა თეორულმა ნაწილმა შეიძლება პრაქტიკული გამოყენება ჰპოვოს. == სასკოლო მათემატიკა == სკოლებში მათემატიკა ერთ-ერთი ძირითადი საგანია. სკოლებში ისწავლება არითმეტიკა, ელემენტარული ალგებრა, ფუნქციები და ა.შ. სკოლებში როგორც წესი არ ისწავლება უმაღლესი მათემატიკა, რომელიც აბსტრაქციის მაღალ დონეს მოითხოვს. სასკოლო მათემატიკის ტიპური თეორემებია: ბეზუს თეორემა, პითაგორას თეორემა, სინუსების თეორემა, ვიეტას თეორემა. == გამოჩენილი მათემატიკოსები == * პითაგორა (ძვ. წ. 582 – ძვ. წ. 507) * ევკლიდე (ძვ. წ. 365 – ძვ. წ. 300) * ფრანსის ვიეტა (1540 – 1603) * რენე დეკარტი (1596 – 1650) * პიერ ფერმა (1607 – 1665) * ბლეზ პასკალი (1623 – 1662) * ისააკ ნიუტონი (1643 – 1727) * გოტფრიდ ლაიბნიცი (1646 – 1716) * იაკობ ბერნული (1655 – 1705) * ლეონარდ ეილერი (1707 – 1783) * ჯოსეფ-ლუი ლაგრანჟი (1736 – 1813) * პიერ სიმონ ლაპლასი (1749 – 1827) * კარლ ფრიდრიხ გაუსი (1777 – 1855) * აუგუსტინ ლუი კოში (1789 – 1857) * ნილს ჰენრიკ აბელი (1802– 1829) * ევარისტ გალუა (1811 – 1832) * კარლ ვაიერშტრასი (1815 – 1897) * გეორგ ფრიდრიხ ბერნჰარდ რიმანი (1826 – 1866) * ჟიულ კანტორი (1845 – 1918) * სოფია კოვალევსკაია (1850 – 1891) * ჟიულ ანრი პუანკარე (1854 – 1912) * დავიდ ჰილბერტი (1862 – 1943) * ფელიქს ჰაუსდორფი (1868 – 1942) იხ. სრული ნუსხა. == ცნობილი ადამიანები მათემატიკაზე == * „მათემატიკა მეცნიერებების დედოფალია“ – კარლ ფრიდრიხ გაუსი. * „მათემატიკა არის ანბანი, რომლითაც ღმერთმა აღწერა სამყარო“ – გალილეო გალილეი. * „მათემატიკა უფრო მეტად ხელოვნების დარგია“ – სეკი ტაკაკაძუ. * „მათემატიკა შეიძლება განისაზღვროს როგორც მეცნიერება, სადაც არავინ იცის რაზე საუბრობენ და არც ის, მათი ნათქვამი ჭეშმარიტია თუ არა“ – ბერტრან რასელი. == საქართველოს მათემატიკური დაწესებულებები == * ა. რაზმაძის სახელობის მათემატიკის ინსტიტუტი * ი. ვეკუას სახელობის გამოყენებითი მათემატიკის ინსტიტუტი == იხილეთ აგრეთვე == * მათემატიკის ფილოსოფია * მათემატიკური თეორემების სია * მათემატიკური სიმბოლოები * ფილდსის მედალი ==ლიტერატურა== == რესურსები ინტერნეტში == * ი.ვეკუას სახელობის გამოყენებითი მათემატიკის ინსტიტუტი * მათემატიკის ინსტიტუტის შრომები * მათემატიკური ჟურნალები * მემუარები დიფერენციალურ განტოლებებსა და მათემატიკურ ფიზიკაში * ა.რაზმაძის სახელობის მათემატიკის ინსტიტუტი * ქართული მათემატიკური ჟურნალი * მათემატიკური ფორუმი *", "url": "https://ka.wikipedia.org/wiki/მათემატიკა", "length": 8146}
{"id": "1218", "title": "ფიზიკა", "text": "thumb|350px|ბუნებაში მიმდინარე სხვადასხვა ფიზიკური მოვლენა. ფიზიკა ( ჰილოძოისტები“ ანუ „მატერიის როგორც ცოცხალის მაღიარებლები“, რამდენადაც ეს უკანასკნელნი ვერ ხედავდნენ განსხვავებას სულიერ და არასულიერს, მატერიასა და სულს შორის. უფრო მეტიც, მათ არ გააჩნდათ ცნება მატერიის აღსანიშნავი სიტყვაც კი, აღიქვამდნენ რა არსებობის ყველა ფორმებს როგორც „ფიზისის“ გამოვლინებად, რომელიც იმთავითვე დაჯილდოებული იყო სიცოცხლითა და სულიერებით. ისინი სამყაროს განიხილავდნენ როგორც ადამიანის ორგანიზმის მსგავს ცალკეულ ორგანიზმს, რომელიც სუნთქავს ჰაერს კოსმიური „პნევმით“. (ეპიციკლების მოდელი შექმნეს ასევე არაბმა იბნ აშ-შატირმა 1306—1375 და ირანელმა ნასირ ად-დინ ატ-ტუსიმ 1201-1274 წწ)). დადგინდა სტატიკის უმარტივესი კანონები (ბერკეტის წესი), აღმოჩენილიქნა სინათლის წრფივი გავრცელებისა და არეკვლის კანონები, ფორმულირებულიქნა ჰიდროსტატიკის საწყისები (არქიმედეს კანონი), დაიმზირა ელექტრობისა და მაგნიტიზმის უმარტივესი გამოვლენებები. left|thumb|200px|[[არისტოტელე]] — ბერძენი მოქანდაკის, [[ლისიპი]]ს ნამუშევრის ასლი, ლუვრი. იმდროინდელი ცოდნის სისტემატიზაცია და საერთო დასკვნები გაკეთდა ბერძენი ფილოსოფოსის არისტოტელეს მიერ (IV ს.ჩვ.წ.აღ.მდე). არისტოტელეს ფიზიკა შეიცავდა ცალკეულ მართებულ პოზიციებს, მაგრამ ამავე დროს უარყოფდა წინამორბედთა მრავალ პროგრესულ იდეებს, კერძოდ კი ატომურ ჰიპოთეზას. არისტოტელე უპირატესობას ანიჭებდა გონებაჭვრეტით წარმოდგენებს და ცდას არ მიიჩნევდა ცოდნის მთავარ საიმედო კრიტერიუმად. არისტოტელეს მოძღვრება დიდი ავტორიტეტით სარგებლობდა და მრავალი საუკუნეების განმავლობაში მისი გადამოწმება არავის უფიქრია, ამან კი მნიშვნელოვანწილად შეაფერხა მეცნიერების განვითარება. მეცნიერება აღორძინდა მხოლოდ XV-XVI სს.ში როდესაც დაიწყო ბრძოლა არისტოტელეს მოძღვრების წინააღმდეგ. მე-16 საუკუნის პირველ ნახევარში ნ.კოპერნიკმა (N. Kopernik) დაუდო საფუძველი ბუნებისმეტყველების თეოლოგიისგან განთავისუფლებას, წამოაყენა რა თავისი სამყაროს ჰელიოცენტრული სისტემა მანამდე არსებული და მყარად დამკვიდრებული გეოცენტრული სისტემის საპირისპიროდ. მე-17 საუკუნეში დაიწყო ფიზიკაში ექსპერიმენტული მეთოდების გამოყენება, ამან განაპირობა პირველი ფუნდამენტური ფიზიკური თეორიის - ნიუტონის კლასიკური მექანიკის შექმნა. ფიზიკის, როგორც მეცნიერების, ამ სიტყვის თანამედროვე გაგებით, განვითარება დაიწყო გალილეო გალილეის შრომებით (G. Galilei; 17 საუკუნის 1-ლი ნახევარი.). გალილეი მიხვდა, რომ მოძრაობის კანონების აღმოსაჩენად საჭირო იყო მოძრაობის აღწერა მათემატიკურად. არ შეიძლება შემოვისაზღვროთ მხოლოდ მოძრავი სხეულებზე უბრალო დაკვირვებით; რომ საჭიროა ცდების ჩატარება, რათა გაირკვეს თუ როგორ იცვლება დროის მიხედვით მოძრავი სხეულის მახასიათებელი სიდიდეები. გალილეიმ აჩვენა, რომ მოცემულ სხეულზე გარემომცველი სხეულების ზემოქმედებას განსაზღვრავს არა სიჩქარე, როგორც ითვლებოდა არისტოტელეს მექანიკაში, არამედ სხეულის აჩქარება. ეს მტკიცება წარმოადგენდა ინერციის კანონის პირველ ფორმულირებას. გალილეიმ აღმოაჩინა მექანიკაში ფარდობითობის პრინციპი (გალილეის ფარდობითობის პრინციპი), დაამტკიცა, რომ სხეულთა თავისუფალი ვარდნის აჩქარება დამოკიდებული არ არის მის სიმკვრივესა და მასაზე, მექანიკის მეშვეობით დაასაბუთა კოპერნიკის თეორია. გალილეის მიერ მნიშვნელოვანი შედეგები იქნა მიღებული ფიზიკის სხვა სფეროშიც. მან გამოიგონა ჭოგრიტი და მის მეშვეობით გააკეთა მთელი რიგი ასტრონომიული აღმოჩენები (მთები მთვარეზე, იუპიტერის თანამგზავრი და სხვ.). სითბური მოვლენების რაოდენობრივი შესწავლა დაიწყო გალილეის მიერ პირველი თერმომეტრის გამოგონების შემდგომ. thumb|ისააკ ნიუტონი - [[გოდფრი ნელერი]]ს მიერ შესრულებული პორტრეტი [[National Portrait Gallery (Royaume-Uni)|National Portrait Gallery]] [[Londres]], 1702'') ფიზიკაში უმნიშვნელოვანესი მიღწევა იყო მე-17 საუკუნეში კლასიკური მექანიკის შექმნა. გალილეის, ქ.ჰიუგენსის (С. Huygens) და სხვა წინამორბედების იდეების განვითარებით ისააკ ნიუტონმა (I. Newton) ჩამოაყალიბა კლასიკური მექანიკის ყველა ძირითადი კანონი 1687 წელს დაბეჭდილ საკუთარ შრომაში სახელწოდებით „ნატურფილოსოფიის მათემატიკური საწყისები“ (Philosophiæ Naturalis Principia Mathematica). მე-17 საუკუნის მეორე ნახევარში სწრაფად განვითარდა გეომეტრიული ოპტიკა. ყალიბდება ფიზიკური ოპტიკის საფუძვლები. ჰიუგენსმა საფუძველი ჩაუყარა სინათლის ტალღურ თეორიას, რომლის თანახმადაც სინათლე - ეს არის ტალღების ნაკადი, რომლებიც ვრცელდებიან განსაკუთრებულ ჰიპოთეტურ გარემოში — ეთერში, რომელიც ავსებს მთელს სივრცეს და აღწევს ყველა სხეულის შიგნით. ძირითადად მე-17 საუკუნეში აიგო კლასიკური მექანიკა და დაიწყო ოპტიკის, ელექტრობის, მაგნეტიზმის, სითბური და აკუსტიკური მოვლენების კვლევა. მე-18 საუკუნეშიც გრძელდებოდა კლასიკური მექანიკის, კერძოდ კი ციური მექანიკის განვითარება. მის საფუძველზე შეიქმნა მსოფლიოს ერთიანი მექანიკური სურათი, რომლის თანახმადაც სამყაროს მრავალფეროვნება - არის სხეულის შემადგენელ ატომთა მოძრაობების სხვადასხვაობის შედეგი, მოძრაობებისა, რომლებიც ემორჩილებიან ნიუტონის კანონებს. ეს სურათი მრავალი წლის განმავლობაში ახდენდა უძლიერეს გავლენას ფიზიკის განვითარებაზე. ფიზიკური მოვლენის ახსნა ითვლებოდა მეცნიერულად და სრულად, თუ ამ მოვლენის ახსნა მოხდებოდა კლასიკური მექანიკის კანონებით. ფიზიკის სხვა სფეროებშიც მიმდინარეობდა ცდისეული ფაქტების შემდგომი დაგროვება, ხდებოდა უმარტივესი ექსპერიმენტული კანონების ფორმულირება. ჰ. ქავენდიშმა (Н. Cavendish) და შ. კულონმა (С. Coulomb) ერთმანეთისგან დამოუკიდებლად აღმოაჩინეს ელექტროსტატიკის კანონი, რომელიც განსაზღვრავს უძრავი ელექტრული მუხტების ურთიერთქმედების ძალას (კულონის კანონი). წარმოიშვა მოძვღვრება ელექტრობის შესახებ. ასევე მნიშვნელოვანი პროგრესი განიცადა სითბური მოვლენების კვლევამ. === კლასიკური ფიზიკა === 250px|right|thumb|[[სითბური ძრავი]] - ტიპური თერმოდინამიკური სისტემა მე-19 საუკუნის დასაწყისში ხანგრძლივი კონკურენტული ბრძოლა სინათლის კორპუსკულარულ და ტალღურ თეორიებს შორის დასრულდა ტალღური თეორიის გამარჯვებით. ეს მოხდა მას შემდეგ, რაც თ. იუნგმა (Т. Ybung) და მასთან ერთად ერთდროულად ო.ჟ.ფრენელმა (О. J. Fresnel) ტალღური წარმოდგენების მეშვეობით წარმატებით ახსნეს სინათლის ინტერფერენციისა და დიფრაქციის მოვლენები; 1831 წელს ფარადეიმ აღმოაჩინა ელექტრომაგნიტური ინდუქციის მოვლენა. ამან საფუძველი ჩაუყარა მატერიის განსაკუთრებული ფორმის - ელექტრომაგნიტური ველის თვისებებისა და ქცევის კანონების შესახებ ახალი მეცნიერების ფორმირებას. განსაკუთრებული მნიშვნელობა ფიზიკისათვის და საერთოდ მთელი ბუნებისმეტყველებისათვის ჰქონდა ენერგიის შენახვის კანონის აღმოჩენას, რომელიც არეთიანებდა და ერთმანეთთან აკავშირებდა ბუნების ყველა მოვლენას. მე-19 საუკუნის ექსპერიმენტულად დამტკიცდა სითბოს რაოდენობისა და მუშაობის ეკვივალენტურობა. ენერგიის შენახვის კანონი გახდა თერმოდინამიკის - სითბური მოვლენების თეორიის ძირითადი კანონი, რომელშიც არ ითვალისწინება სხეულების მოლეკულური აგებულება; left|miniatur|thumb|[[ჯეიმზ კლარკ მაქსველი|ჯეიმზ კლერკ მაქსველი]]. თერმოდინამიკის განვითარებასთან ერთად ვითარდებოდა სითბური პროცესების მოლეკულურ-კინეტიკური თეორია. მოლეკულურ-კინეტიკური თეორიის განვითარების მეორე ეტაპი დაწყო ჯ. მაქსველის (J. С. Maxwell) შრომებით. 1859 წელს მან ფიზიკაში პირველად შემოიტანა ალბათობის ცნება და იპოვა მოლეკულების სიჩქარეების მიხედვით განაწილების კანონი - ალბათობა იმისა, რომ მოლეკულის სიჩქარე მოთავსებულია მნიშვნელობათა განსაზღვრულ ინტერვალში (მაქსველის განაწილება). სტატისტიკურმა მექანიკამ დასრულებული სახე მიღო 1902 წელს ჯ. გიბსის (J. W. Gibbs) შრომებში, რომელმაც შექმნა თერმოდინამიკურ წონასწორობაში ნებისმიერი სისტემისათვის (და არა მხოლოდ აირებისთვის) განაწილების ფუნქციის გამოთვლის მეთოდი. მე-19 საუკუნის მე-2 ნახევარში ელექტრომაგნიტური მოვლენების შესწავლის პროცესი დასრულებულ იქნა მაქსველის მიერ, რომელმაც ელექტრომაგნიტური ველისათვის დაწერა განტოლებები (მაქსველის განტოლებები), რომლებმაც არამარტო ახსნეს იმ დროისათვის ცნობილი ყველა ფაქტები ერთიანი თვალსაზრისით, არამედ მოხერხდა ახალი მოვლენების წინასწარმეტყველებაც. ჰ. ჰერცის (Н. R. Hertz; 1886-89) მიერ ელექტრომაგნიტური ტალღების ექსპერიმენტულად აღმოჩენამ დაამტკიცა ამ დასკვნის სამართლიანობა. მე-19 საუკუნეში ასევე გრძელდებოდა მყარი სხეულების მექანიკის განვითარება. 1859 წელს გ. კირხოფმა (G. R. Kirchhof) და რ.ბუნზენმა (R. Bunsen) საფუძველი ჩაუყარეს სპექტრალურ ანალიზს. აკუსტიკაში შემუშავებულ იქნა დრეკადი რხევებისა და ტალღების თეორია ჰ.ჰელმჰოლცი (Hermann von Helmholtz), ჯ. რელეი (J. W. Rayleigh) და სხვ. შეიქმნა დაბალი ტემპერატურების მიღების ტექნიკა. თხევად მდგომარეობაში მიღებული იქნა ყველა აირი, გარდა ჰელიუმისა, ხოლო მე-20 საუკუნის დასაწყისში ჰ. კამერლინგ-ონესის (Н. Kammerling-Onnes) მიერ შეძლო ჰელიუმის გათხევადება; 1901 წელს მის მიერ აღმოჩენილი იქნა ზეგამტარობის მოვლენა. === რელატივისტური და კვანტური ფიზიკა === thumb|თხევადი აზოტით გაცივებული (−197°C) [[მაღალტემპერატურული ზეგამტარობა|მაღალტემპერატურულ ზეგამტარზე]] ლევიტირებადი მაგნიტი. ფიზიკაში ახალი ეპოქის დადგომა მომზადდა მე-19 საუკუნის დასასრულს ჯ. ტომსონის (J. J. Thomson) მიერ ელექტრონის აღმოჩენით. გაირკვა, რომ ატომები არ არიან ელემენტარული, არამედ წარმოადგენენ რთულ სისტემებს, რომელთა შემადგენლობაში შედიან ელექტრონები. მნიშვნელოვანი როლი ამ აღმოჩენაში ითამაშა აირებში განმუხტვის მოვლენების კვლევამ. მე-19 საუკუნი დასასრულსა და მე-20 საუკუნის დასაწყისში ჰ. ლორენცის (Н. A. Lorentz) მიერ საფუძველი ჩაეყარა ელექტრონული თეორიის შექმნას, რომელსაც ხშირად უწოდებდნენ მიკროსკოპულ ელექტროდინამიკას. მე-20 საუკუნის დასაწყისში გაირკვა, რომ ელექტროდინამიკა მოითხოვს სივრცისა და დროის შესახებ წარმოდგენების ძირეულ გადახედვას, იმ წარმოდგენების, რომლებიც საფუძვლად უდევს ნიუტონის კლასიკურ მექანიკას. 1905 წელს აინშტაინმა შექმნა ფარდობითობის სპეციალური (კერძო) თეორია - ახალი მოძღვრება სივრცისა და დროის შესახებ. left|thumb|[[ნილს ბორი]] და [[ალბერტ აინშტაინი]] 1925. ფარდობითობის სპეციალური თეორიის შექმნამ აჩვენა მსოფლიოს მექანიკური სურათის შემოსაზღვრულობა. მცდელობები ელექტრომაგნიტური პროცესები დაეყვანათ მექანიკურ ჰიპოთეტურ გარემოს - ეთერის წარმოდგენამდე არმოჩნდა უსაფუძვლო. 1916 წელს ა.აინშტაინმა ფარდობითობის პრინციპი განავრცო ათვლის არაინერციულ სისტემებზე და ააგო ფარდობითობის ზოგადი თეორია - სივრცის, დროისა და მიზიდულობის ფიზიკური თეორია. ეს თეორია გარდაქმნიდა ნიუტონისეულ მიზიდულობის თეორიას. წარმოდგენა ქმედების კვანტის h≈ 6,6.10-27 ერგ.წმ არსებობის შესახებ ჩაისახა წონასწორული სითბური გამოსხივების სტატისტიკური თეორიის ჩარჩოებში. 1900 წელს მ. პლანკის (М. Planck) მიერ გამოთქმულიქნა ჰიპოთეზა, რომ ატომები ელექტრომაგნიტურ ენერგიას ასხივებენ ცალკეული პორციებით - კვანტებით. ყოველი ასეთი კვანტის ენერგია პირდაპირპორპორციულია სიხშირისა, ხოლო პროპორციულობის კოეფიციენტს წარმოადგენს ქმედების კვანტი h, რომელმაც შემდგომ პლანკის მუდმივას სახელწოდება მიიღო. 1095 წელს აინშტანიმა გაავრცო პლანკის ჰიპოთეზა, ივარაუდა რა, რომ გამოსხივებადი ელექტრო-მაგნიტურო ენერგიის პორცია ინარჩუნებს თავის ინდივიდუალურობას - ვრცელდება და შთაინთქმება მხოლოდ მთლიანად, ანუ იქცევა ნაწილაკის მსგავსად (მოგვიანებით ის წოდებულ იქნა ფოტონად). ამ ჰიპოთეზის საფუძველზე აინშტაინმა ახსნა ფოტოეფექტის კანონზომიერებები, რომლის ახსნა კლასიკური ელექტროდიმანიკით ვერ ხერხდებოდა. ამრიგად მოხდა სინათლის კორპუსკულაული თეორიის აღორძინება და ახალ ხარისხობრივ დონეზე აყვანა.შედეგად აღმოჩნდა, რომ კლასიკური ფიზიკის თვალსაზრისით შეუთავსებელი ტალღური და კორპუსკულარული თვისებები თანაბრად არის დამახასიათებელი სინათლისთვის - ანუ მას გააჩნია ორმაგი ბუნება (დუალიზმი) ტალღური და კორპუსკულარული. გამოსხივების დაკვანტვა იძლეოდა იმის დასკვნის საშუალებას, რომ შიგაატომური მოძრაობის ენერგია ასევე იცვლება ნახტომისებურად. სწორედ ასეთი დასკვნა გაკეთდა ნ. ბორის (N. Bhor) მიერ 1913 წელს. ამ დროისთვის ე. რეზერფორდმა (Е. Rutherford; 1911), რომელიც ახდენდა მის მიერ ჩატარებული α-ნაწილაკების ნივთიერებაზე გაბნევის ექსპერიმენტული შედეგების ინტერპრეტირებას, აღმოაჩინა ატომის ბირთვი და წარმოადგინა საკუთარი, ატომის ბირთვული (პლანეტარული) მოდელი.ატომთა მდგრადობისა და მისი წრფივი სპექტრის ასახსნელად, ბორმა ჩამოაყალიბა პოსტულატი, რომლის თანახმადაც ატომებს შეუძლიათ იმყოფებოდნენ მხოლოდ განსაკუთრებულ სტაციონარულ მდგომარეობებში, ამ მდგომარეობაში ყოფნისას ელექტრონები არ ასხივებენ, და მხოლოდ ერთი სტაციონარული მდგომარეობიდან სხვა სტაციონარულ მდგომარეობაში გადასვლისას ასხივებს ან შთანთქავს ენერგიას. ქმედების დისკრეტულობა - ეს ფუნდამენტური ფაქტი ითხოვდა როგორც მექანიკის კანონების ისე ელექტროდინამიკის კანონების რადიკალურ გარდაქმნას. პლანკის მუდმივა - ეს არის უნივერსალური მსოფლიო მუდმივა, რომელიც თამაშობს ბუნების მოვლენების მასშტაბის როლს. კლასიკური კანონები სამართლიანია მხოლოდ საკმაოდ დიდი მასის ობიექტთა მოძრაობის განხილვისას. thumb|300 px|[[გვირაბული ეფექტი]] — კვანტური მექანიკა უჩვენებს,რომ ელექტრონებს შეუძლიათ პოტენციალური ბარიერის გადალახვა, რაც დასტურდება ცდათ. კლასიკური ფიზიკის თანახმად კი ეს შეუძლებელია. 1920 წელს აიგო თანმიმდევრული, ლოგიკურად დასრულებული, მიკრონაწილაკების მოძრაობის თეორია - კვანტური, ანუ ტალღური თეორია, მექანიკა რომელიც ყველაზე ღრმაა თანამედროვე ფიზიკურ თეორიებს შორის. მას საფუძვლად დაედო პლანკი-ბორის დაკვანტვის იდეა და 1924 წელს ლ. დე ბროილის (L. de Broglie) ჰიპოთეზა იმის შესახებ, რომ ორმაგი კორპუსკულარულ-ტალღური ბუნება დამახასიათებელია არა მხოლოდ ელექტრო-მაგნიტური გამოსხივებისათვის (ფოტონებისათვის), არამედ ნებისმიერი სხვა სახის მატერიისთვის. ყველა მიკრონაწილაკს (ელექტრონები, პროტონები, ატომები და სხვ.) გააჩნია არამარტო კორპუსკულარული, არამედ ტალღური თვისებები: ყოველი მათგანს შეიძლება შეუსაბამოთ ტალღა, რომლის ტალღის სიგრძეც ტოლია პლანკის მუდმივის h-ის ფარდობისა ამ ნაწილაკის იმპულსთან, ხოლო სიხშირე - ეს არის ენერგიის ფარდობა h -თან. 1926 წელს ე. შრედინგერმა (Е. Schrodinger), რომელიც ცდილობდა ატომში დისკრეტული ენერგიების მიღებას ტალღური ტიპის განტოლებიდან, მოახდინა არარელატივისტური კვანტური მექანიკისთვის ძირითადი განტოლების ფორმულირება, რომელსაც შემდგომ მისი სახელი ეწოდა. ვ. ჰაიზენბერგმა (W. Heisenberg) და სხვებმა შექმნეს კვანტური მექანიკა განსხვავებული მათემატიკურ ფორმით - ე.წ მატრიცული მექანიკა. 1925 წელს პაულიმ ჩამოაყალიბა ე.წ აკრძალვის პრინციპი, რომლის თანახმადაც ერთ კვანტურ მდგომარეობაში არ შეიძლება იმყოფებოდეს ერთზე მეტი ელექტრონი (პაულის პრინციპი). ამ პრინციპმა ითამაშა უმნიშვნელოვანესი როლი მრავალ ნაწილაკიანი სისტემების კვანტური თეორიის აგებისას, კერძოდ კი სწორედ ამ პრინციპმა ახსნა მრავალელექტრონიან ატომებში ელექტრონების მიერ ატომური ღრუბლებისა და შრეების შევსების კანონზომიერება და ამით მისცა თეორიული ახსნა ელემენტთა პერიოდული სისტემას. === ატომური ბირთვისა და ელემენტარული ნაწილაკების ფიზიკა === რეზერფორდის მიერ ატომის ბითვის აღმოჩენას წინ უსწრებდა რადიოაქტივობის, მძიმე ატომების რადიოაქტიური გარდაქმნები (ჰ. ბეკერელი (Н. Becquerel), პიერ და მარია კიურები (Р. და М. Curi)], ასევე იზოტოპების [ფ.სოდდი (F. Soddy)] აღმოჩენა. 1932 წელს ჯ.ჩედვიკის (J. Chad-wick) მიერ ნეიტრონის აღმოჩენამ განაპირობა ბითვის თანამედროვე პროტონულ-ნეიტრონული მოდელის შექმნა (ჰეიზენბერგი, დ. ივანენკო). 1934 წელს ფრედერიკ და ირენ ჟოლიო-კიურიმ (F.Joliot-Curi , I. Joliot-Curi) აღმოაჩინეს ხელოვნური რადიაქტივობა. დამუხტული ნაწილაკების ამაჩქარებლების შექმნამ ხელი შეუწყო სხვადასხვა ბირთვული რეაქციის შესწავლას. ამ ეტაპის ფიზიკაში უმნიშვნელოვანეს შედეგს წარმოადგენდა ბირთვის გაყოფის აღმოჩენა და ბირთვული ენერგიის გამონთავისუფლების შესაძლებლობა. ატომ-ბირთვის ფიზიკის განვითარებასთან ერთდროულად სწრაფი განვითარება დაიწყო ელემენტარული ნაწილაკების ფიზიკამაც. == ფიზიკის საბაზისო თეორიები == მიუხედავად იმისა, რომ ფიზიკას საქმე აქვს სხვადასხვა სისტემებთან, ზოგიერთი ფიზიკური თეორია შეიძლება გამოყენებულიქნას ფიზიკის სხვადასხვა სფეროში. ასეთი თეორიები სამართლიანია გარკვეულ საზღვრებში. მაგალითად, კლასიკური მექანიკა სამართლიანია („კარგად მუშაობს“) თუ საკვლევი ობიექტები რამდენადმე აღემატებიან ატომურ ზომებს, სიჩქარეები გაცილებით ნაკლებია სინათლის სიჩქარეზე და გრავიტაციული ძალები მცირეა. ეს თეორიები ჯერ კიდევ აქტიურად გამოიკვლევიან; მაგალითად, კლასიკური მექანიკის ისეთი ასპექტი, როგორიცაა ქაოსის თეორია აღმოჩენილ იქნა მხოლოდ მე-20 საუკუნეში. სწორედ ფიზიკური თეორიები წარმოადგენენ ყველა ფიზიკური კვლევების საფუძველს. == ფიზიკის ძირითადი დარგები == ფიზიკური მატერიის საკვლევ ობიექტებისა და მოძრაობის ფორმების ნაირსახეობათა შესაბამისად ფიზიკა დაყოფილია ერთმანეთთან მჭიდროდ დაკავშირებულ სხვადასხვა დარგებად. ფიზიკის დაყოფა ცალკეულ დარგებად პირობითია და შეიძლება მოხდეს სხვადასხვა კრიტერიუმებზე დაყრდნობით. ფიზიკის ეს დარგები შეისწავლიან მატერიალური სამყაროს ცალკეულ ასპექტებს. ფიზიკის ერთ-ერთი უდიდეს დარგი, კონდენსირებული გარემოს ფიზიკა შეისწავლის მყარ სხეულებსა და სითხეებს. ატომური, მოლეკულური ფიზიკა და ოპტიკის კვლევის საგანს წარმოადგენს ინდივიდუალური ატომები და მოლეკულები. ელემენტარულ ნაწილაკთა ფიზიკა, რომელიც ასევე ცნობილია მაღალი ენერგიების ფიზიკის სახელწოდებით, შეისწავლის სუბმიკროსკოპულ, ატომებზე გაცილებით მცირე ზომის ნაწილაკებს, რომლისგანაც შედგება მთელი მატერია. დაბოლოს, ასრტოფიზიკას საქმე აქვს ასტროფიზიკური მოვლენებთან და მათ ახსნათან. === მეცნიერებათაშორისი დისციპლინები === ბიოფიზიკა – გეოფიზიკა – ფიზიკური ქიმია === მონათესავე მეცნიერებები === ბირთვული ელექტრონიკა – ბირთვული ენერგეტიკა – კოსმოსური ტექნოლოგია == გამოჩენილი ფიზიკოსები == ალბერტ აინშტაინი – ანდრე მარი ამპერი – ანტუან ბეკერელი - ნილს ბორი – პოლ დირაკი – პიერ კიური – შარლ ოგიუსტენ კულონი – ჯეიმზ კლარკ მაქსველი – ისააკ ნიუტონი – მაქს პლანკი – ვილჰელმ კონრად რენტგენი – მაიკლ ფარადეი – ჯეიმზ ჯოული – კრისტიან ჰიუიგენსი == ქართველი ფიზიკოსები == * რევაზ დოღონაძე * გია დვალი * ელეფთერ ანდრონიკაშვილი * ალბერტ თავხელიძე * ნოდარ ცინცაძე == ფიზიკის დაწესებულებები == * ფიზიკის ინსტიტუტი * ფიზიკოსთა საერთაშორისო კავშირი == იხილეთ აგრეთვე == * ფიზიკის კანონები * ნობელის პრემიის ლაურეატები ფიზიკის დარგში == ლიტერატურა == * მათე მირიანაშვილი ზოგადი ფიზიკის კურსი ნაწილი I (მექანიკა); თსუ 1973; 509 გვ. * დ.ღონღაძე ზოგადი ფიზიკის კურსი I ნაწილი; გამომცემლობა ”განათლება” თბილისი 1976; 462 გვ. * ტ. გუნჯუა ზოგადი ფიზიკის კურსი ნაწილი I; გამომცემლობა განათლება, თბილისი 1973, 397 გვ. * მ. კუჭაიძე თეორიული მექანიკა; გამომცემლობა განათლება, თბილისი - 1971; 406 გვ. * დევიდ ჰოლიდეი, რობერტ რეზნიკი, ჯერლი უოლკერი ფიზიკის საფუძვლები; ილიას უნივერსიტეტი 2010 * Benjamin Crowell Discover Physics; rev. December 15, 2006 ISBN 0-9704670-8-7 * Christoph Schiller Motion Mountain the adventure of physics – vol. i; Copyright © 2011 by Christoph Schiller * В.Ф. Дмитриева В.Л.Прокофьев Основы Физики; Москва «Высшая школа» 2001 * Кингсеп А. С., Локшин Г. Р., Ольхов О. А. Основы физики. Курс общей физики: Учебн. В 2 т. Т. 1. Механика, электричество и магнетизм, колебания и волны, волновая оптика / Под ред. А. С. Кингсепа. * А. В. Астахов Курс физики; под общей редакцией Ю.М. Широкова Том 1; Москва 1977. * Дж.Б.Мэрион Физика и Физический Мир; Издательство Мир; Москва 1975; М.: ФИЗМАТЛИТ, 2001, - 560 с. — ISBN 5-9221-0164-1 (Т. 1). * Леденев А. Н. Физика: Учебное пособие: Для вузов. В 5 кн. Кн. 1. Механика. - М.: ИЗМАТЛИТ, 2005. - 240 с. - ISBN 5-9221-0461-6. * Р. Фейнман, Р. Лейтон, М. Сэндс Фейнмановские лекции по физике 1977 (Т. 1) * Пономарев Л. По ту сторону кванта - 1971 * Черноуцан А. И. Краткий курс физики. — М.: ФИЗМАТЛИТ, 2002. - 320 с. - ISBN 5-9221-0292-3. * А. Ф. Лихин КОНЦЕПЦИИ СОВРЕМЕННОГО ЕСТЕСТВОЗНАНИЯ; Москва 2006 * Нурбей Владимирович Гулиа УДИВИТЕЛЬНАЯ ФИЗИКА; Издательство: НЦ ЭНАС 2005 г. * Л. Купер Физика для всех, Ведение в сущност и структуру физики (т. 1); ИЗДАТЕЛЬСТВО «МИР» МОСКВА 1973 * Матвеев А.Н.том 1.Механика и теория относительности_3-е изд 2003 * П. Типлер, Р. Ллуэллин СОВРЕМЕННАЯ ФИЗИКА; Том 1 Москва «Мир» 2007 == რესურსები ინტერნეტში == * ფიზიკა-მათემატიკური და ზოგადად სამეცნიერო საიტი * უფასო ონლაინ სიმულატორები საბუნებისმეტყველო საგნებში * იაკოვ პერელმანი სახალისო ფიზიკა * მაღალი ენერგიების ფიზიკის ინსტიტუტი * * * * * * * * * * * == სქოლიო ==", "url": "https://ka.wikipedia.org/wiki/ფიზიკა", "length": 18819}
{"id": "1219", "title": "ბიოლოგია", "text": " ბიოლოგია სწავლობს ცხოვრების ფომრებს (საათის ისრის მიმართულებით მარცხნიდან ზემოთ) E. coli, გვიმრა, გაზელი, გოლიათი ხოჭო ბიოლოგია (; — სიცოცხლე + — სწავლება, მეცნიერება) — მეცნიერება, რომელიც შეისწავლის ცოცხალ არსებათა აგებულებას, ფუნქციებს, გავრცელებას, წარმოშობას, განვითარებას, კავშირს ერთმანეთთან და არაცოცხალ ბუნებასთან. იგი მოიცავს სიცოცხლის შემსწავლელ მრავალ სხვა მეცნიერებას. ბიოლოგიის კვლევის მთავარი მეთოდებია: დაკვირვება, აღწერა, შედარება და ცდა. კვლევის შედეგები განიხილება ცოცხალ არსებათა ისტორიული ნათესაობისა და განვითარების თვალსაზრისით. ბიოლოგიის მიერ დადგენილ ფაქტებს და კანონზომიერებებს იყენებს მედიცინა, სოფლის მეურნეობა და სხვა დარგები. == ეტიმოლოგია == ტერმინი „ბიოლოგია“ მიღებულია ბერძნული სიტყვებისაგან: βίος (bios) „სიცოცხლე“ და λόγος (logos) „მოძღვრება“. ეს ტერმინი პირველად 1802 წელს შემოიღეს ფრანგმა მეცნიერმა ჟ. ბ. ლამარკმა და გერმანელმა მეცნიერმა გ. რ. ტრევინარიუსმა. == ბიოლოგიურ მეცნიერებათა სისტემა == === ბიოლოგიის დარგები === * ანატომია * ბოტანიკა * გენეტიკა * ეკოლოგია * ემბრიოლოგია * ვირუსოლოგია * ზოოლოგია * მიკრობიოლოგია * ფიზიოლოგია * ციტოლოგია * ჰისტოლოგია === მეცნიერებათაშორისი დისციპლინები === ბიოგეოგრაფია — ბიოინჟინერია — ბიონიკა — ბიოკიბერნეტიკა — ბიოტექნოლოგია — ბიოფიზიკა — ასტრობიოლოგია === დაკავშირებული მეცნიერებები === ანთროპოლოგია — ნიადაგმცოდნეობა == ბიოლოგიის ისტორია == ბიოლოგიური ცოდნის საწყისებს ვხვდებით ძველი ცივილიზაციების მოაზროვნეთა და მკურნალთა თხზულებებში, მათ შორის: ჰიპოკრატესთან, არისტოტელესთან და სხვ. შუა საუკუნეებში ბიოლოგიის განვითარება შეფერხდა, თუმცა უკვე მე–16-17 საუკუნეების მკვლევარებმა დიდძალი მასალა დააგროვეს ორგანიზმების აგებულების შესახებ. იხ. სრული ტექსტი. == ბიოლოგიის საერთო ცნებები და ტერმინები == === კვლევის ობიექტები === ერთუჯრედიანი ორგანიზმი — ვირუსი — მიკროორგანიზმი — მცენარე — ცხოველი === ძირითადი ცნებები === ბიოსფერო — ბუნებრივი შერჩევა — გარემო — გენი — დნმ — ევოლუცია — ეკოსისტემა — ორგანიზმი — რეპროდუქცია — სახეობა — სიცოცხლე — უჯრედი == გამოჩენილი ბიოლოგები == არისტოტელე - კლოდ ბერნარი - ბიუფონი, ჟორჟ ლუი ლეკლერკ - რობერტ ბროუნი - გალენი - დარვინი, ჩარლზ - ვეზალიუსი - ვოლფი, კასპარ ფრიდრიხ - კიუვიე, ჟორჟ - ლამარკი, ჟან ბატისტ - ლევენჰუკი, ანტონი ვან - ლინეი, კარლ - ლორენცი, კონრად - მენდელი, გრეგორ - ილია მეჩნიკოვი - პავლოვი, ივან - პასტერი, ლუი - ფრიში, კარლ ფონ - ჰარვეი, უილიამ - ჰუმბოლდტი, ალექსანდერ ფონ იხ. სრული ნუსხა. == ბიოლოგიური დაწესებულებები == * ბიოლოგიის ინსტიტუტი * ბიოლოგიური საზოგადოება * ბიოლოგიურ მეცნიერებათა საერთაშორისო კავშირი ==გალერეა== File:Guriezo Adino vaca toro terneras.jpg|Animalia - Bos primigenius taurus File:Zboże.jpg|Planta - Triticum File:Morchella esculenta 08.jpg|Fungi - Morchella esculenta File:Fucus serratus2.jpg|Stramenopila/Chromista - Fucus serratus File:Gemmatimonas aurantiaca.jpg|Bacteria - Gemmatimonas aurantiaca (- = 1 Micrometer) File:Halobacteria.jpg|Archaea - Halobacteria File:Gamma phage.png|Virus - Gamma phage == იხილეთ აგრეთვე == * ნობელის პრემიის ლაურეატები == რესურსები ინტერნეტში == * ახალგაზრდა ბიოლოგთა ასოციაცია * საქართველოს წითელი წიგნი *", "url": "https://ka.wikipedia.org/wiki/ბიოლოგია", "length": 3014}
{"id": "1220", "title": "ქიმია", "text": "მინი|280პქ|ქიმიკატების ჭურჭელი აწყობილი სახით (მათ შორის, ამონიუმის ჰიდროქსიდი და აზოტმჟავა) სხვადასხვაფრად ქიმია — მეცნიერება, რომელიც შეისწავლის ნივთიერების შემადგენლობასა და აღნაგობას, ნივთიერების თვისებებს და გარდაქმნებს, ამ გარდაქმნათა ხელშემწყობ ან თავიდან აცილებისათვის აუცილებელ პირობებს. ქიმიკოსები სწავლობენ ქიმიურ ელემენტებს. ქიმიას გააჩნია ორი ძირითადი დარგი — ორგანული ქიმია და არაორგანული ქიმია. ორგანული ნივთიერებების ძირითადი ელემენტია ნახშირბადი. == ეტიმოლოგია == ძნელი სათქმელია, თუ როდის წარმოიშვა პირველად სიტყვა „ქიმია“ და რა აზრს იტევდა იგი თავდაპირველად თავის თავში. ამის შესახებ მრავალ ისტორიკოსს აქვს გამოთქმული საკუთარი ჰიპოთეზა, თუმცა დღემდე არ მოხერხდა საერთო აზრამდე მისვლა. ტერმინები — „ქიმია“, „ქიმიკოსი“ ინტენსიურად გამოიყენება სამეცნიერო ლიტერატურაში, მონოგრაფიებსა და სახელმძღვანელოებში XVII საუკუნიდან მოყოლებული. მრავალ ევროპულ ენაზე სიტყვა „ქიმიას“ იდენტური მნიშვნელობა გააჩნია: chemistry — ინგლისურად, Chemie — გერმანულად, chimie — ფრანგულად, chimica — იტალიურად, quimica — ესპანურად და პორტუგალიურად, kemi — შვედურად და დანიურად, და თურქულად — kimya. ამ ჩამონათვალში ყურადღება მისაქცევია ფუძეზე „ქემ“ ან „ქიმ“, რომელიც თითოეულ მათგანში ფიგურირებს. შესაძლოა ეს არის ის ადგილი, საიდანაც შეიძლება ტერმინ „ქიმიის“ განსამარტი გასაღების მოძებნა. ზუსტად მსგავსი გზით მიდიოდნენ ისტორიკოსები, რომლებიც ამ პრობლემაზე იმტვრევდნენ თავს, და როგორც ერთ-ერთი მათგანი აღნიშნავდა, სიტყვა „ქიმია“ თანაჟღერადია რამდენიმე ძვ. ბერძნული სიტყვისა. მაგალითად სიტყვა „ქიმოს“-ის, რომელიც „წვენს“ ნიშნავს. ეს სახელწოდება გვხვდება უძველეს ხელნაწერებში, რომელიც მედიცინასა და ფარმაციას ეხება. „ქიმა“ ან „ქიუმა“ ძვ. ბერძნულად „დნობას“ ნიშნავს და არ არის აზრს მოკლებული იმის ვარაუდიც, რომ „ქიმია“ თავდაპირველი მნიშვნელობით „ლითონების გამოდნობის ხელოვნებას“ ნიშნავდა. აი, „ქიმევსის“-ი კი „არევას“ ნიშნავს, რაც როგორც ყველას მოეხსენება ერთ-ერთი აუცილებელი პროცესია ქიმიაში, ასე რომ ეს ძვ. ბერძული სიტყვაც შეიძლება მოვიაზროთ ამ ტერმინის პირველწყაროდ. მრავალი მეცნიერი ცნება „ქიმიის“ სამშობლოდ ძვ. ეგვიპტეს ასახელებს. ძველი ეგვიპტელები სიტყვით „ქემა“ მდინარე ნილოსის ნაყოფიერ ნაპირებს მოიხსენიებდნენ (საინტერესოა ის ფაქტიც, რომ ძველ ბერძნულ ენაში სიტყვა „ნიადაგი“ წარმოითქმის როგორც „გუმუს“). ამ მოსაზრებას ემხრობოდა ფრანგი ქიმიკოსი მარსელენ ბერტლო, რომელიც თავის თანამოაზრეებთან ერთად ამტკიცებდა რომ „ქიმია“ იმ ცოდნის ერთობლიობას წარმოადგენს, რომელიც დედამიწის წიაღის შესწავლასთან იყო დაკავშირებული. გამოთქმული იყო ასეთი „ეგზოტიკური“ მოსაზრება, თითქოს „ქიმია“ წარმოსდგება ძველი ჩინური სიტყვისაგან „კიმ“, რაც „ოქროს“ ნიშნავს. ისტორიული წყაროების თანახმად ტერმინი „ქიმია“ იმ მნიშვნელობით, რომელიც, მან დასავლურ ევროპულ ცივილიზაციაში შეიძინა, პირველად გამოიყენა ზოსიმე პანოპოლიტანელმა ჩვენი წელთაღრიცხვის IV საუკუნის მეორე ნახევარში. == ქიმიურ მეცნიერებათა სისტემა == === ქიმიის დარგები === ანალიზური ქიმია — არაორგანული ქიმია — ორგანული ქიმია — პოლიმერების ქიმია — ფიზიკური ქიმია === მეცნიერებათაშორისი დისციპლინები === აგროქიმია — ატმოსფერული ქიმია — ბიოქიმია — გეოქიმია — ელექტროქიმია — მეტალურგია — ქიმიური ტექნოლოგია — ქიმიური ფიზიკა == ქიმიის ისტორია == ზოგიერთი ქიმიური პროცესი, მაგალითად მადნისაგან ლითონების მიღება, ტანსაცმლის ღებვა, ტყავის გამოყვანა და სხვა, ადამიანის მიერ კულტურული ცხოვრების გარიჟრაჟზე გამოიყენებოდა. მე-3-4 საუკუნეებში ჩაისახა ალქიმია, რომლის მიზანი იყო სხვადასხვა ლითონების გადაქცევა კეთილშობილ ლითონებად. აღორძინების ეპოქიდან დაწყებული ქიმიურ კვლევებს სულ უფრო და უფრო აქტიურად იყენებდნენ პრაქტიკული მიზნებისათვის (მეტალურგია, მინის წარმოება, კერამიკის და საღებავების დამზადება). მე-17 საუკუნის მე-2 ნახევარში რ. ბოილმა პირველმა შემოიღო „ქიმიური ელემენტის“ ცნების მეცნიერული განმარტება. == ქიმიის საერთო ცნებები და ტერმინები == აირები — არაორგანული ნივთიერება — ატომი — ბირთვი — ბმული — ვალენტობა — იონი — კოლოიდები — ლითონები — მარილები — მოლეკულა — მჟავები — ნეიტრონი — ორგანული ნივთიერება — პოლიმერი — პროტონი — ჟანგბადი — რეაქცია — სითხე — ფუძეები — ქიმიური ელემენტი — ქიმიური ნაერთი — ქიმიური ფორმულა — წყალი — ხსნარები == გამოჩენილი ქიმიკოსები == ავოგადრო, ამედეო — ბერთოლე, კლოდ ლუი — ბოილი, რობერტ — დალტონი, ჯონ — ლავუაზიე, ანტუან — ლომონოსოვი, მიხეილ — ლავუაზიე, ანტუან — მენდელეევი, დიმიტრი — პარაცელსი == ქიმიის დაწესებულებები == * ქიმიის ინსტიტუტი == იხილეთ აგრეთვე == * ნობელის პრემიის ლაურეატები * ქიმიურ ელემენტთა პერიოდული სისტემა * ქიმიური იარაღი * ქიმიური მრეწველობა == რესურსები ინტერნეტში == * საქართველოს პროფესიონალ ქიმიკოსთა ასოციაცია * ქიმიურ ელემენტთა პერიოდული სისტემა * ელემენტების აქტიურობის მწკრივი * ნობელიანტები ქიმიაში * ფიზიკურ-ქიმიური კონსტანტები * მინერალები * ქიმიურ ელემენტთა პერიოდული სისტემა", "url": "https://ka.wikipedia.org/wiki/ქიმია", "length": 4565}
{"id": "1221", "title": "ფილოსოფია", "text": "მინი|[[რაფაელი]], [[ათენის სკოლა]] მინი|[[რენე დეკარტი]] მინი|[[ტომას ჰობზი]] მინი|[[გეორგ ვილჰელმ ფრიდრიხ ჰეგელი]] მინი|[[კონფუცი]] ფილოსოფია — მეცნიერება, მსოფლმხედველობა, იდეების და შეხედულებების სისტემა სამყაროზე და მასში ადამიანის ადგილზე. მისი კვლევის საგანია სამყაროსთან ადამიანის შემეცნებითი, სოციალურ-პოლიტიკური, ღირებულებითი, ეთიკური და ესთეტიკური ურთიერთობები. ფილოსოფიის სხვადასხვა პრობლემების გადასაჭრელად იყენებდნენ ისეთ ურთიერთსაწინააღმდეგო მიმართულებებს, როგორებიცაა: დიალექტიკა და მეტაფიზიკა, რაციონალიზმი და ემპირიზმი, მატერიალიზმი და იდეალიზმი, ნატურალიზმი და სპირიტუალიზმი, დეტერმინიზმი და ინდეტერმინიზმი და ა. შ. თანამედროვე ფილოსოფიის ძირითადი ტენდენციები დაკავშირებულია ისეთი ფუნდამენტური პრობლემების გააზრებასთან, როგორებიცაა თანამედროვე ცივილიზაციის ბედი, კულტურების მრავალფეროვნება და ერთიანობა, ადამიანის შემეცნების ბუნება, ყოფიერება და ენა. == ეტიმოლოგია == სიტყვა ფილოსოფია მომდინარეობს ბერძნულიდან (Φιλοσοφία, philosophia) და ნიშნავს „სიბრძნის მოყვარეს“. ამ ტერმინს ხშირად იყენებენ „კონცეფციის“ მნიშვნელობით: ურბანიზაციის ფილოსოფია, სასკოლო განათლების ფილოსოფია და ა. შ. == ფილოსოფიურ მეცნიერებათა სისტემა == ==== ფილოსოფიის დარგები ==== : ეთიკა – ესთეტიკა – გნოსეოლოგია – ლოგიკა – ონტოლოგია – აქსიოლოგია – ადამიანის ფილოსოფია – კულტურის ფილოსოფია – ისტორიის ფილოსოფია – სოციალური ფილოსოფია – ბუნების ფილოსოფია == ფილოსოფიის საერთო ცნებები და ტერმინები == : აბსტრაქცია – აზროვნება – ანალოგია – ანტინომია – არგუმენტი – გონი – დიალექტიკა – დრო – თავისუფლება – თვისება – იდეალი – ინტუიცია – კატეგორია – კონცეფცია – ლოგიკა – მატერია – მეთოდი – მოდელი – მოვლენა – მორალი – მოძრაობა – ნივთი – ნორმა – ობიექტი – პიროვნება – პრინციპი – რაციონალიზმი – საგანი – სამართალი – სიკეთე – სილამაზე – სუბიექტი – სუბსტრატი – სული – სულიერება – უარყოფა – ფაქტი – ფორმა – ღირებულება – ღმერთი – ყოფიერება – ცნობიერება – ცოდნა – ჭეშმარიტება – ჰიპოთეზა ==== ფილოსოფიური სკოლები ==== : აგნოსტიციზმი – არისტოტელიზმი – აპრიორიზმი – ეგზისტენციალიზმი – ემპირიზმი – ეპიკურეიზმი– ვოლუნტარიზმი – თომიზმი – იდეალიზმი – ირაციონალიზმი – მარქსიზმი – მატერიალიზმი – მოდერნიზმი – ნეოპლატონიზმი – ნიჰილიზმი – რაციონალიზმი – პლატონიზმი – პოსტმოდერნიზმი – პრაგმატიზმი – სტოიციზმი – სქოლასტიციზმი – ფატალიზმი ==== ფილოსოფიის ისტორიული ფორმები ==== : აღმოსავლური ფილოსოფია – ებრაული ფილოსოფია – ინდური ფილოსოფია – ისლამური ფილოსოფია – ჩინური ფილოსოფია – დასავლური ფილოსოფია: ანტიკური ფილოსოფია – გვიან ანტიკური ფილოსოფია – შუა საუკუნეების დასავლური ფილოსოფია – აღორძინების ხანის დასავლური ფილოსოფია – ახალი დროის დასავლური ფილოსოფია – თანამედროვე დასავლური ფილოსოფია - ქართული ფილოსოფია == გამოჩენილი ფილოსოფოსები == : ავგუსტინე ნეტარი – ავეროესი – ავიცენა – არისტოტელე – ბეკონი, ფრენსის – ბერკლი, ჯორჯ – ბრენტანო, ფრანც – ბრუნო, ჯორდანო – ბოლცანო, ბერნჰარდ – დეკარტი, რენე – დერიდა, ჟაკ – დიოგენე – ეპიკურე – ლუდვიგ ვიტგენშტაინი - ზენონ ელეელი – თალეს მილეტელი – თომა აკვინელი – იაკობი, ფრიდრიხ ჰაინრიხ – იოანე პეტრიწი – კამიუ, ალბერ – კანტი, იმანუელ – კენტერბერიელი, ანსელმ – კონტი, ოგიუსტ – კონფუცი – ლაიბნიცი, გოტფრიდ ვილჰელმ – ლაო-ძი – ლოკი, ჯონ – ლუკრეციუსი – მაკიაველი, ნიკოლო – მალებრანში, ნიკოლა – მამარდაშვილი, მერაბ – მარკუს ავრელიუსი – მარქსი, კარლ – ნიცშე, ფრიდრიხ –ნუცუბიძე, შალვა – პასკალი, ბლეზ – პითაგორა – პლატონი – პლოტინი – რასელი, ბერტრან – რუსო, ჟან-ჟაკ – სარტრი, ჟან-პოლ – სპინოზა, ბარუხ – სოკრატე – უნამუნო, მიგელ დე – ფუკო, მიშელ პოლ – შოპენჰაუერი, არტურ – ჭავჭავაძე, ნიკოლოზ – ჯუან ძი – ჰაიდეგერი, მარტინ – ჰეგელი, გეორგ ვილჰელმ ფრიდრიხ – ჰერაკლიტე – ჰიუმი, დეივიდ – ჰობსი, თომას – ჰუსერლი, ედმუნდ იხ. სრული ნუსხა. == ფილოსფიის განვითარების ეტაპები == * ანტიკური ფილოსოფია * შუა საუკუნეების ფილოსოფია * ახალი დროის ფილოსფია * თანამედროვე დროის ფილოსოფია == ფილოსოფოსთა დაწესებულებები == * ფილოსოფიის ინსტიტუტი * ფილოსოფიური სკოლა * ისტორიულ და ფილოსოფიურ მეცნიერებათა საერთაშორისო კავშირი == რესურსები ინტერნეტში == * Stanford Encyclopedia of Philosophy * განათლების ფილოსოფია * The Internet Encyclopedia of Philosophy * Philosophy Timeline * Map of Western Philosophers * Philosophy Magazines and Journals == ლიტერატურა == * Copleston, Frederick. Philosophy in Russia: From Herzen to Lenin and Berdyaev. ISBN 0-268-01569-4 * Critchley, Simon. Continental Philosophy: A Very Short Introduction. ISBN 0-19-285359-7 * Hamilton, Sue. Indian Philosophy: a Very Short Introduction. ISBN 0-19-285374-0 * Harwood, Sterling, ed., Business as Ethical and Business as Usual (Belmont, CA: Wadsworth Publishing Co., 2000); www.sterlingharwood.com * Imbo, Samuel Oluoch. '3'An Introduction to African Philosophy. ISBN 0-8476-8841-0 * Knight, Kelvin. Aristotelian Philosophy: Ethics and Politics from Aristotle to MacIntyre. ISBN 0-7456-1977-0 * Kupperman, Joel J. Classic Asian Philosophy: A Guide to the Essential Texts. ISBN 0-19-513335-8 * Leaman, Oliver. A Brief Introduction to Islamic Philosophy. ISBN 0-7456-1960-6 * Lee, Joe and Powell, Jim. Eastern Philosophy For Beginners. ISBN 0-86316-282-7 * Nagel, Thomas. What Does It All Mean? A Very Short Introduction to Philosophy. ISBN 0-19-505292-7 * Scruton, Roger. A Short History of Modern Philosophy. ISBN 0-415-26763-3 * Smart, Ninian. World Philosophies. ISBN 0-415-22852-2 * Tarnas, Richard. The Passion of the Western Mind: Understanding the Ideas That Have Shaped Our World View. ISBN 0-345-36809-6 კატეგორია:აბსტრაქცია კატეგორია:რწმენები", "url": "https://ka.wikipedia.org/wiki/ფილოსოფია", "length": 5302}
{"id": "1222", "title": "პედაგოგიკა", "text": "პედაგოგიკა — მეცნიერება ადამიანის აღზრდისა და განათლების შესახებ. ამ ტერმინში თავდაპირველად მხოლოდ ბავშვთა აღზრდა იგულისხმებოდა. იგი შეისწავლის აღზრდის არსს, მიზნებს, ამოცანებს და კანონზომიერებებს, მის როლს საზოგადოების ცხოვრებასა და ადამიანის განვითარებაში, განათლებისა და სწავლების პროცესს. თანამედროვე პედაგოგიკაში განათლების პრობლემები წყდება ადამიანის ფილოსოფიური კონცეფციების, სოციალურ-ფსიქოლოგიური და ფსიქო-ფიზიოლოგიური გამოკვლევების საფუძველზე. ==ეტიმოლოგია== სიტყვა პედაგოგიკა (paidagogike) ბერძნული წარმოშობისაა და „ბავშვების აღზრდას“ ნიშნავს. ==პედაგოგიკურ მეცნიერებათა სისტემა== :პედაგოგიკის დარგები: :აღზრდის თეორია – დიდაქტიკა – კულტურულ–საგანმანათლებლო საქმიანობა – პროფესიული განათლება – საოჯახო აღზრდა – სასკოლო პედაგოგიკა – სკოლათმცოდნეობა :მეცნიერებათაშორისი დისციპლინები: :პედაგოგიური ფსიქოლოგია ==პედაგოგიკის ისტორია== პედაგოგიური სწავლებები ძვ. წ. მე–5-4 საუკუნეებში გამოჩნდა ძველ საბერძნეთსა და ძველ აღმოსავლეთში როგორც ფილოსოფიური სისტემის ნაწილი. მე-17-19 საუკუნეებში, ბურჟუაზიული საზოგადოების ჩამოყალიბების პროცესში, აღმოცენდა იან კომენსკის, ჟან-ჟაკ რუსოს, ი. პესტალოცის, ფ. დისტერვეგის და სხვათა პროგრესული პედაგოგიური სისტემები. იხ. სრული ტექსტი. ==პედაგოგიკის საერთო ცნებები და ტერმინები== :აბიტურიენტი – ასისტენტი – აღმზრდელი – ბაკალავრი – გაკვეთილი – დეკანი – დიდაქტიკა – დოქტორი – დოცენტი – ინტერკულტურული აღზრდა – ლექცია – მაგისტრი – მასწავლებელი – მეთოდიკა – მეტაპედაგოგიკა – მოსწავლე – ორიენტირებული სწავლება – პედაგოგი – პროფესორი – რექტორი – საგანი – სახელმძღვანელო – სასწავლო გეგმა – სემინარი – სტუდენტი – სწავლა – ==გამოჩენილი პედაგოგები== პედაგოგი (ბერძნულად paidagogos – ”აღმზრდელი”) ეწოდება პიროვნებას, რომელიც აწარმოებს პრაქტიკულ მუშაობას ბავშვების და მოზარდების აღზრდის, განათლებისა და სწავლებისათვის და აქვს სპეციალური მომზადება ამ დარგში. *შალვა ამონაშვილი *იაკობ გოგებაშვილი *იან ამოს კომენსკი *იანუშ კორჩაკი *დავით ლორთქიფანიძე *ანტონ მაკარენკო *იოჰან ჰაინრიხ პესტალოცი *ჟან პიაჟე *ვასილი სუხომლინსკი *კონსტანტინ უშინსკი იხ. სრული ნუსხა. ==პედაგოგიური დაწესებულებები== :საქართველოს განათლებისა და მეცნიერების სამინისტრო – გიმნაზია – დაწყებითი სკოლა – ინტერნატი – ინსტიტუტი – კერძო სკოლა – კოლეჯი – ლიცეუმი – საავტორო სკოლა – საბავშვო ბაღი – საერო სკოლა – საშუალო სკოლა – უმაღლესი სკოლა – უნივერსიტეტი ==რესურსები ინტერნეტში== #ილია ჭავჭავაძის სახელმწიფო უნივერსიტეტი #განათლების თანამედროვე ტექნოლოგიები *", "url": "https://ka.wikipedia.org/wiki/პედაგოგიკა", "length": 2353}
{"id": "1223", "title": "ამედეო ავოგადრო", "text": "ამედეო ავოგადრო (; დ. 9 აგვისტო, 1776, ტურინი — გ. 9 ივლისი.1856, ტურინი) — იტალიელი მეცნიერი. განათლებით იურისტი. დამოუკიდებლად შეისწავლა ფიზიკა, მათემატიკა და ქიმია. ტურინის აკადემიის წევრ-კორესპონდენტი (1804), ორდინალური აკადემიკოსი (1819), ტურინის უნივერსიტეტის პროფესორი (1820-22, 1834-50). მუშაობდა ფიზიკისა და ქიმიის სხვადასხვა დარგში. 1811 წამოაყენა ჰიპოთეზა, რომლის თანახმად მარტივი აირების მოლეკულები შედგება ერთი ან რამდენიმე ატომისგან. ამ ჰიპოთეზის საფუძველზე ჩამოაყალიბა იდეალური აირების ერთ-ერთი ძირითადი კანონი (ავოგადროს კანონი) და შექმნა აირების მოლეკულურ და ატომურ მასათა განსაზღვრის მეთოდი. მისი სახელი დაერქვა უნივერსალურ მუდმივას (ავოგადროს რიცხვი). ავტორია ორიგინალური ფიზიკის კურსის ოთხტომეულისა, რომელიც მოლეკულური ფიზიკის პირველი სახელმძღვანელოა. ==ლიტერატურა== ==რესურსები ინტერნეტში== * საიტზე Open Library ==სქოლიო== კატეგორია:იტალიელი ფიზიკოსები", "url": "https://ka.wikipedia.org/wiki/ამედეო_ავოგადრო", "length": 874}
{"id": "1224", "title": "ქვეყნების სია", "text": "მინი სია მოიცავს 206 პოლიტიკურ ერთეულს, მათ შორის 193 გაერთიანებული ერების ორგანიზაციის წევრია, ორი — დაკვირვების ქვეშ მყოფი. == ა == == ბ == == გ == == დ == == ე == == ვ == == ზ == == თ == == ი == == კ == == ლ == == მ == == ნ == == ო == == პ == == რ == == ს == == ტ == == უ == == ფ == == ქ == == ყ == == შ == == ჩ == == ც == == ხ == == ჯ == == ჰ == == სქოლიო == *", "url": "https://ka.wikipedia.org/wiki/ქვეყნების_სია", "length": 364}
{"id": "1226", "title": "19 იანვარი", "text": "19 იანვარი — გრიგორიანული კალენდრის მე-19 დღე. წლის ბოლომდე დარჩენილია 346 დღე (ნაკიან წელში - 347). == დღის მოვლენები == * 1419 : ასწლიანი ომი — რუენი ინგლისის მეფე ჰენრი V-ს ჩაბარდა, რითაც ნორმანდია მისი სამფლობელო გახდა. * 1795 : ბატავიის რესპუბლიკა შეიქმნა ნიდერლანდებში, რითაც დასრულდა შვიდი გაერთიანებული ნიდერლანდის რესპუბლიკის არსებობა. * 1806 : დიდი ბრიტანეთი იპყრობს კეთილი იმედის კონცხს, სამხრეთ აფრიკის რესპუბლიკა. * 1829 : იოჰან ვოლფგანგ გოეთეს ფაუსტის პრემიერა. * 1853 : ჯუზეპე ვერდის ტრუბადურის პრემიერა რომში. * 1861 : აშშ-ს გამოეყო ჯორჯიის შტატი. * 1883 : თომას ედისონის მიერ აგებული პირველი ელექტრო გამანათებელი სისტემა იწყებს ფუნქციონირებას როსელში, ნიუ-ჯერსი. * 1915 : ჯორჯ კლოდი აპატენტებს ნეონის ნათურას სარეკლამო აბრების გამოყენებისთვის. * 1918 : ფინეთის სამოქალაქო ომი — პირველი სერიოზული შეტაკება წითლებსა და თეთრებს შორის. * 1920 : აშშ-ის სენატი კენჭისყრით ერთა ლიგაში შესვლას მხარს არ უჭერს. * 1923 : საქართველოში დაარსდა პროფესორ ელიავას სახელობის ვაქცინებისა და შრატების სამეცნიერო კვლევითი ინსტიტუტი. * 1935 : კომპანია კუპერსი მსოფლიოში პირველად უშვებს მამაკაცის მოკლე საცვალს. * 1942 : მეორე მსოფლიო ომი — იაპონია იჭრება ბირმაში. * 1945 : მეორე მსოფლიო ომი — საბჭოთა ძალები ანთავისუფლებენ ლოძის ებრაელთა გეტოს. 1940 წელს 230 000 მცხოვრებიდან ნაცისტების იკუპაციას მხოლოდ 900 გადაურჩა. * 1948 : რუსთავში დაიწყო მეტალურგთა ქალაქის მშენებლობა. * 1959 : გაიხსნა საქართველოს მწერალთა მეხუთე ყრილობა. * 1963 : The Beatles პირველად გამოჩნდა ტელეეთერში. * 1966 : ინდირა განდი გახდა ინდოეთის პრემიერ-მინისტრი. * 1977 : მაიამიში, ფლორიდა, თოვლი წამოვიდა. ეს პირველი შემთხვევა იყო (დღემდე) ისტორიაში, როცა ამ ქალაქში თოვლი დაფიქსირდა. * 1983 : კომპანია „ეპლ კომპიუტერი“ უშვებს ეპლ ლიზას — პირველი კომერციული პერსონალური კომპიუტერი, რომელსაც გრაფიკული ინტერფეისი და თაგუნა ჰქონდა. * 2011: სამხრეთ აფრიკის რესპუბლიკის ფართომასშტაბიანმა წყალდიდობებმა 50-ზე მეტი ადამიანი იმსხვერპლა. == ამ დღეს დაბადებულნი == * 399 : პულხერია — ბიზანტიის იმპერიის რეგენტი * 840: მიხეილ III — ბიზანტიის იმპერატორი. * 1544 : ფრანსუა II — საფრანგეთის მეფე *1798 : ოგიუსტ კონტი — ფრანგი ფილოსოფოსი. *1807 : რობერტ ლი — ამერიკელი სამხედრო მოღვაწე * 1808 : ლიზანდერ სპუნერი — ამერიკელი პოლიტიკური ფილოსოფოსი * 1809 : ედგარ ალან პო— ამერიკელი მწერალი. * 1839 : პოლ სეზანი — ფრანგი მხატვარი, იმპრესიონისტი. *1851 : ივანე დუმბაძე — რუსეთის არმიის გენერალი * 1883 :ჰერმან აბენდროთი — გერმანელი დირიჟორი. *1886 : მისაქ მეწარენცი — სომეხი პოეტი. *1905 : არჩილ ჩხარტიშვილი — ქართველი საბჭოთა თეატრის რეჟისორი * 1910 : ნინო რამიშვილი — ბალეტის მსახიობი, ბალეტმაისტერი. * 1912 : ლეონიდ კანტოროვიჩი — საბჭოთა მათემატიკოსი და ეკონომისტი * 1920 : ხავიერ პერეს დე კუელიარი — გაეროს გენერალური მდივანი * 1920 : რობერტო ლევინგსტონი — არგენტინელი პოლიტიკოსი. * 1927 : ვაჟა გოგოლაძე — ქართველი ლოტბარი * 1936 : ზიაურ რაჰმანი ბანგლადეშის პრეზიდენტი 1977–1981 წლებში. *1943 : ჯენის ჯოპლინი — ამერიკელი ბლუზით შთაგონებული როკ-მომღერალი *1944 : თომ მეინი — ამერიკელი არქიტექტორი *1947 : ჯანი კარნევალი — იტალიელი ფეხბურთელი * 1949 : დენის ტეილორი — ჩრდილოეთირლანდიელი პროფესიონალი სნუკერისტი. * 1954 : სინდი შერმანი — ამერიკელი მხატვარი, ფოტოგრაფი * 1960: მაურო ტასოტი — იტალიელი მწვრთნელი და ყოფილი ფეხბურთელი. * 1963 : ალექსანდრე ზალდოსტანოვი — საბჭოთა და რუსი ბაიკერი *1969 : დავით ბეჟუაშვილი — ქართველი პოლიტიკოსი * 1969 : პრედრაგ მიატოვიჩი — მონტენეგროელი საფეხბურთო მოხელე და ყოფილი ფეხბურთელი. *1977 : ნიკოლი — ჩილელი მომღერალი და მსახიობი * 1980 : ჯენსონ ბატონი — ბრიტანელი ფორმულა ერთის მრბოლელი * 1981 : ლუჩო გონსალესი — არგენტინელი ფეხბურთელი *1986 : კლაუდიო მარკიზიო — იტალიელი ფეხბურთელი * 1987 : ართურ სარკისოვი — სომეხი ფეხბურთელი *1992 : ლოგან ლერმანი — ამერიკელი მსახიობი *1995 : ნიკა ჭანტურია — ქართველი ფეხბურთელი * 1996 : ილია კერძევაძე — ქართველი ფეხბურთელი == ამ დღეს გარდაცვლილნი == * 1517 : ვასკო ნუნიეს დე ბალბოა — ესპანელი კონკისტადორი და აღმომჩენი. * 1629 : აბას I — ირანის შაჰი * 1986 : ჰელგასონი, იოუნ — ისლანდიელი პოეტი და ფილოლოგი * 1990 : ჩანდრა მოხად რაჯნისი — ინდოელი რელიგიური მოღვაწე * 2022 : გასპარ ულიელი — ფრანგი მსახიობი == დღესასწაულები == * მართლმადიდებლობა : ნათლისღება. == იხილეთ აგრეთვე == სხვა თვეები: * 0119", "url": "https://ka.wikipedia.org/wiki/19_იანვარი", "length": 4126}
{"id": "1229", "title": "კლოდ ლუი ბერთოლე", "text": "კლოდ ლუი ბერთოლე (; დ. 9 დეკემბერი, 1748, ტალუარი, ზემო სავოია — გ. 6 ნოემბერი, 1822, პარიზი) — ფრანგი ქიმიკოსი, ქიმიური წონასწორობის შესახებ მოძღვრების ფუძემდებელი, პარიზის პოლიტექნიკური და ნომალური სკოლების პროფესორი (1794), მედიცინის დოქტორი (1770). ლავუაზიესთან და სხვა მეცნიერებთან ერთად დაამუშავა ახალი ქიმიური ნომენკლატურა (1786-1787). ბერთოლემ შეიმუშავა ქსოვილების, სანთლისა და ქაღალდის ქლორით გათეთრების მეთოდი; მიიღო ქვექლოროვან- და ქვექლომჟავათა მარილები (მათ შორის ბერთოლეს მარილი); დაადგინა, რომ ქიმიური რეაქციის მიმართულუბას განსაზღვრავს მორეაგირე ნივთიერებების მასა, თვისებები და რეაქციის პირობები. ბერთოლე ქიმიურ რეაქციის განიხილავდა როგორც უწყვეტ და შექცევად პროცესს, თვლიდა, რომ ამ დროს წარმოქმნილი ნივთიერებების შედგენილობა ცვალებადია. XX საუკუნის დამდეგს ნ. კურნაკოვმა აღმოაჩინა ცვალებადი შედგენილობის ინდივიდუალური ქიმიური ნაერთები და მათ ბერთოლიდები უწოდა. ==ლიტერატურა== ==სქოლიო== კატეგორია:ფრანგი ქიმიკოსები კატეგორია:დაბადებული 1748 კატეგორია:გარდაცვლილი 1822 კატეგორია:ფრანგი ათეისტები", "url": "https://ka.wikipedia.org/wiki/კლოდ_ლუი_ბერთოლე", "length": 1012}
{"id": "1230", "title": "რობერტ ბოილი", "text": "რობერტ ბოილი (; დ. 25 იანვარი, 1627, ლიზმორი, ირლანდია, — გ. 31 დეკემბერი, 1691, ლონდონი) — ანგლო-ირლანდიელი ქიმიკოსი და ფიზიკოსი. 1665 მიიღო ოქსფორდის უნივერსიტეტის საპატიო დოქტორის ხარისხი ფიზიკაში. ლონდონის სამეფო საზოგადოების თანადამფუძნებელი. წიგნში „ქიმიკოს-სკეპტიკოსი“ (გამოიცა 1661 ანონიმურად) ბოილი ამტკიცებდა, რომ ქიმია უნდა გამოიყოს დამოუკიდებელ მეცნიერებად. იგი უარყოფდა მოძღვრებას ოთხი სტიქიის (ცეცხლი, ჰაერი, წყალი და მიწა) შესახებ. ილაშქრებდა პარაცელსის 3 საწყისის (გოგირდი, ვერცხლისწყალი, მარილი) წინააღმდეგ, რომლებისგანაც თითქმის ყველა ბუნებრივი სხეული შედგებოდა. ბოილი ელემენტებად თვლიდა მარტივ სხეულებს, რომელთა მიღება სხვა სხეულიდან შეუძლებელი იყო. ბოილი ექსპერიმენტულ კვლევაში ფართოდ იყენებდა თვისებრივ და რაოდენობრივ მეთოდებს. დამოუკიდებლად მიიღო ფოსფორი და აღწერა მისი თვისებები. მან ჩამოაყალიბა ქიმიური ელემენტების პირველი მეცნიერული განმარტება, შემოიტანა ქიმიაში ექსპერიმენტული მეთოდი. საფუძველი ჩაუყარა ქიმიური ანალიზის სველ მეთოდს. ბოილს უკუთვნის ფუნდამენტური შრომები ფიზიკაში. 1662 რ. ტოუნლეისთან ერთად დაადგინა აირის ერთი და იმავე მასისათვის მოცულობის დამოკიდებულება წნევისაგან უცვლელი ტემპერატურის პირობებში. == ლიტერატურა == ==სქოლიო== კატეგორია:დაბადებული 25 იანვარი კატეგორია:დაბადებული 1627 კატეგორია:გარდაცვლილი 31 დეკემბერი კატეგორია:გარდაცვლილი 1691 კატეგორია:ინგლისელი ფიზიკოსები კატეგორია:ინგლისელი ქიმიკოსები", "url": "https://ka.wikipedia.org/wiki/რობერტ_ბოილი", "length": 1348}
{"id": "1231", "title": "ჯონ დალტონი", "text": "ჯონ დალტონი ( დ. 6 სექტემბერი, 1766, იგლსფილდი, ინგლისი — გ. 27 ივლისი, 1844, მანჩესტერი) — ინგლისელი ფიზიკოსი და ქიმიკოსი. ლონდონის სამეფო საზოგადოების წევრი (1822). ==ბიოგრაფია== მიიღო თვითგანათლება. კენდალში და მანჩესტერში ასწავლიდა მათემატიკას. მანჩესტერის ლიტ-ფილოს. საზოგადოების წევრი (1794), მდივანი (1800) და თავმჯდომარე (1817). დალტონმა შეისწავლა აირთა ნარევების თვისებები, აღმოაჩინა აირების პარციალურ წნევათა კანონი (1801) და ხსნადობის დამოკიდებულება მათ პარციალურ წნევაზე (1803; დალტონის კანონები). გამოიკვლია სითხეთა აორთქლების დამოკიდებულება წნევაზე, ტემპერატურასა და სხვა ფაქტორებზე; დაადგინა (ჟ. შარლისაგან დამოუკიდებლად და გეი-ლუსაკზე ადრე), რომ მუდმივი წნევის პირობებში ტემპერატურის ერთნაირი მატების დროს ყველა აირი ერთნაირად ფართოვდება (1802), დალტონს ეკუთვნის ფუნდამენტური შრომები ქიმ. ატომისტიკაში (ჯერად ფარდობათა კანონი და შედგენილობის მუდმივობის კანონი). პირველმა აღწერა (1794) მხედველობის დეფექტი, რომლითაც თვითონ იყო დაავადებული და რომელმაც შემდგომში დალტონიზმის სახელწოდება მიიღო. ==ლიტერატურა== ==სქოლიო== კატეგორია:ინგლისელი ქიმიკოსები კატეგორია:ინგლისელი ფიზიკოსები კატეგორია:დაბადებული 1766 კატეგორია:გარდაცვლილი 1844", "url": "https://ka.wikipedia.org/wiki/ჯონ_დალტონი", "length": 1147}
{"id": "1232", "title": "ანტუან ლავუაზიე", "text": "ანტუან ლორან ლავუაზიე (; დ. 26 აგვისტო,1743, პარიზი - გ. 8 მაისი, 1794, იქვე) — ფრანგი ქიმიკოსი, პარიზის მეცნიერებათა აკადემიის წევრი (1772, ადიუნქტი 1768-დან). == ბიოგრაფია == დაამთავრა პარიზის უნივერსიტეტის იურიდიული ფაკულტეტი; ამავე დროს სწავლობდა საბუნებისმეტყველო მეცნიერების დარგებს, განსაკუთრებით ფიზიკასა და ქიმიას. საფრანგეთის დიდი რევოლუციის პერიოდში (1789-1794) კონსტიტუციური მონარქიის მომხრე იყო. 1794 ლავუაზიეს თავი მოკვეთეს. ლავუაზიეს შრომებმა ქიმია აქცია ზუსტ გაზომვებზე დაფუძნებულ მეცნიერებად. მასის შენახვის კანონზე დაყრდნობით ლავუაზიემ უარყო ფლოგისტონის მცდარი ჰიპოთეზა. მან მთელი რიგი ცდების საფუძველზე დაასაბუთა, რომ წვა და გამოწვა ნივთიერების ჟანგბადთან შეერთების პროცესია. ლავუაზიემ ფრანგი სამხედრო ინჟინერ ჟ. მენიესთან ერთად დაადგინა, რომ წყალი ჟანგბადისა და წყალბადის ნაერთია (1783). მათვე მიიღეს წყალი წყალბადისა და ჟანგბადისაგან (1785). ფრანგ ქიმიკოსებთან ( კ. ბერთოლე, ლ. გიტონ დე მორვო, ა. ფურკრუა) ერთად 1786-1787 დაამუშავა რაციონალური ქიმიური ნომენკლატურის პროექტი, რომლის ძირითადი პრინციპები დღემდეა შემონახული. ლავუაზიემ სხვა ფრანგ მეცნიერებთან ერთად დააარსა ქიმიური ჟურნალი „Annales de chimie“ (1789), გამოაქვეყნა „ქიმიის საწყისი კურსი“, რომელშიც ქიმია განსაზღვრა, როგორც მეცნიერებათა შედგენილობისა და ანალიზის შესახებ. ლავუაზიემ თავისი შრომებით მყარი საფუძველი მოუმზადა ქიმიაში ატომიზმის შემოტანას. XIX საუკუნის დამდეგს მისმა შეხედულებებმა საყოველთაო აღიარება პოვა. ლავუაზიე თერმოქიმიის ერთ-ერთ ფუძემდებლად ითვლება. 1783 ლავუაზიემ და ლაპლასმა პირველად განსაზღვრეს მთელი რიგი ნაერთების დაშლის სითბო მისი წარმოქმნის სითბოს ტოლია. 1777 ლავუაზიემ დაამტკიცა, რომ სუნთქვის დროს შთაინთქმება ჟანგბადი და გამოიყოფა ნახშირორჟანგი. ==ლიტერატურა== ==სქოლიო== კატეგორია:ფრანგი ქიმიკოსები კატეგორია:დაბადებული 1743 კატეგორია:გარდაცვლილი 1794", "url": "https://ka.wikipedia.org/wiki/ანტუან_ლავუაზიე", "length": 1761}
{"id": "1234", "title": "მიხეილ ლომონოსოვი", "text": "მიხეილ ვასილის ძე ლომონოსოვი ( დ. 19 ნოემბერი [ძვ. სტ. 8 ნოემბერი], 1711, არხანგელსკის გუბერნია, სოფ. დენისოვკა (ახლანდ. სოფელი ლომონოსოვო) — გ. 15 აპრილი [ძვ. სტ. 4 აპრილი], 1765, პეტერბურგი) — რუსი მეცნიერ-ბუნებისმეტყველი, ენციკლოპედისტი, ფიზიკური ქიმიის ერთ-ერთი ფუძემდებელი, პოეტი, თანამედროვე რუსული სალიტერატურო ენის შემქმნელი, მხატვარი, ისტორიკოსი, დამოუკიდებელი რუსული მეცნიერების მებაირახტრე. == ბიოგრაფია == 1730 წელს ლომონოსოვმა დატოვა მამის ოჯახი და გაემგზავრა მოსკოვს. 1731 წელს სწავლას იწყებს ზაიკონოსასკის მონასტერთან არსებულ მოსკოვის სლავურ-ბერძნულ-ლათინურ აკადემიაში. 1735 წელს სხვა წარჩინებულ მოწაფეებთან ერთად ლომონოსოვი გაგზავნეს პეტერბურგში აკადემიის უნივერსიტეტში ჩასარიცხავად, ხოლო 1736 წელს მიავლინეს გერმანიაში ქიმიისა და მეტალურგიის შესასწავლად. საზღვარგარეთ ლომონოსოვი 1741 წლამდე დარჩა. რუსეთში დაბრუნების შემდეგ ლომონოსოვი დაინიშნა (1742) მეცნიერებათა აკადემიის ფიზიკის კლასის ადიუნქტად, ხოლო 1745 წლის აგვისტოში აირჩიეს ქიმიის პროფესორის (აკადემიკოსის) თანამდებობაზე. 1746 წელს ლომონოსოვმა პირველმა დაიწყო საჯაროდ ლექციების კითხვა ფიზიკაში რუსულ ენაზე; გამოაქვეყნა ჰ. ვოლფის „ექსპერიმენტული ფიზიკა“ მოკლე შინაარსის რუსული თარგმანი. 1748 წელს ლომონოსოვის თხოვნით მისთვის ააშენეს რუსეთში პირველი ქიმიის სამეცნიერო-კვლევითი ლაბორატორია. ლომონოსოვის სამეცნიერო მოღვაწეობა შეიძლება დაიყოს 3 პერიოდად: 1748-მდე იგი ძირითად ფიზიკისა და ქიმიის საკითხებზე მუშაობდა, 1748-იდან უმეტესად ქიმიურ პროცესებს სწავლობდა, ხოლო 1753-იდან სიცოცხლის ბოლომდე სამეცნიერო-კვლევით მუშაობას ეწეოდა ბუნებისმეტყველებისა და გამოყენებითი მეცნიერების სხვადასხვა სფეროში. ლომონოსოვი დიდ ყურადღებას აქცევდა განათლების საქმეს რუსეთში. მისი თაოსნობის შედეგად 1755 წელს მოსკოვში შეიქმნა უნივერსიტეტი, რომელიც დღემდე მის სახელს ატარებს. ლომონოსოვის მეცნიერული გამოკვლევები ქიმიასა და ფიზიკაში ემყარებოდა წარმოდგენებს ნივთიერების ატომურ-მოლეკულური აღნაგობის შესახებ. ლომონოსოვმა გადაწყვიტა ამ წარმოდგენების საფუძველზე დაეწერა დიდი „კორპუსკულური ფილოსოფია″. ამ ჩანაფიქრის განხორციელება ვერ მოახერხა; მისი ფიზ. და ქიმ. შრომების დიდი ნაწილი უნდა განვიხილოთ როგორც მოსამზადებელი მასალა ამ სამუშაოსათვის. პირველი ნაბიჯი ამ მიმართულებით იყო მოძღვრების განვითარება მატერიის „არამგრძნობიარე″ (ე. ი. არასაგრძნობი) ნაწილაკების — „კორპუსკულების″ (მოლეკულების) შესახებ. ლომონოსოვს შესაძლებლად მიაჩნდა ნივთიერების ყველა თვისების ამომწურავად ახსნა კორპუსკულების სხვადასხვა წმინდა მექანიკური მოძრაობის შესახებ არსებული წარმოდგენების მეშვეობით (კორპუსკულები ატომებისაგან შედგება). ამრიგად, ლომონოსოვის თეორიაში არ არის განხილული ცეცხლის, სინათლის, სითბოს მატერიები და სხვა სპეც. მატერიები (მთელი სივრცის შემავსებელი ეთერის გამოკლებით). მან დაუშვა, რომ სითბოს განაპირობებს ნივთიერების ნაწილაკთა ბრუნვითი მოძრაობა. მოლეკულურ-კინეტიკურ თეორიას ლომონოსოვმა საფუძვლად დაუდო მოძრაობისა და მატერიის შენახვის ფილოს. პრინციპის თავისი ფორმულირება: „... ბუნებაში მომხდარი ყველა ცვლილება მდგომარეობის არსის მიხედვით ისეთია, რომ რამდენიც ერთ სხეულს წაერთმევა, იმდენივე დაემატება მეორეს. ბუნების ეს საყოველთაო კანონი ვრცელდება მოძრაობის წესებზეც: რადგან სხეული, რომელიც თავისი ძალით ამოძრავებს მეორეს, რამდენსაც თვითონ კარგავს, იმდენს ანიჭებს მეორეს, რომელიც მისგან მოძრაობას იღებს″ (Полн. собр., т. 3, 1952, с. 383). ლომონოსოვი თვლიდა, რომ ნივთიერებისა და მოძრაობის შენახვის კანონები ძირითადი კანონებია, რომლებიც არ მოითხოვს შემოწმებას ბუნებისმეტყველების აქსიომებით. ლომონოსოვმა „ცეცხლოვანი მატერიის″ (ფლოგისტონის) შესახებ მოძღვრების უსაფუძვლობის დასამტკიცებლად გაიმეორა რობერტ ბოილის ცდა, რომელმაც დახშულ ჭურჭელში მოათავსა ლითონი და გააცხელა იგი. ჭურჭლის გახსნის შემდეგ ბოილმა აწონა ჭურჭელი მასში წარმოქმნილი ხენჯით, და აღმოაჩინა, რომ დამწვარი ლითონი უფრო მეტს იწონიდა, ვიდრე სუფთა ლითონი, რაც „ცეცხლოვანი მატერიის″ მინის კედლებში შეღწევით ახსნა. ლომონოსოვმა ბოილისაგან განსხვავებით ლითონის შემცველი ჭურჭლის გაცხელების შემდეგ მასში ჰაერი არ შეუშვა და წონა უცვლელი დარჩა. ლომონოსოვი დარწმუნდა, რომ „სახელოვანი რობერტ ბოილის აზრი მცდარია ვინაიდან გარე ჰაერის შეუშვებლად დამწვარი ლითონის წონა უცვლელი რჩება″. ამგვარად, ლომონოსოვმა თავისი თანამედროვე მეცნიერებისაგან განსხვავებით „ცეცხლოვანი მატერია″ გამორიცხა ქიმ. აგენტების სიიდან და ახლო მივიდა წვისა და ჟანგვის პროცესების სწორ გაგებასთან. ლომონოსოვს ღრმად ესმოდა ქიმიისა და ფიზიკის კავშირი. 1752-1753 წწ. მან წაუკითხა სტუდენტებს კურსი „ჭეშმარიტი ფიზიკური ქიმიის შესავალი″. ლომონოსოვმა დაამუშავა ქიმიური ობიექტების ფიზიკურად გამოსაკვლევი ხელსაწყოები (ვისკოზიმეტრი - სიბლანტის გასაზომად, რეფრაქტომეტრი-გარდატეხის მაჩვენებლის განსასაზღვრავად და სხვ.). ლომონოსოვი ყურადღებით იკვლევდა ატმოსფერული ელექტრობას გ. რიხმანთან ერთად. მათ დაამუშავეს სპეციალური აპარატურა — „მეხის მანქანა″. ლომონოსოვი უშვებდა, რომ ელექტრული ველი განპირობებულია ეთერის ნაწილაკების ბრუნვითი მოძრაობით. მნიშვნელოვანი იყო ლომონოსოვის მიერ ე. წ. „ღამის სამზერი მილის″ გამოგონება. უ. ჰერშელზე ადრე ლომონოსოვმა ააგო არეკვლითი (სარკული) ტელესკოპი, რომელსაც არ ჰქონდა დამატებითი ბრტყელი სარკე. 1761 წ. 26 მაისს მზის დისკოზე ვენერას გავლისას ლომონოსოვმა ამ უკანასკნელის ატმოსფერო აღმოაჩინა, რასაც დაუკავშირა ვენერას გავლისას მზის კიდის ერთგვარი განრთხმა. თავისივე კონსტრუქციის საქანის საშუალებით, რომლის ამპლიტუდა და რხევის მიმართულება დიდი სიზუსტით იზომებოდა, ლომონოსოვი დედამიწის გრავიტაციასაც იკვლევდა. მინი|მარჯვნივ|180პქ|მიხეილ ლომონოსოვის საფლავი, [[სანქტ-პეტერბურგი]] 1751-დან ლომონოსოვმა დაიწყო რუსეთის ისტორიის სისტემატური შესწავლა, მან შეადგინა ძვ. რუსეთის ისტორია 1054-მდე. აკრიტიკებდა ნორმალურ თეორიას და სხვ. ლომონოსოვი რუსული ლიტერატურის რეფორმატორი იყო. 1739 წელს მან გერმანიიდან პეტერბურგის მეცნიერებათა აკადემიას გამოუგზავნა „წერილი რუსული მოლექსეობის შესახებ″, რომელშიც რუსული სილაბურ-ტონური ლექსთწყობის თეორია ჩამოაყალიბა. ამ თეორიის პოეტური გამოხატულება იყო ლომონოსოვის პატრიოტული ოდა „ხოტინის აღებაზე″ (1739, გამოქვეყნდა 1751). საპროგრამო ლექსში „გაბაასება ანაკრეონთან″ (50-60-იანი წწ. მიჯნა) ლომონოსოვმა უარყო სატრფიალო ლირიკა და პოეზიას მაღალი მოქალაქეობრივი მისია დააკისრა, რომელსაც დღესასწაულებისათვის წერდა. მათ უმეტეს ნაწილს სახოტბო ელფერი ჰქონდა, რადგან ისინი დედოფალ ელისაბედ პეტრეს ასულის ტახტზე ასვლის გამო იყო შეთხზული, სინამდვილეში კი ისინი სამშობლოს ბედ-იღბალზე ჩაფიქრებული პოეტის განცდებს ასახავდნენ. ლომონოსოვის მდიდარი ლიტერატურული მემკვიდრეობიდან აღსანიშნავია დაუმთავრებელი პოემა „პეტრე დიდი″ (1760), ტრაგედიები: „ტამირა და სელიმი″ (1750), „დემოფონტი″ (1752), ასამდე ლექსი, ოდები, სახოტბო სიტყვები და სხვ. ლომონოსოვი დიდ ყურადღებას აქცევდა რუსეთში მეტალურგიის წარმოების განვითარებას. იგი არაერთხელ უსვამდა ხაზს ჩრდილოეთ საზღვაო გზის ათვისების მნიშვნელობას რუსეთის პოლიტიკური და სამეურნეო ცხოვრების წინსვლაში. დიდ ყურადღებას უთმობდა აგრეთვე რუსეთის მოსახლეობის კვლავწარმოების საკითხებს. ==თხზულებები== * Полное собрание сочинений, т. 1—10, М. — Л., 1950—59; * Избранные труды по химии и физике, М., 1961; * Избранные произведения, [вступительная статья А. А. Морозова], М. — Л., 1965. ==რესურსები ინტერნეტში== * მიხეილ ლომონოსოვი დიდი საბჭოთა ენციკლოპედია * მიხეილ ლომონოსოვი * მიხეილ ლომონოსოვი * მიხეილ ლომონოსოვი * მიხეილ ლომონოსოვი ==ლიტერატურა== * Макаров В. К., Художественное наследие М. В. Ломоносова. Мозаики, М. — Л., 1950; * Радовский М. И., М. В. Ломоносов и Петербургская Академия наук, М. — Л., 1961; * М. В. Ломоносов в воспоминаниях и характеристиках современников, М. — Л., 1962; * Западов А. В., Отец русской поэзии. О творчестве Ломоносова, М., 1961; * Макеева В. Н., М. В. Ломоносов — составитель, редактор и рецензент лексикографических работ, \"Вопросы языкознания\", 1961, № 5; * Langevin L., Lomonossov, 1711—1765, sa vie, son oeuvre, P., 1967; * Shütz W., Michail W. Lomonossow, Lpz., 1970; * Mikhail Vasil’evich Lomonosov on the corpuscular theory, ed. by Н. Leicester, Camb., 1970. ==სქოლიო== კატეგორია:რუსი ასტრონომები კატეგორია:რუსი ფიზიკოსები კატეგორია:რუსი ქიმიკოსები კატეგორია:რუსი გეოგრაფები კატეგორია:რუსი ისტორიკოსები კატეგორია:რუსი ენათმეცნიერები კატეგორია:რუსი პოეტები კატეგორია:დეისტები კატეგორია:რუსი დეისტები", "url": "https://ka.wikipedia.org/wiki/მიხეილ_ლომონოსოვი", "length": 7858}
{"id": "1239", "title": "ისტორია", "text": "მინი|ისტორია - [[ნიკოლაოს გიზისი]] (1892) ისტორია ( - თხრობა, მოთხრობა გარდასულ ამბებზე) — ისტორიას შეიძლება ჰქონდეს ორი ძირითადი განსაზღვრება: 1. განვითარების ყოველგვარი პროცესი ბუნებასა და საზოგადოებაში; მაგ., სამყაროს შექმნის ისტორია, ცალკეულ მეცნიერებათა – ფიზიკის, მათემატიკის, სამართლის ისტორია და ა. შ. 2. მეცნიერება, რომელიც შეისწავლის ადამიანთა საზოგადოების წარსულს მთელი მისი კონკრეტული ფორმებითა და მრავალფეროვნებით. საზოგადოების ისტორია პროცესებისა და მოვლენების, ცალკეულ ინდივიდთა, ადამიანთა კოლექტივების, მთელი კაცობრიობის კონკრეტული და მრავალმხრივი მოქმედებისა და საქციელის ერთიანობაა. ისტორია არის ცოდნის სფერო, რომელიც შედგება მეცნიერების ცალკეული დარგებისაგან, დამხმარე და სპეციალიზებული ისტორიული დისციპლინებისაგან. ცალკეულ ნაწილთა სპეციალიზაციის ხარისხი სხვადასხვაა, რის გამოც გამოყოფენ რამდენიმე ჯგუფს. პირველ ჯგუფს შეადგენს ისტორიული მეცნიერების ის დარგები, რომელთა ფარგლებში ისტორიკოსები საზოგადოების ისტორიას შეისწავლიან მთლიანად ან ნაწილების მიხედვით. ისტორიას სწავლობენ ფორმაციებისა და ეპოქების, კომპლექსური პრობლემების მიხედვით, სივრცობრივ–გეოგრაფიული პრინციპით, გარდა ამისა ცალკე შეისწავლიან ადამიანთა ისტორიის სხვადასხვა მხარესა და მოვლენას. პირველ შემთხვევაში მსოფლიო ისტორიაში გამოიყოფა: პირველყოფილი საზოგადოების ისტორია, ძველი მსოფლიოს ისტორია, შუა საუკუნეების ისტორია, ახალი ისტორია და უახლესი ისტორია. სივრცობრივ–გეოგრაფიული პრინციპის მიხედვით გამოიყოფა: დიდი, ერთმანეთთან ისტორიულად დაკავშირებული რაიონების რეგიონული ისტორია და ცალკეული ქვეყნებისა და ხალხების ისტორია. მეორე ჯგუფს ქმნის დამხმარე და სპეციალიზებული ისტორიული დისციპლინები: წყაროთმცოდნეობა, პალეოგრაფია, დიპლომატიკა, ქრონოლოგია, ისტორიული მეტროლოგია, სფრაგისტიკა, გენეალოგია, ჰერალდიკა, ნუმიზმატიკა. დამოუკიდებელ ადგილს იკავებს ორი სპეციალიზებული ისტორიული მეცნიერება არქეოლოგია და ეთნოგრაფია. მინი|ისტორია - [[ფრედერიკ დილმანი]] (1896) == ეტიმოლოგია == ტერმინი ისტორია (ιστορία, historia ) ბერძნული წარმოშობისაა და ნიშნავს მონათხრობს წარსულის შესახებ. == ისტორიულ მეცნიერებათა სისტემა == * ისტორიის დარგები :არქეოლოგია - არქივთმცოდნეობა - ბონისტიკა - გენეალოგია - დიპლომატიკა - ეთნოგრაფია - ეთნოლოგია - ეპიგრაფიკა - ეპისტოლოგრაფია - ვექსილოლოგია - ისტორიული ანთროპოლოგია - ისტორიული ბიბლიოგრაფია - ისტორიული დემოგრაფია - ისტორიული იკონოგრაფია - ისტორიული კარტოგრაფია - ნუმიზმატიკა - პალეოგრაფია - სფრაგისტიკა - ფილიგრანოლოგია - ქრონოლოგია - წყაროთმცოდნეობა - ჰერალდიკა * მეცნიერებათაშორისი დისციპლინები :ისტორიული გეოგრაფია - ისტორიული გეოლოგია == ისტორიული მეცნიერების ისტორია == თვითონ ისტორიული მეცნიერება არის ისტორიოგრაფიის შესწავლის საგანი. ამ დისციპლინის ტერმინოლოგიით ისტორია არის მხოლოდ ის, რაც დოკუმენტურად დასტურდება. ამგვარად, ისტორიული მეცნიერება იწყება იმ დროიდან, როცა გამოჩნდა წერილობითი ინფორმაცია. პირველი მონუმენტური შრომა, რომელშიც აღწერილია კონკრეტული ისტორიული მოვლენები, კერძოდ, ბერძნულ-სპარსული ომები, და მისი თანადროული ქვეყნები და ხალხები (აქემენიდთა იმპერია, ეგვიპტე, სკვითები), ეკუთვნის ბერძენი ისტორიკოსის ჰეროდოტეს კალამს. ამ ნაწარმოებს ერქვა „ისტორია“, რაც ძველბერძნულად „აღმოჩენას, გამოკვლევას“ ნიშნავს. ამ დამსახურების გამო ციცერონმა ჰეროდოტეს „ისტორიის მამა“ უწოდა. == ისტორიის საერთო ცნებები და ტერმინები == * ისტორიული დროის აღრიცხვა :ახალი წელთაღრიცხვა – ეპოქა – ერა – კალენდარი – პერიოდი – საუკუნე – ძველი წელთაღრიცხვა – წელთაღრიცხვა – ქორონიკონი – ხანა * ისტორიული წყაროები :ანალები – მატიანე – ქრონიკა – ხელნაწერი * საზოგადოებრივი ფორმაციები :თემური წყობილება – მონათმფლობელობა – ფეოდალიზმი – კაპიტალიზმი – სოციალიზმი – კომუნიზმი * სახელმწიფო და საზოგადოება :არმია - აჯანყება - ბრძოლა - დინასტია - ეთნოსი - ზავი - იმპერია - ლაშქარი - ნასახლარი - ნაქალაქარი - ნეკროპოლი - ოკუპაცია - ომი - სამეფო - სამთავრო - სასახლე - სახელმწიფო - ტომთა კავშირი - ტომი - ცივილიზაცია - ხალხი - ხარკი * ტიტულები და თანამდებობები :ამირა - აზნაური - ბარონი - გრაფი - ვეზირი - თავადი - იმამი - იმპერატორი - ლორდი - მეფე - პრინცი - რაჯა - სულთანი - ფაშა - შაჰი - ხალიფა - ჰერცოგი - ცარი == გამოჩენილი ისტორიკოსები == :ალ-ბირუნი – ბაქრაძე, დიმიტრი - გაბაშვილი, ვალერიან - თაყაიშვილი, ექვთიმე - თუკიდიდე – ინგოროყვა, პავლე - კაკაბაძე, სარგის - ლეონტი მროველი – ტიტუს ლივიუსი – მაკიაველი, ნიკოლო – მესხია, შოთა - მონტესკიე, შარლ ლუი – პლუტარქე – პროკოპი კესარიელი – ჟორდანია, თედო - ტაციტუსი– ტოინბი, არნოლდ – ყაუხჩიშვილი, სიმონ - წერეთელი, ალექსანდრე - წერეთელი, მიხეილ - ჯავახიშვილი, ივანე – ჯანაშია, სიმონ – ჰეკატეოს მილეტელი – ჰეროდოტე == ისტორიული დაწესებულებები == * ისტორიის ინსტიტუტი * ისტორიული არქივი * ისტორიული მუზეუმი * ისტორიული სკოლა * საისტორიო საზოგადოება == ისტორიების კლასიფიკაცია == ისტორიული ხასიათის ინფორმაციას, მისი უზარმაზარი მოცულობის გამო, ყოფენ მრავალი ასპექტის მიხედვით, როგორებიცაა: რეგიონები და ქვეყნები, კულტურები და ხალხები, მეცნიერების და ტექნოლოგიების დარგები, ქრონოლოგია და თემატიკა და სხვა. შესაბამისად, არსებობს მრავალი სხვადასხვა კლასიფიკაცია, რომლის ერთ-ერთი ნიმუშიც აქ არის წარმოდგენილი. * საერთო კლასიფიკაცია :უნივერსალური ისტორია - საზოგადოების ისტორია - ეკონომიკის ისტორია - მეცნიერების ისტორია - ტექნოლოგიის ისტორია - კულტურის ისტორია - ხელოვნების ისტორია - რელიგიის ისტორია – სამხედრო ისტორია .... * ქრონოლოგიური კლასიფიკაცია ** პრეისტორია - ძვ. წ. 3500 წლამდე ** პროტოისტორია - ძვ. წ. 1000 წლამდე ** ანტიკური ხანის ისტორია - 476 წლამდე ** შუა საუკუნეების ისტორია - 476 - 1492 წლები ** ახალი ისტორია - 1492 - 1914 ** უახლესი ისტორია - 1914 - დღემდე .... * რეგიონული კლასიფიკაცია :ავსტრალიის ისტორია - აზიის ისტორია - ამერიკის ისტორია - აფრიკის ისტორია - ევროპის ისტორია - სამხრეთ ამერიკის ისტორია - ჩრდილოეთ ამერიკის ისტორია .... * სუბრეგიონული კლასიფიკაცია :არაბული სამყაროს ისტორია - ბალკანეთის ისტორია - კავკასიის ისტორია .... * ნაციონალური კლასიფიკაცია :აშშ-ის ისტორია - ბიზანტიის ისტორია - ირანის ისტორია - ოსმალეთის იმპერიის ისტორია - რომის იმპერიის ისტორია - საფრანგეთის ისტორია - საქართველოს ისტორია - სსრ კავშირის ისტორია - ძველი ეგვიპტის ისტორია - ინგლისის ისტორია .... * ეთნოკულტურული კლასიფიკაცია :ამერიკანისტიკა - არმენოლოგია - ასირიოლოგია - გერმანისტიკა - ებრაისტიკა - ელინისტიკა - თურქოლოგია - ინდოლოგია - ირანისტიკა - რუსისტიკა - სინოლოგია - სკანდინავისტიკა - სლავისტიკა - ქართველოლოგია - ხეთოლოგია .... * დარგობრივი კლასიფიკაცია :არქიტექტურის ისტორია - ასტრონომიის ისტორია - ბიოლოგიის ისტორია - გეოგრაფიის ისტორია - მუსიკის ისტორია - მხატვრობის ისტორია - პედაგოგიკის ისტორია - სპორტის ისტორია - ფილოსოფიის ისტორია - ქიმიის ისტორია .... * თემატური კლასიფიკაცია :ქართული ემიგრაციის ისტორია - ამერიკის კოლონიზაციის ისტორია - გეოგრაფიულ აღმოჩენათა ისტორია - კალენდრის ისტორია - მე-2 მსოფლიო ომის ისტორია - რენესანსის ისტორია - საფრანგეთის რევოლუციების ისტორია .... ==რესურსები ინტერნეტში== * Old Testament vs Secular Historical Timeline == იხილეთ აგრეთვე == *ისტორიკოსი *ისტორიოგრაფია == სქოლიო == კატეგორია:ისტორია", "url": "https://ka.wikipedia.org/wiki/ისტორია", "length": 6689}
{"id": "1240", "title": "ენათმეცნიერება", "text": "ენათმეცნიერება, ლინგვისტიკა — მეცნიერება ადამიანის ბუნებრივი ენების, მათი აგებულებისა და ფუნქციონირების ზოგადი კანონების შესახებ. == ეტიმოლოგია == ენათმეცნიერებების გავრცელებული სახელწოდება უცხო ენებზე არის ლინგვისტიკა. იგი მომდინარეობს ლათინური lingua-საგან, რაც ნიშნავს „ენას“. == ენათმეცნიერების დისციპლინები == ენის შესასწავლი ასპექტების თვალსაზრისით პირობითად გამოიყოფა ენათმეცნიერების დისციპლინების ორი კლასი: შიგა და გარე. * შიდა ენათმეცნიერების კლასი: :გრამატიკა – ეტიმოლოგია – ზოგადი ენათმეცნიერება – ლექსიკოგრაფია – მორფოლოგია – ონომასტიკა – ორთოგრაფია – სემანტიკა – სინტაქსი – ტიპოლოგია – ფონეტიკა – ფონოლოგია – ფრაზეოლოგია – შედარებით-ისტორიული ენათმეცნიერება * გარე ენათმეცნიერების კლასი: :დიალექტოლოგია – ეთნოლინგვისტიკა – ინტერლინგვისტიკა – ლინგვისტური გეოგრაფია – მეტალინგვისტიკა – პარალინგვისტიკა – სოციოლინგვისტიკა – ფსიქოლინგვისტიკა == ენათმეცნიერების ისტორია == ენათმეცნიერება უძველესი დროიდან ვითარდებოდა ძველ აღმოსავლეთსა და მესოპოტამიაში, სირიასა და ეგვიპტეში, აგრეთვე ინდოეთსა (ძვ. წ. V-IV სს. პანინი) და საბერძნეთში (არისტოტელე). მეცნიერულ კვლევებს ამ დარგში საფუძველი ჩაეყარა XIX საუკუნის დასაწყისიდან ზოგადი ენათმეცნიერების (ვილჰელმ ჰუმბოლდტი) და შედარებით-ისტორიული ენათმეცნიერების (ფრანც ბოპი, ვილჰელმ გრიმი და სხვები). ენათმეცნიერების ისტორიის ძირითადი მიმართულებებია: * ლოგიკური ენათმეცნიერება (XIX საუკუნის შუაწლები); * ფსიქოლოგიური ენათმეცნიერება (XIX საუკუნის მე-2 ნახევარი); * სოციოლოგიური ენათმეცნიერება (XIX საუკუნის დასასრული – XX საუკუნე). == ენათმეცნიერების საერთო ცნებები და ტერმინები == * ზოგადი ცნებები: :ანბანი – ასო – ასპექტი – ბგერა – ბრუნება – ბრუნვა – განსაზღვრება – გარემოება – გრამატიკული დრო – გრამატიკული რიცხვი – დამატება – დამწერლობა – თანხმოვანი – თარგმანი – კომპოზიტი – მახვილი – უღლება – ქვემდებარე – შემასმენელი – ქცევა – წინადადება – ხმოვანი – თანხმოვანი * ენის ფორმები და სახეები: :დაპროგრამების ენა – დიალექტი – კილო – კილოკავი – ოფიციალური ენა – ჟესტების ენა – სალიტერატურო ენა – საერთაშორისო ენა – სახელმწიფო ენა – ხელოვნური ენა * მეტყველების ნაწილები: :არსებითი სახელი – ზედსართავი სახელი – რიცხვითი სახელი – ნაცვალსახელი – ზმნა – ზმნიზედა – თანდებული – კავშირი – ნაწილაკი – შორისდებული * სასვენი ნიშნები: :დეფისი – კითხვის ნიშანი – მრავალწერტილი – მძიმე – ორწერტილი – ძახილის ნიშანი – წერტილი – წერტილ–მძიმე * მიმდინარეობები და თეზები: :სეპირ–უორფის ჰიპოთეზა – უნივერსალური გრამატიკა == გამოჩენილი ენათმეცნიერები == * ივანე ბოდუენ დე კურტენე, ფრანც ბოპი, ვილჰელმ გრიმი, ჯოზეფ ვუსტერი, ნიკოლაი იუშმანოვი, ნიკო მარი, ედვარდ სეპირი,ფერდინანდ დე სოსიური, ბენჯამინ ლი უორფი, ჰუგო შუხარდტი, არნოლდ ჩიქობავა, ვილჰელმ ჰუმბოლდტი, ალფრედო ტრომბეტი == ენათმეცნიერების ინსტიტუტი == == იხილეთ აგრეთვე == * ენათა კლასიფიკაცია * მსოფლიოს ენები == რესურსები ინტერნეტში == *არნოლდ ჩიქობავას სახელობის ენათმეცნიერების ინსტიტუტი == სქოლიო == *", "url": "https://ka.wikipedia.org/wiki/ენათმეცნიერება", "length": 2789}
{"id": "1241", "title": "ჯავა (პროგრამირების ენა)", "text": ":არ აგერიოთ ერთმანეთში ჯავა და ჯავასკრიპტი ჯავა ( ) არის ზოგადი დანიშნულების, კონკურენტული, ობიექტურად ორიენტირებული პროგრამირების ენა. Java არის მკაცრად (სტატიკურად) ტიპიზირებული ენა. სინტაქსური აგებულებით ის წააგავს უფრო ადრეულ ენებს C და C++. მისი ობიექტური მოდელი აგრეთვე მნიშვნელოვნად ნასესხებია C++ და Smalltalk ენებიდან. Java პროგრამები კომპილირდება ბაიტ-კოდებში და ეშვება Java ვირტულურ მანქანაში (JVM), რაც უზრუნველყოფს კომპილირებული პროგრამის დამოუკიდებლობას გამშვები სისტემასთან მიმართებაში. ოფიციალურად Java 1995 წლის 23 მაისს გამოვიდა. Java-ს პირველადი შემუშავება ეკუთვნის Sun Microsystems, რომელიც დღემდე რჩება Java ვირტუალური მანქანის და ენის სპეციფიკაციის ძირითად განმსაზღვრელად. Java მხარდაჭერილია ძირითად კომპიუტერულ და მობილურ ოპერაციულ სისტემებში, უამრავ საყოფაცხოვრებო და ციფრული მოწყობილობაში, აგრეთვე საბანკო პლასტიკურ და სხვა სახის სერვის ბარათებში. დღეს Java ყველაზე გავრცელებული ენაა, მოწყობილობათა რაოდენობის მიხედვით, რომლებიც ასრულებენ Java პროგრამებს და, აგრეთვე, ყველაზე პოპულარული ენაა იმ პროგრამისტების რაოდენობის მიხედვით, რომლებიც წერენ თავის პროგრამებს Java-ზე. == ისტორია == thumb|150px|Java-ს პერსონაჟი Duke, რომელიც პირველად Star7 მოწყობილობაზე გამოჩნდა Java-ს ისტორია იწყება 1990 წლის დეკემბრიდან, როდესაც Sun Microsystems-ში მცირე ჯგუფის მიერ ინიცირებულია „მწვანე პროექტი“ (Green Project) . ამ პროექტის მიზანი იყო სამომხმარებლო ციფრული მოწყობილობების დაპროგრამების შესაძლებლობა, ისევე როგორც ეს კომპიუტერებზე შეიძლებოდა. მწვანე პროექტის ფარგლებში ჯეიმზ გოსლინგის მიერ შეიქმნა ახალი პროგრამირების ენა Oak, რომელიც არ იყო დამოკიდებული კონკრეტული მოწყობილობის აგებულების დეტალებზე. Oak შემდგომში სახელი შეუცვალეს, და მას Java დაერქვა. Star7 მოწყობილობის წარმატებული დემონსტრაციის შემდეგ 1993 წელს „მწვანე პროექტი“ First Person Inc.-ში გადადის, რომელსაც სრულად აფინანსებს Sun. First Person Inc. საბოლოო ჯამში დაიხურა როგორც არაპერსპექტიული იმ დროისათვის. თუმცა აღმოაჩნდა, რომ ის პრობლემები, რომლების გადაჭრასაც ცდილობდნენ ამ პროექტში, აგრეთვე აქტუალურად იდგა სხვა სწრაფადგანვითარებად დარგში — ინტერნეტში. განცხადება Java ალფა ვერსიის გამოსვლის შესახებ გაკეთდა 1995 წლის 23 მაისს, Sun World კონფერენციაზე. საბოლო ვერსიით JDK 1.0 (Java Development Kit) გამოვიდა 1996 წელს. პირველი ფართო აღიარება Java ტექნოლოგიამ მიიღო 1997 წელს, როდესაც გამოვიდა JDK-ს შემდეგი, 1.1, ვერსია. Java-ს ვერსიები შემდეგი ქრონოლოგიით გამოდიოდა: JDK 1.0, 1996 წლის 23 იანვარი. JDK 1.1, 1997 წლის 19 თებერვალი. სიახლეები შეიცავდა AWT ბიბლიოთეკის გაუმჯობესებას, ახალ JDBC ტექნოლოგიას რელაციურ მონაცემთა ბაზებთან სამუშაოდ და JavaBean პროგრამირების ინტერფეისს. აგრეთვე მნიშვნელოვანი იყო Unicode სტანდარტის მხარდაჭერის გამოჩენა. J2SE 1.2, 1998 წლის 8 დეკემბერი. პირველად გამოჩნდა Swing ბიბლიოთეკა მომხმარებლის ინტერფეისის გაუმჯობესებული მხარდაჭერით, შედარებით უფრო ადრეულ AWT-თან. J2SE 1.3, 2000 წლის 8 მაისი. გაზრდილი წარმადობა. RMI/IIOP და JNDI ტექნოლოგიები. J2SE 1.4, 2002 წლის 6 თებერვალი. 64 ბიტიანი არქიტექტურის მხარდაჭერა, XML დამუშავების ჩადგმული შესაძლებლობები. J2SE 5.0, 2004 წლის 30 სექტემბერი. ენის ახალი კონსტრუქციები, როგორიცაა კლასის პარამეტრები (Generics), for ციკლის გაფართოებული შესაძლებლობები, პრიმიტიული ტიპების ავტომატური კონვერტაცია შესაბამის ობიექტურ ტიპებში და პირიქით, უტიპო Enum, ცვლადი არგუმენტების სია ფუნქციაში, სტატიკური import და მეტამონაცემების, ანუ ანოტაციების მხარდაჭერა. Java SE 6.0, 2006 წლის 11 დეკემბერი. სხვა უამრავ სიახლეებს შორისაა ჩადგმული მონაცემთა ბაზა Java DB, გრაფიკული ინტერფეისის გაფართოებული შესაძლებლობები, სკრიპტული ენების მხარდაჭერა და კომპილატორთან პროგრამულად მუშაობის შესაძლებლობა. == ძირითადი თავისებურებები == === შესრულების გარემოსგან დამოუკიდებლობა === Java-ს ძირითადი მახასიათებელი თვისებაა იყოს დამოუკიდებელი შესრულების გარემოს აგებულების დეტალებისაგან; Java პლატფორმის ყველაზე ცნობილი დაპირების, დაწერე ერთხელ, გაუშვი ყველგან, შესაბამისად. ასეთი მიდგომა უპირველეს ყოვლისა ამარტივებს პროგრამის შემქმნელის შრომას, რადგან, ვთქვათ Mac OS X ოპერაციულ სისტემაში დაწერილი პროგრამა შესაძლებელია ცვლილების გარეშე გადავიტანოთ სხვა, მაგალითად, Linux ოპერაციული სისტემაში. ცნება შესრულების გარემო Java-ს შემთხვევაში გაცილებით შორსაა წასული ვიდრე უბრალოდ ოპერაციული სისტემა. ასე მაგალითად, ამოსაბეჭდი მოწყობილობა აგრეთვე შესრულების გარემოს ერთ-ერთი შემადგენელი ნაწილია. ამიტომ Java-ზე შექმნილია სპეციალური პროგრამირების ინტერფეისი, სახელად Java Print API, რომლის გამოყენებით შეგიძლიათ ისე დაწეროთ პროგრამა, რომ პრინტერის აგებულების დეტალები არ იყოს არსად ნახსენები. ეს ის სამუშაო, რასაც Java საკუთარ თავზე იღებს. შესრულების გარემოს სხვა მნიშვნელოვანი მაგალითია რელაციური მონაცემთა ბაზა. ერთ-ერთი პირველი Java პროგრამირების ინტერფეისი, სახელად JDBC, უზრუნველყოფდა ნებისმიერი მწარმოებლის მონაცემთა ბაზასთან მიერთების და SQL ბრძანებების შესრულების ერთნაირ მექანიზმს. აბსტრაქციის დონე კიდევ უფრო თვალშისაცემია დღეს, როდესაც Hibernate შემდეგ კი EJB3 ტექნოლოგიები განვითარდა, რომელთა წყალობით დღეს შეგვიძლია ისე ვიმუშაოთ რელაციურ მონაცემთა ბაზასთან, რომ არ გამოვიყენოთ ამ ბაზისთვის დამახასიათებელი SQL ენის დიალექტი. შესრულების გარემოდ აგრეთვე სხვა Java პროგრამები შეგვიძლია განვიხილოთ. ყოვლისმომცველი გაერთიანების სურვილის წყალობით, Java-ში განვითარდა OSGI ტექნოლოგია, რომლის დახმარებით შეგვიძლია თავად Java-ს პროგრამების, როგორც პროგრამული მოდულების მართვა. === მეხსიერების ავტომატური მართვა === მეხსიერების გაჟონვა არის C++-ისთვის დამახასიათებელი პრობლემა. Java-ში ეს პრობლემა გადაჭრილია მეხსიერების ავტომატური მართვის მექანიზმით სახელად Gabrage Collector (პირდაპირ თარგმანში, ნაგვის შემგროვებელი), რომელიც თავის თავზე იღებს მეხსიერებაში ყველა იმ ობიექტის პოვნას და წაშლას, რომელიც პროგრამაში არ გამოიყენება. Java-ში შეუძლებელია ობიექტის მეხსიერებიდან უშუალოდ წაშლა. შეიძლება მხოლოდ მიუთითოთ რომ ესა თუ ის ობიექტი განკუთვნილია წასაშლელად, ამ ობიექტზე ყველა კავშირის (reference) მოსპობით. დამატებით შესაძლებელი გამოვიყენოთ System.gc(); გამოძახება, რომლის შემდეგ Garbage Collector ეცდება მისთვის მოსახერხებელ დროს გაწმინდოს მეხსიერება. აქ, ისევ, არ იგულისხმება არანაირი გარანტია, რომ მეხსიერება გაწმენდილი იქნება ამ გამოძახების დასრულებისთანავე. === ზეგავლენა === Java-მ მნიშვნელოვნად შეცვალა ციფრული ტექნოლოგია. მისი ზეგავლენა აშკარაა ამ ტექნოლოგიის გამოყენების თითქმის მთელ სპექტრზე. == გამარჯობა სამყარო == გამარჯობა სამყარო Java-ზე, რომელსაც შეტყობინება კონსოლზე გამოაქვს, ასე გამოიყურება: /** * გამარჯობა სამყარო Java პროგრამირების ენაზე. * გამოჰყავს კონსოლზე ტექსტი \"გამარჯობა, სამყარო!\". */ public class HelloWorld { static public void main(String[] args) { System.out.println(\"გამარჯობა, სამყარო!\"); } } გამარჯობა სამყარო Java-ს სტანდარტულ გრაფიკული ინტერფეისში (Swing) ასე გამოიყურება: import javax.swing. JOptionPane; /** * გამარჯობა სამყარო Java პროგრამირების ენაზე. * სტანდარტული გრაფიკული ინტერფეისში (Swing). * გამოჰყავს დიალოგი ტექსტით \"გამარჯობა, სამყარო!\". */ public class HelloWorld { static public void main(String[] args) { JOptionPane.showMessageDialog(null, \"გამარჯობა, სამყარო!\"); } } ორივე ზემოთ მოყვანილი მაგალითი საკმაოდ მარტივად გამოიყურება, განსხვავებით, მაგალითად C-სგან, სადაც გრაფიკულ ინტერფეისში ანალოგიური პროგრამის დაწერა შედარებით შრომატევადია. == ენის სინტაქსი == Java-ს სინტაქსი მნიშვნელოვნად წააგავს C++ სინტაქს. თუმცა Java აგებულია, როგორც ექსკლუზიურად ობიექტურად ორიენტირებული ენა. მთელი საწყისი კოდი იწერება კლასის შიგნით. ამიტომ ყველაფერი Java-ში ობიექტია, გარდა პრიმიტიული ტიპების. გამარტივების მიზნით კლასს შეუძლია იყოს მხოლოდ ერთი კლასის შთამომავალი. ეს შეზღუდვა გარკვეულწილად კომპენსირდება იმით, რომ კლასს შეუძლია უზრუნველყოს ინტერფეისების ნებისმიერი რაოდენობა. ენას გააჩნია ჩადგმული საშუალებები შეცდომების დამუშავებისთვის და მრავალპროცესიანი პროგრამირებისთვის. == მარტივი მაგალითები == განვიხილოთ რამდენიმე მარტივი მაგალითი Java-ზე. === ფაქტორიალის გამოთვლა === პირველ მაგალითში ნაჩვენებია ფაქტორიალის გამოთვლის პროგრამა. ფაქტორიალის გამოსათვლელად ვიყენებთ რეკურსიულ ფორმულას n! = (n-1)! \\cdot n. პროგრამამ უნდა გამოითვალოს და ჩამოწეროს ფაქტორიალის მნიშვნელობები n-ის მნიშვნელობებისათვის 1-დან 100-მდე. /* * File: ge.wikipedia.Factorial */ package ge.wikipedia.Factorial; import java.math.BigInteger; /** * ამ პროგრამას გამოაქვს 1-დან 100-მდე ნატურალური რიცხვების ფაქტორიალების სია. * * @author ვიკი ავტორი */ public class Factorial { /** * აქ იწყება პროგრამის შესრულება. * * @param args გაშვების პარამეტრები */ public static void main(String[] args) { for (int i = 1; i * ეს ფაილი შეიცავს Factorial კლასის გამოცხადებას, ამიტომ ფაილს, ზოგადი წესის თანახმად, ჰქვია Factorial.java. * package დირექტივა განსაზღვრავს პაკეტს (Java-ს ტერმინი სახელობითი სივრცესთვის), რომელსაც მიეკუთვნება ეს კლასი. ჩვენს შემთხვევაში ეს არის ge.wikipedia.Factorial. ამიტომ, ზოგადი წესის თანახმად, ჩვენი ფაილი უნდა იდოს ge/wikipedia/Factorial/ საქაღალდეში. * import დირექტივა უზრუნველყოფს BigInteger კლასის მიბმას, პაკეტიდან java.math. მიბმა აუცილებელია მოცემული კლასის გამოსაყენებლად. BigInteger არის კლასი, რომელიც უზრუნველყოფს ნებისმიერი სიდიდის მთელ რიცხვებთან მუშაობის შესაძლებლობას. * public class Factorial აცხადებს ღია კლასს სახელად Factorial. * main ფუნქცია წარმოადგენს იმ წერტილს, საიდანაც ეშვება Java პროგრამა. * main ფუნქციის ტანში ხდება for ციკლის გამოძახება. ეს ციკლი წააგავს ანალოგიურ ციკლებს C და C++ ენებში. ციკლის ბიჯი განისაზღვრება i ცვლადის მეშვეობით. ეს ცვლადი ინიციალიზირდება და იზრდება გარკვეულ დონემდე (1-დან 100-მდე). თითოეული ბიჯისას ხდება კონსოლზე ბიჯის ნომრის და შესაბამისი calculateFactorial() ფუნქციის შედეგის გამოტანა. * ფუნქცია calculateFactorial()-ის გამოცხადება ხდება main ფუნქციის შემდეგ. ამითი Java განსხვავდება C და C++ ენებისაგან. ამ უკანასკნელებში, აუცილებელია ფუნქციის გამოძახებას წინ ამ ფუნქციის გამოცხადება უძღოდეს. Java-ში ფუნქცია კლასის შიგნით შეიძლება ნებისმიერ ადგილას იყოს გამოცხადებული. * ფუნქცია calculateFactorial() რეკურსიულია. ის იყენებს საკუთარ თავზე მიმართვას, ჩვენს მიერ მოყვანილი რეკურსიული წესის შესაბამისად. * ფაქტორიალის შედეგის შესანახად გამოიყენება BigInteger კლასი, რომელსაც ნებისმიერი სიდიდის მთელი რიცხვის შენახვა შეუძლია (ერთადერთი შეზღუდვა, პროგრამისთვის ხელმისაწვდომი მეხსიერებაა). * ორი BigInteger ერთმანეთზე გადამრავლება ხდება ამ კლასის მეთოდის multiply საშუალებით. მეთოდის გამოსაძახებლად გამოიყენება წერტილის ოპერატორი (.), რომელიც ერთ-ერთ რიცხვს უდგება bigNum.multiply(calculateFactorial(num - 1)). === აპლეტი === აპლეტი არის Java პროგრამა, რომელსაც შეუძლია შესრულდეს ვებ-ბრაუზერში. ქვემოთ მოყვანილია მარტივი აპლეტის კოდი. ამ აპლეტის შესრულებისას ეკრანზე გამოდის ღილაკი, რომელზე დაწკაპების გამოდის ტექსტური შეტყობინება. package ქართული.ვიკი.აპლეტი; import java.awt.FlowLayout; import java.awt.event.ActionEvent; import java.awt.event.ActionListener; import javax.swing.JApplet; import javax.swing.JButton; import javax.swing.JOptionPane; public class აპლეტი extends JApplet { @Override public void init() { super.init(); JButton ღილაკი = new JButton(\"დააწკაპე!\"); ღილაკი.addActionListener(new ActionListener() { public void actionPerformed(ActionEvent event) { JOptionPane.showMessageDialog(აპლეტი.this, \"ღილაკი დაწკაპებულია!\"); } }); getContentPane().setLayout(new FlowLayout()); getContentPane().add(ღილაკი); } } * აპლეტის შესაქმნელად ჩვენ გვჭირდება კლასი, რომელიც აფართოებს java.applet.Applet კლასს. თუმცა ჩვენ გამოვიყენეთ javax.swing.JApplet, რომელიც ნაწარმოებია java.applet.Applet-დან. * განსხვავებით ჩვეულებრივი Java პროგრამისგან, აპლეტს არ სჭირდება სპეციალური გამშვები ფუქნცია. აპლეტი ავტომატურად იქმნება გამომძახებელი გარემოს მიერ და გარემოს ინიციალიზაციის შემდეგ ავტომატურად გამოიძახება აპლეტის init ფუნქცია. * init ფუნქციის შიგნით ხდება ღილაკის შექმნა და მისი განლაგება აპლეტზე. * ღილაკის addActionListener მეთოდის მეშვეობით უყენდება მისი მოვლენის მსმენელი. ამ შემთხვევაში მოვლენა წარმოადგენს ღილაკზე დაწკაპუნებას. დაწკაპუნების შემდეგ გამოდის შეტყობინების ფანჯარა ტექსტით „გამარჯობა, სამყარო!“. აპლეტი შესაძლოა ჩაიდგას საიტის შემადგენლობაში. ადრეს ამისთვის გამოიტენებოდა applet ტეგი. თუმცა დღეს ეს ტეგი მოძველებულად ითვლება. Mozilla-ს ბრაუზერში წარმოსაჩენად შეგიძლიათ ისარგებლოთ embed ტეგით. Internet Explorer-ში საჩვენებლად გამოიყენება ტეგი object. == JVM == Java ვირტუალური მანქანა წარმოადგენს გამშვებს კომპილირებული Java პროგრამისთვის. Java ვირტუალური მანქანა უზრუნველყოფს ოპერაციულ სისტემასთან ურთიერთობას, კლასების ჩატვირთვას და მეხსიერების ავტომატურ კონტროლს. == ძირითადი Java ტექნოლოგიები == Java SE სტანდარტული რედაქცია, საბაზისო ყველა ტექნოლოგიისთვის. Java EE კორპორატიული რედაქცია, რომელიც შედგება უამრავი სხვა ქვეტექნოლოოგიისაგან. მათ შორის ყველაზე ცნობილებია სერვლეტები, Java სერვერული გვერდები (JSP), Java სერვერული სახეები (JSF), საწარმო Java ობიექტები (EJB), Java ვებ სერვისები. Java ME მობილური რედაქცია, რომელიც ეშვება მობილურებზე და სხვა მცირერესურსიან მოწყობილობებზე. Java Card სერვის ბარათების დაპროგრამება. Java FX მრავალფეროვანი ვებ-გვერდების ტექნოლოგია, რომელიც კონკურენციას უწევს თავის უფრო ადრეულ ანალოგებს Abobe Flex და Microsoft Silverlight. == რესურსები ინტერნეტში == * ჯავას ოფიციალური საიტი ფართო მასებისთვის * Java პროგრამისტების მთავარი საიტი * The Java Community Process * JavaFX-ის ძირითადი საიტი == წყაროები == კატეგორია:პროგრამირების ენები კატეგორია:ობიექტზე ორიენტირებული პროგრამირების ენები კატეგორია:კლასზე დაფუძნებული დაპროგრამების ენები", "url": "https://ka.wikipedia.org/wiki/ჯავა_(პროგრამირების_ენა)", "length": 13029}
{"id": "1244", "title": "იანვარი", "text": "იანვარი () — გრიგორიანული კალენდრის პირველი თვე. იანვარში 31 დღეა. ასე უწოდეს მას იანუსის, შესასვლელთა და გამოსასვლელთა, ყოველგვარი საწყისის რომაული ღმერთის მიხედვით. იანვარი და თებერვალი არიან კალენდრის ბოლო დამატებული თვეები, ვინაიდან რომაელები ზამთარს თვლიდნენ პერიოდად თვეების გარეშე. რადგან, ტრადიციულად, კონსულებს იანვარში ირჩევდნენ, ეს თვე გახდა წლის პირველი თვე, შეცვალა ამ მიმართებით მარტი. იანვრის ძველქართული სახელწოდებაა აპანი, აპნისი. * იანვარი არის ზამთრის თვე ჩრდილოეთ ნახევარსფეროში და ზაფხულისა — სამხრეთ ნახევარსფეროში. * იანვრის ზოდიაქოს ნიშნებია თხის რქა და მერწყული. * იანვარი იწყება კვირის იმავე დღეს, როგორც ოქტომბერი, გარდა ნაკიანი წლისა, როდესაც იგი იწყება იმავე დღეს, როგორც აპრილი და ივლისი. ==აპნისი== კორნელი კეკელიძე აპნისს 4 დეკემბერი — 2 იანვრით საზღვრავდა. კ. კეკელიძის აზრით „აპნისი“ არის ნათესაობითი ბრუნვა (თთუე აპნისი, აპნისაჲ), სახელობითი ბრუნვა იქნება „აპანი“, რაც იგივე ავესტური აპამ, ფალაური ავან ან ახალ-სპარსული აბან არის (აქედან გამოყავთ ებრაული აბ-იც). ეს სახელი თუ მის ეტიმოლოგიას მივაქცევთ ყურადღებას (ძველ ირანულში მდინარისა და წყლის სახელთანაა დაკავშირებული), უნდა მივიჩნიოთ იმ თვის სახელთა დუბლიკაციად, რომლესაც სურწყანი ეწოდება. == იანვრის მნიშვნელოვანი მოვლენები == right|100px * ძვ. წ. 154 : ძველ რომში წლიური კონსულატის დღე პირველ იანვარზე გადმოიტანეს. * ძვ. წ. 49 : გაიუს იულიუს კეისარმა გადმოლახა რუბიკონი * 27 : ოქტავიანე ავგუსტუსმა გამოაცხადა რომის იმპერიის შექმნა. * 395 : რომის იმპერია ორ ნაწილად გაიყო: აღმოსავლეთი და დასავლეთი. * 1622 : პაპის კანცელარია იღებს გადაწყვეტილებას ახალ წლად პირველი იანვარი გამოცხადდეს. * 1793 : პარიზში სიკვდილით დასაჯეს მეფე ლუი XVI. * 1784 : ერეკლე II მიერ რატიფიცირებულ იქნა გეორგიევსკის ტრაქტატი. * 1801 : გამოიცა საქართველოს რუსეთთან მიერთების მანიფესტი. * 1853 : აბრაამ ლინკოლნმა ზანგების დამოუკიდებლობის მანიფესტი გამოსცა. * 1868 : იაპონიაში აღდგა საიმპერატორო ხელისუფლება. * 1924 : ინგლისელმა მკვლევარმა ჰოვარდ კარტერმა აღმოაჩინა ტუტანხამონის სარკოფაგი მეფეთა ხეობაში, ლუქსორთან, ეგვიპტე. * 1925 : ბენიტო მუსოლინი თავს იტალიის დიქტატორად აცხადებს. * 1933 : ადოლფ ჰიტლერი გერმანიის კანცლერი გახდა. * 1950 : მარშალი ტიტო იუგოსლავიის პრეზიდენტად აირჩიეს. * 1970 : 1 იანვარი იუნიქსის ეპოქის დასაბამი * 1979 : ირანში ჩამოაგდეს შაჰი მოჰამედ რეზა ფეჰლევი. * 1983 : კომპანია „ეპლ კომპიუტერი“ უშვებს ეპლ ლიზას — პირველი კომერციული პერსონალური კომპიუტერი, რომელსაც გრაფიკული ინტერფეისი და თაგუნა ჰქონდა. * 1990 : შავი იანვარი — ბაქოში საბჭოთა არმიის მიერ აზერბაიჯანელთა საპროტესტო დემონსტრაციის სისხლიანი დარბევა. * 1999 : რიგ ევროპულ ქვეყნებში საბანკო ანგარიშსწორებისათვის შემოღებულ იქნა ევრო. * 2001 : დაარსდა ვიკიპედია ==სქოლიო==", "url": "https://ka.wikipedia.org/wiki/იანვარი", "length": 2621}
{"id": "1245", "title": "თებერვალი", "text": "თებერვალი ( — განწმენდა) — გრიგორიანული კალენდრის მეორე თვე. თებერვალში 28 დღეა, გარდა ნაკიანი წლისა, როდესაც მასში 29 დღეა. სახელი ეწოდა მიწისქვეშა სამეფოს რომაული ღვთაების მიხედვით. იანვარი და თებერვალი არიან კალენდრის ბოლო დამატებული თვეები, ვინაიდან რომაელები ზამთარს თვლიდნენ პერიოდად თვეების გარეშე. თებერვალს ქართულ წარმართული კალენდარში სურწყუნისი ეწოდებოდა. ხალხური დასახელებაა განცხადებისთვე. თებერვალი არის ზამთრის თვე ჩრდილოეთ ნახევარსფეროში და ზაფხულისა სამხრეთ ნახევარსფეროში. თებერვლის ზოდიაქოს ნიშნებია მერწყული და თევზები. თებერვალი იწყება კვირის იმავე დღეს, როგორც მარტი და ნოემბერი, გარდა ნაკიანი წლისა, როდესაც მისი საწყისი დღე ემთხვევა აგვისტოსას. ==სარწყუნისი== კორნელი კეკელიძე სურწყნისს 3 იანვარი — 1 თებერვლით საზღვრავდა. კ. კეკელიძის აზრით სურწყნისაჲ (თთუე) არის ნათესაობითი ბრუნვა, სახელობითი უნდა იყოს „სურწყანი“. ეს სახელი ორი ნაწილისაგან შედგება: „სურ“ და „წყანი“, უკანასკნელი უნდა იყოს ახლანდელი „წყალი“, ხოლო პირველი იგივე „წყალი“ ავესტური ფორმით. ზენდ ავესტაში, ოცდარვა იაზატებს შორის, ცნობილი იყო „არდავირ-სურ“, რაც ნიშნავს „წყარო ზეციური წყლისა“. ==თებერვლის მნიშვნელოვანი მოვლენები== * ძვ. წ. 660 : იაპონიის იმპერატორ ჯიმუს მიერ დაფუძნების ტრადიციული თარიღი. * 362 : იულიანე განდგომილის ედიქტით რომის იმპერიაში ყველა რელიგიას თანასწორი უფლებები ენიჭება. * 962 : ოტო I ხდება საღვთო რომის იმპერიის პირველი იმპერატორი * 1455 : გუტენბერგის ბიბლია დაიბეჭდა — პირველი წიგნი დასავლეთში მოძრავი „ტიპო“-თი დაბეჭდილი. * 1613 : მიხეილ I რომანოვი რუსეთის მეფედ არჩევის შედეგად დასაბამი მიეცა რომანოვების დინასტიას. * 1653 : ახალი ამსტერდამი (მოგვიანებით გადაერქვა ნიუ-იორკი) დაფუძნდა. * 1904 : რუსეთ-იაპონიის ომის დასაწყისი. * 1917 : დაიწყო რუსეთის რევოლუცია. * 1946 : კორეაში შეიქმნა დროებითი მთავრობა. 38-ე პარალელით ქვეყანა გაიყო ორ ზონად: ჩრდილოეთი — საბჭოთა, სამხრეთი — ამერიკული. * 1959 : ფიდელ კასტრო კუბის დიქტატორი ხდება. * 1979 : აიათოლა რუჰოლა ხომეინი ირანში ხელისუფლებას ხელში იგდებს. * 1986 : ორბიტაზე გაყვანილ იქნა საბჭოთა კოსმოსური სადგური „მირი“. * 1989 : საბჭოთა ომი ავღანეთში — სამჭოთა კავშირის ბოლო სამხედრო კოლონა ტოვებს ქაბულს, ასრულებს რა ცხრა წლიან სამხედრო ოკუპაციას. ==სქოლიო==", "url": "https://ka.wikipedia.org/wiki/თებერვალი", "length": 2126}
{"id": "1246", "title": "მარტი", "text": "მარტი () — გრიგორიანული კალენდრის მესამე თვე. მარტში 31 დღეა. სახელი ეწოდა ომის რომაული ღვთაების მარსის მიხედვით, რომელიც იმ დროს ჯერ კიდევ გაზაფხულისა და მიწათმოქმედების ღმერთად ითვლებოდა. იანვრისა და თებერვლის დამატებამდე მარტი იყო კალენდრის პირველი თვე. მარტის ძველქართული სახელწოდებაა მირკანი. მარტი არის გაზაფხულის თვე ჩრდილოეთ ნახევარსფეროში და შემოდგომისა — სამხრეთ ნახევარსფეროში. ბუნიაობის ერთ-ერთი დღე მარტზე მოდის. მარტის ზოდიაქოს ნიშნებია თევზები და ვერძი. მარტი იწყება კვირის იმავე დღეს, როგორც ნოემბერი ჩვეულებრივ წლებში, და როგორც თებერვალი — ნაკიან წელში. ==მირკანი== კორნელი კეკელიძე მირკანს 2 თებერვალი — 3 მარტით საზღვრავდა. კ. კეკელიძის აზრით „მიჰრაკანი“ ან, უფრო ძველი ფორმა მისი, რომელიც დამოწმებულია ერთ ძეგლში, „მეჰრაკანი“, მომდინარეობს ავესტური Mithra-საგან (მეშვიდე თვე) და უდრის სომხურ „მეჰეკან“-ს და მის ორეულს, კაპადოკიურ „მითრაკანა“-ს. == მარტის მნიშვნელოვანი მოვლენები == * ძვ. წ. 44 : რომში შეთქმულების შედეგად მოკლეს გაიუს იულიუს კეისარი. * 624 : მაჰმადის გადამწყვეტი გამარჯვება მექის მოწინააღმდეგეებთან ბადრის ბრძოლაში. * 1226 : ჯვაროსნებმა იერუსალიმი დაიკავეს. * 1226 : ჯალალედინმა აიღო თბილისი. * 1603 : ინგლისის დედოფალი ელისაბედ I გარდაიცვალა. ტახტზე ავიდა ჯეიმზ I. * 1618 : იოჰანეს კეპლერმა აღმოაჩინა პლანეტთა მოძრაობის მესამე კანონი. მოგვიანებით უარყოფს აღმოჩენას გამოთვლებში შეცდომის გაპარვის მიზეზით, თუმცა 15 მაისს ისევ ადასტურებს აღმოჩენას. * 1781 : უილიამ ჰერშელმა პლანეტა ურანი აღმოაჩინა. * 1796 : ნაპოლეონ ბონაპარტი ირთავს პირველ ცოლს, ჟოზეფინა ბოარნეს. * 1853 : ჯუზეპე ვერდის ტრავიატას პრემიერა გაიმართა ვენეციაში. * 1855 : ტახტზე ავიდა რუსეთის იმპერატორი ალექსანდრე II. * 1861 : ალექსანდრე II-ის განკარგულებით რუსეთის იმპერიაში გაუქმდა ბატონყმობა. * 1888 : სან-სტეფანოს ზავი - რუსეთმა შემოიერთა ოსმალეთის იმპერიის ქართული პროვინციები. * 1889 : ეიფელის კოშკის ინაუგურაცია პარიზში. * 1895 : ძმებმა ლუმიერებმა მოახდინეს პირველი ფილმის პრეზენტაცია. * 1918 : გერმანია, ავსტრია და რუსეთი ხელს აწერენ ბრესტ-ლიტოვსკის ზავს, რომლის მიხედვით რუსეთი პირველი მსოფლიო ომიდან გამოდის და ფინეთი, ესტონეთი, ლატვია, ლიეტუვა და პოლონეთი დამოუკიდებელი სახელმწიფოები ხდებიან. * 1933 : გამოცხადდა მესამე რაიხის შექმნა. * 1946 : ხო ში მინი არჩეულ იქნა ვიეტნამის პრეზიდენტად. * 1950 : სსრკ აცხადებს, რომ ატომური ბომბი შექმნა. * 1965 : რუსი კოსმონავტი ალექსეი ლეონოვი პირველი გავიდა ღია კოსმოსში. * 1973 : ვიეტნამის ომი - უკანასკნელმა ამერიკელმა ჯარისკაცებმა სამხრეთი ვიეტნამი დატოვეს. * 1982 : სიზიგი - მზის სისტემის 9 პლანეტა ერთ ხაზზე ეწყობა მზის გასწვრივ. * 1983 : რონალდ რეიგანი სსრკ-ს ბოროტების იმპერიას უწოდებს. * 1992 : აზერბაიჯანი, თურქმენეთი, მოლდოვა, სომხეთი, უზბეკეთი, ყაზახეთი, და ყირგიზეთი გაეროს წევრები გახდნენ დამოუკიდებელი სახელმწიფოს სტატუსით. * 2004 : მადრიდის მეტროში განხორციელდა ტერორისტული აქტი. ==სქოლიო==", "url": "https://ka.wikipedia.org/wiki/მარტი", "length": 2755}
{"id": "1247", "title": "აპრილი", "text": "აპრილი () — გრიგორიანული კალენდრის მეოთხე თვე. აპრილში 30 დღეა. სახელი ეწოდა ლათინური სიტყვის გამო: aperire — „გახსნა, გაშლა“. ძველი ქართული წარმართული კალენდრით მისი სახელწოდებაა იგრიკა. აპრილი არის გაზაფხულის თვე ჩრდილოეთ ნახევარსფეროში და შემოდგომისა — სამხრეთ ნახევარსფეროში. აპრილის ზოდიაქოს ნიშნებია ვერძი და კურო. აპრილი იწყება კვირის იმავე დღეს, როგორც ივლისი ჩვეულებრივ წლებში, და როგორც იანვარი — ნაკიან წელში. ==იგრიკა== კორნელი კეკელიძე იგრიკს 4 მარტით — 2 აპრილით საზღვრავდა. კ. კეკელიძის აზრით „იგრიკაჲ“ ანუ თთუე იგრიკისაჲ, ნამდვილი პირველადი ფორმა არის „იგრი“, „იგრისაჲ“. იგრი უნდა იყოს მოდიფიკაცია სომხურში „არეგი“-სა, რომელმაც თავში ა-ი ახმოვანებით, შუაში გ-რ მეტათეზით და ნათესაობით მრუნვაში „ე“ ბგერის გამოვარდნით, მოგვცა „იგრისა“. ქართული „იგრიკას“ სომხურ „არეგასთან“ აახლოებდა მარი ბროსეც. ==აპრილის მნიშვნელოვანი მოვლენები== ==სქოლიო==", "url": "https://ka.wikipedia.org/wiki/აპრილი", "length": 857}
{"id": "1248", "title": "მაისი", "text": "მაისი () — გრიგორიანული კალენდრის მეხუთე თვე. მასში 31 დღეა. სახელი ეწოდა ნაყოფიერების რომაული ღვთაების, მერკურის დედის, მაიას მიხედვით. მაისის ძველქართული სახელწოდებაა ვარდობისა, ვარდობისთვე. მაისი არის გაზაფხულის თვე ჩრდილოეთ ნახევარსფეროში და შემოდგომისა — სამხრეთ ნახევარსფეროში. მაისის ზოდიაქოს ნიშნებია კურო და მარჩბივი. არცერთი თვე არ იწყება კვირის იმ დღით, რითაც მაისი. ==ვარდობისა== კორნელი კეკელიძე ვარდობისას 3 აპრილი — 2 მაისით საზღვრავდა. კ. კეკელიძის აზრით „ვარდობისაჲ“ (თთუე) წმინდა ქართული სახელია, რომელიც აღნიშნავს ვარდის ან ზოგადად ყვავილის გაშლის სეზონს. ამიტომაცაა რომ მას ბიბლიის ძველ ვერსიებში ეწოდება აგრეთვე „თვე ყვავილობისაჲ“. ვარდობისა და ყვავილობის თვის შესატყვისად ბიბლიის სხვა ადგილებში გამოიყენება თთუე ახალთაჲ ანუ ახლისაჲ, რაც უდრის ბერძნული ბიბლიის — „έν μηνί τών“, სლავურის — „месяц новых плодов“, ხოლო ებრაულ ბიბლიაში, აქედან რუსულშიც, ამ სახელებს უდრის თვის სახელი „ავივ“. საყურადღებოა, რომ ებრაელების მეორე თვეს, რომელიც დაახლოებით იმავე სეზონში მოდიოდა, ეწოდება „ზიფ“, რაც ყვავილთა თვეს ნიშნავს. ==მაისის მნიშვნელოვანი მოვლენები == ==ლიტერატურა== ==სქოლიო==", "url": "https://ka.wikipedia.org/wiki/მაისი", "length": 1095}
{"id": "1249", "title": "ივნისი", "text": "ივნისი () — გრიგორიანული კალენდრის მეექვსე თვე. ივნისში 30 დღეა. სახელი ეწოდა ცის კაბადონისა და ქორწინების ღვთაების, იუპიტერის ცოლის, იუნონას მიხედვით. ძველი ქართული წარმართული კალენდრით — მარიალისა. ხალხური სახელწოდებანია თიბათვე და ივანობისთვე. ივნისი არის ზაფხულის თვე ჩრდილოეთ ნახევარსფეროში და ზამთრისა — სამხრეთ ნახევარსფეროში. მზებუდობის ერთ-ერთი დღე ივნისზე მოდის. ივნისის ზოდიაქოს ნიშნებია მარჩბივი და კირჩხიბი. არცერთი თვე არ იწყება კვირის იმ დღით, რითაც ივნისი. ==მარიალისა== კორნელი კეკელიძე მარიალისას 3 მაისი — 1 ივნისით საზღვრავდა. კ. კეკელიძის აზრით „მარიალი“ არის სომხური „მარერ“-ი. == ივნისის მნიშვნელოვანი მოვლენები == * ივნისის პირველი ორშაბათი ირლანდიის რესპუბლიკის ერთ-ერთი სახალხო დღესასწაულია (გამოსაშვები დღე). ირლანდიურ კალენდარში ამ თვეს ჰქვია Meitheamh და ზაფხულის სეზონის შუა თვეა. * მზებუდობა, რომელსაც ჩრდ. ნახევარსფეროში „ზაფხული მზებუდობა“, ხოლო სამხრეთ ნახევარსფეროში „ზამთრის მზებუდობა“ ჰქვია ხდება 20-22 ივნისს. * შუაზაფხულს ზეიმობენ შვედეთში ივნისის მესამე პარასკევს. * სკოლებში ამ თვეს ზაფხულის არდადეგები იწყება. * მამის დღეს აღნიშნავენ ბელგიაში ივნისის მეორე კვირადღეს; აშშ-ში, ბრიტანეთში, ნიდერლანდში, ირლანდიასა და კანადაში ის ივნისის მესამე კვირადღეზე მოდის. * გეი-პრაიდის აღნიშვნის ღონისძიებები ტარდება მრავალ ქვეყანაში სტოუნუოლის არეულობების წლისთავის აღსანიშნავად. * ბუმსდეი აღნიშნება ირლანდიასა და მსოფლიოს სხვა ინგლ.-ენოვან ქვეყნებში 16 ივნისს ჯეიმზ ჯოისის „ულისეს“ ფანების მიერ. * დროშის დღე შვედეთში (6 ივნისი), აშშ-ში (14 ივნისი), დანიაში (15 ივნისი), არგენტინაში (20 ივნისი) და რუმინეთში (26 ივნისი). * მსოფლიო საფეხბურთო ჩემპიონატი იწყება 9 ივნისს. * ენ-ბი-ეი (აშშ-ის ეროვნული საკალათბურთო ასოციაცია) პლეიოფები და ფინალური თამაშები იწყება. * ფილიპინების დამოუკიდებლობის დღე — 12 ივნისი. ==სქოლიო==", "url": "https://ka.wikipedia.org/wiki/ივნისი", "length": 1750}
{"id": "1250", "title": "ივლისი", "text": "ივლისი () — გრიგორიანული კალენდრის მეშვიდე თვე. ივლისში 31 დღეა. სახელი ეწოდა იულიუს კეისრის მიხედვით, რომელიც ამ თვეში იყო დაბადებული; ადრე მას ერქვა Quintilis, „მეხუთე“. ივლისის ძველი წარმართული კალენდრით — თიბისა, ხალხური სახელწოდებანია მკათათვე და კვირიკობისთვე. სულხან-საბას მიხედვით ადრე ავი და კვინტოლიონიც ეწოდებოდა. ივლისი არის ზაფხულის თვე ჩრდილოეთ ნახევარსფეროში და ზამთრისა — სამხრეთ ნახევარსფეროში. ივლისის ზოდიაქოს ნიშნებია კირჩხიბი და ლომი. ივლისი იწყება კვირის იმავე დღეს, რითაც აპრილი ჩვეულებრივ წლებში, და იანვარი — ნაკიან წელში. ==თიბისა== კორნელი კეკელიძე თიბისას 2 ივნისი — 1 ივლისით საზღვრავდა. კ. კეკელიძის აზრით „თიბისაჲ“ (თთუე), წმინდა ქართული სახელია, მაჩვენებელი იმ სეზონისა, როდესაც თიბვას აქვს ადგილი. მნიშვნელობით ეს იგივეა რაც სომხური „მარგაც“ („მარგა“ — მინდორი, ველი). ==ივლისის თვის საზეიმო დღეები== * კანადის დღე კანადაში (1 ივლისი) * დამოუკიდებლობის დღე აშშ-ში (4 ივლისი) * დამოუკიდებლობის დღე ვენესუელაში (5 ივლისი) * დამოუკიდებლობის დღე არგენტინაში (9 ივლისი) * დამოუკიდებლობის დღე პერუში (28 ივლისი) * ბასტილიის დღე საფრანგეთში (14 ივლისი) * ტურ დე ფრანსი ტარდება მთელი თვის განმავლობაში. == ივლისის მნიშვნელოვანი მოვლენები == * 64 : რომის დიდი ხანძარი. * 306 : კონსტანტინე I-ს მისი მეომრები რომის იმპერატორად აცხადებენ. * 622 : მუჰამედი (კალ. არაბულად სურათზე) იწყებს ჰიჯრას მექადან მედინაში, რაც დასაბამს აძლევს ისლამურ კალენდარს. * 987 : ჰუგო კაპეტი გახდა საფრანგეთის მეფე, კაპეტინგების დინასტია დაიწყო * 1099 : ჯვაროსნებმა იერუსალიმი დაიკავეს. * 1625 : მარაბდის ბრძოლა * 1762 : ეკატერინე II-ს გამეფება. * 1776 : აშშ-მ დამოუკიდებლობა გამოაცხადა. * 1789 : ბასტილიის აღება. დაიწყო საფრანგეთის რევოლუცია. * 1806 : საღვთო რომის იმპერიის დაშლა და რაინის კონფედერაციის წარმოქმნა. ==სქოლიო==", "url": "https://ka.wikipedia.org/wiki/ივლისი", "length": 1726}
{"id": "1251", "title": "აგვისტო", "text": "აგვისტო (; ძვ. სახელები: მარიამობისთვე, ქველთობისა) — გრიგორიანული და იულიანური კალენდრების მერვე თვე. მოქცეულია ივლისსა და სექტემბერს შორის. აგვისტოში 31 დღეა. ამ თვეს, თავდაპირველად, ლათინურად, სექსტილისი ერქვა, რადგანაც ორიგინალურ რომაულ ათთვიან კალენდარში, რომელიც რომულუსმა შემოიღო ძვ. წ. 753 წელს და რომელშიც წელიწადი მარტში იწყებოდა, მეექვსე ადგილი ეკავა (სექს — ლათინურად „ექვსი“). ძვ. წ. 700 წლისათვის, იგი მერვე თვე გახდა, მას შემდეგ, რაც რომის მეფე ნუმა პომპილიუსმა კალენდარში მარტამდე იანვარი და თებერვალი ჩაამატა. მან, ასევე, თვეს 29 დღე მიაკუთვნა. იულიუს კეისარმა, რომელმაც ძვ. წ. 45 წელს იულიუსის კალენდარი შემოიღო, თვეს 2 დღე დაუმატა, რითაც მან თავისი დღევანდელი სიგრძე, 31 დღე მიიღო. ძვ. წ. 8 წელს მას, ოქტავიანე ავგუსტუსის პატივსაცემად, აგვისტო უწოდეს (ფართოდ გავრცელებული აზრის მიუხედავად, მას ერთი დღე თებერვლისაგან არ აუღია). სენატის გადაწყვეტილების მიხედვით, რომლის ციტირებასაც მაკრობიუსი აკეთებს, საამისოდ ეს თვე იმიტომ შეირჩა, რომ ავგუსტუსის ტრიუმფის უმნიშვნელოვანესი მოვლენები, ეგვიპტის დაპყრობის ჩათვლით, სწორედ ამ თვეს ემთხვეოდა. ქართული წარმართული კალენდრის მიხედვით „ქველთობისა“ ერქვა. შემდეგ აგვისტოს პარალელურად „მარიამობისთვე“ გავრცელდა. აგვისტო არის ზაფხულის თვე ჩრდილოეთ ნახევარსფეროში და ზამთრისა — სამხრეთ ნახევარსფეროში. აგვისტოს ზოდიაქოს ნიშნებია ლომი და ქალწული. აგვისტო იწყება კვირის იმავე დღეს, როგორც თებერვალი მხოლოდ ნაკიან წელს. ==ქველთობისა== კორნელი კეკელიძე ქველთობისას 2 ივლისი — 31 ივლისით საზღვრავდა. კ. კეკელიძის აზრით „ქუელთობისაჲ“ (თთუე), სახელობითი ბრუნვა — „ქუელთობა“. მისი მოსაზრებით შეცდომაა სახელწოდება ქუელთობისას პირველი ნაწილის „ქუე“-ს „ქვე“-დ და შესაბამისად მისგან ქველის წარმოება და მასზე აპელირება. პირვანდელი ფორმაა „ქუე“, რომელიც კავშირშია ირანული წარმართული კალენდრის ერთ-ერთ თვესთან „ფარვარდინთან“, რომლის დროსაც იმართებოდა ქვესკნელთა მყოფთა დღესასწაული — „ფრავარტა“. == აგვისტოს მნიშვნელოვანი მოვლენები == * ძვ. წ. 216 : მეორე პუნიკური ომი — კანების ბრძოლა; * ძვ. წ. 30 : ეგვიპტე რომის პროვინცია გახდა; * 70 : რომაელებმა იერუსალიმი აიღეს და მეორე ტაძარი დაანგრიეს; * 79 : ვეზუვის ამოფრქვევა, პომპეის და ჰერკულანუმის განადგურება; * 988 : რუსებმა ქრისტიანობა მიიღეს; * 1483 : გაიხსნა სიქსტეს კაპელა; * 1572 : პარიზში წმინდა ბართლომეს ღამე მოხდა; * 1806 : საღვთო რომის იმპერიის აღსასრული; * 1830 : ტახტზე უარი თქვა საფრანგეთის მეფე შარლ X-მ; * 1832 : ნაპოლეონი წმინდა ელენეს კუნძულზე გადაასახლეს; * 1869 : იაპონიაში სამურაების კლასი გაუქმდა; * 1934 : ჰილტერი გერმანიის ხელისუფლების სათავეში მოვიდა; * 1945 : მეორე მსოფლიო ომი — ამერიკელებმა ჰიროსიმაზე და ნაგასაკიზე ატომური ბომბები ჩამოაგდეს; * 1960 : ნიგერია საფრანგეთისგან დამოუკიდებელი გახდა; * 1991 : საბჭოთა კავშირი დაიშალა. * 2008 : რუსეთ-საქართველოს ომი == ლიტერატურა == ==სქოლიო==", "url": "https://ka.wikipedia.org/wiki/აგვისტო", "length": 2704}
{"id": "1252", "title": "სექტემბერი", "text": "სექტემბერი () — გრიგორიანული კალენდრის მეცხრე თვე. შეიცავს 30 დღე-ღამეს. სახელი ეწოდა იმ ფაქტის გამო, რომ იგი იყო მეშვიდე თვე რომაული კალენდრისა (ლათინურად septem — შვიდი), როდესაც წელი იწყებოდა მარტში. ქართული წარმართული კალენდრით — ახალწლისა, ხოლო ხალხური სახელწოდებაა — ენკენისთვე. სექტემბერი არის შემოდგომის თვე ჩრდილოეთ ნახევარსფეროში და გაზაფხულისა — სამხრეთ ნახევარსფეროში. ბუნიობის ერთ-ერთი დღე სექტემბერზე მოდის. სექტემბრის ზოდიაქოს ნიშნებია ქალწული და სასწორი. სექტემბერი ყოველთვის იწყება კვირის იმავე დღეს, რითაც დეკემბერი. ==ახალწლისა== კორნელი კეკელიძე ახალწლისას 6 აგვისტო — 4 სექტემბრით საზღვრავდა. კ. კეკელიძის აზრით „ახალწლისაჲ“ (თთუე), სახელობითი ბრუნვა — ახალწელი, არის შესატყვისი ირანული „ნავროზისა“ (ახალი დღე) და თარგმანი სომხური „ნავასარდისა“ (ახალი წელი). == სექტემბრის მნიშვნელოვანი მოვლენები == 100px|right * ძვ. წ. 587 : ბაბილონის მეფე ნაბუქოდონოსორი ბრძანებით დაწვეს იერუსალიმის ტაძარი * ძვ. წ. 490 : ბერძენმა ფიტიპიდემ გაირბინა მარათონიდან ათენამდე გამარჯვების ამბის მისატანად * 476 : რომის უკანასკნელი იმპერატორი რომულუს ავგუსტულუსი დაამხეს, რომის დაცემა * 1066 : უილიამ დამპყრობელის მიერ ინგლისის დაპყრობა * 1472 : გუტენბერგმა დაბეჭდა პირველი წიგნი — ბიბლია * 1519 : მაგელანის ექსპედიციის დაწყება * 1792 : ოდესა დაარსდა * 1822 : ეგვიპტური იეროგლიფები გაიშიფრა * 1846 : პლანეტა ნეპტუნის აღმოჩენა * 1941 : მეორე მსოფლიო ომი დაიწყო * 1945 : დასრულდა მეორე მსოფლიო ომი * 1946 : ევროსაბჭოს შექმნა * 1972 : პალესტინელმა ტერორისტებმა მძევლად აიყვანეს ისრაელის ოლიმპიური გუნდი მიუნხენში * 2001 : 11 სექტემბრის ტერაქტი აშშ-ში * 2004 : ბესლანის სკოლაში ტერაქტი ==სქოლიო==", "url": "https://ka.wikipedia.org/wiki/სექტემბერი", "length": 1592}
{"id": "1253", "title": "ოქტომბერი", "text": "ოქტომბერი () — გრიგორიანული კალენდრის მეათე თვე. ოქტომბერში 31დღე-ღამეა. სახელი ეწოდა იმ ფაქტის გამო, რომ იგი იყო მერვე თვე რომაული კალენდრისა (ლათინურად octem — რვა), როდესაც წელი იწყებოდა მარტში. ქართული წარმართული კალენდრით — სთვლისა, ძველქართული სახელწოდებაა ღვინობისთვე. ოქტომბერი არის შემოდგომის თვე ჩრდილოეთ ნახევარსფეროში და გაზაფხულისა — სამხრეთ ნახევარსფეროში. ოქტომბრის ზოდიაქოს ნიშნებია სასწორი და ღრიანკალი. ოქტომბერი ყოველთვის იწყება კვირის იმავე დღეს, რითაც იანვარი, გარდა ნაკიანი წლისა. ==სთვლისა== კორნელი კეკელიძე სთვლისას 5 სექტემბერი — 4 ოქტომბრით საზღვრავდა. კ. კეკელიძის აზრით „სთულისაჲ“ (თთუე) არის წმიდა ქართული სახელი იმ თვისა, რომელშიც ადგილი ჰქონდა სთველს ან რთველს, ეს იგი ნაყოფის შეგროვებას. იგი მნიშვნელობით იგივეა რაც სომხური „ქაღოც“. == ოქტომბრის მნიშვნელოვანი მოვლენები == * ძვ. წ. 538 : სპარსეთის მეფე სირიუსი შედის ქალაქ ბაბილონში; ათავისუფლებს 70 წლის განმავლობაში დევნილ ებრაელებს და აკეთებს ისტორიაში პირველ ადამიანთა უფლებების დეკლარაციას * ძვ. წ. 331 : გაუგამელას ბრძოლაში ალექსანდრე მაკედონელმა დაამარცხა სპარსეთის მეფე დარიოს I * 1582 : რომის პაპმა გრეგორიუს XIII-მ შემოიღო გრიგორიანული კალენდარი. იტალიაში, პოლონეთში, პორტუგალიასა და ესპანეთში ამ წლის 4 ოქტომბერს უშუალოდ მოჰყვა 15 ოქტომბერი * 1604 : კეპლერის ვარსკვლავი — გერმანელი ასტრონომი იაჰანნეს კეპლერი აკვირდება განსაკუთრებით კაშკაშა ვარსკვლავის გაჩენას ოფიუხუსის კონსტელაციის არეში. ეს მოვლენა მიჩნეულია ჩვენს გალაქტიკაში (ირმის ნახტომი) ზეახალი ვარსკვლავის ბოლო მოვლენად * 1800 : ესპანეთმა საფრანგეთს გადასცა ლუიზიანა * 1822 : ბრაზილია დამოუკიდებელი გახდა პორტუგალიისაგან * 1888 : თომას ედისონი აპატენტებს ოპტიკურ ფონოგრაფს (პირველი ფილმი) * 1905 : ნორვეგია დამოუკიდებელი გახდა შვედეთისაგან * 1923 : გამოცხადდა თურქეთის რესპუბლიკა. მისი პირველი პრეზიდენტი გახდა ქემალ ათათურქი * 1932 : გამოცხადდა ერაყის დამოუკიდებლობა * 1946 : ჩამოახრჩვეს ნიურნბერგის პროცესში ბრალდადებული ათი სამხედრო დამნაშავე * 1949 : მაო ძე-დუნმა ჩინეთის სახალხო რესპუბლიკა გამოაცხადა * 1957 : სპუტნიკ 1 გაშვებულია ორბიტაზე-კოსმოსური ერის დასაწყისი * 1960 : გამოცხადდა ნიგერიის დამოუკიდებლობა დიდი ბრიტანეთისაგან * 1964 : ჩრდილოეთ როდეზიამ გამოაცხადა დამოუკიდებლობა დიდი ბრიტანეთისაგან და გახდა ზამბიის რესპუბლიკა * 1970 : ფიჯიმ დამოუკიდებლობა მიიღო * 1988 : სსრ კავშირის უზენაესი საბჭოს თავმჯდომარედ დანიშნულ იქნა მიხაილ გორბაჩოვი * 1990 : გამოცხადდა გერმანიის გაერთიანება * 1990 : საქართველოში ჩატარდა პირველი დემოკრატიული, მრავალპარტიული, არასაბჭოთა საპარლამენტო არჩევნები, რომელშიც დამაჯერებელი გამარჯვება მოიპოვა „მრგვალი მაგიდა-თავისუფალი საქართველო“ * 1995 : „Microsoft-მა“ გამოუშვა Windows 95 ==სქოლიო==", "url": "https://ka.wikipedia.org/wiki/ოქტომბერი", "length": 2586}
{"id": "1254", "title": "ნოემბერი", "text": "ნოემბერი () — გრიგორიანული კალენდრის მეთერთმეტე თვე. ნოემბერში 30 დღეა. სახელი ეწოდა იმ ფაქტის გამო, რომ იგი იყო მეცხრე თვე რომაული კალენდრისა (ლათინურად novem — ცხრა), როდესაც წელი იწყებოდა მარტში. ქართული წარმართული კალენდრით — ტირისკონი (ტირისკნისი), ქართული ხალხური სახელწოდებაა გიორგობისთვე, აგრეთვე ჭინკობისთვე. ნოემბერი არის შემოდგომის თვე ჩრდილოეთ ნახევარსფეროში და გაზაფხულისა — სამხრეთ ნახევარსფეროში. ნოემბრის ზოდიაქოს ნიშნები ღრიანკალი და მშვილდოსანი. ნოემბერი იწყება კვირის იმავე დღეს, რითაც მარტი, გარდა ნაკიანი წლისა — თებერვალი. ==ტირისკონი== კორნელი კეკელიძე ტირისკონს 5 ოქტომბერი — 3 ნოემბერით საზღვრავდა. კ. კეკელიძის აზრით უნდა იყოს „ტირისკანი“ და არა „ტირისკონი“. ტირისკანი იყოფა „ტირის“ და „კანი“ ნაწილებად. პირველი ნაწილი „ტირის“ არის სახელწოდება ძველი ირანული თვის „Tiris“, საიდანაც მომდინარეობს, როგორც ახალსპარსული მეოთხე თვის სახელი „ტირ“, ასევე კაპადოკიური „Tirix-Τήρι-Τειρει“ და სომხური „ՏՐԷ“ (აქაც მეოთხე თვეა). მეორე დაბოლოება „კანი“ არის ირანულ-სომხური დაბოლოებაა, როგორც მაგალითად ირანული „ფროტი-კან“, ანდა შემდგომი „ფროტი-გან“, კაპადოკიურად „მითრაკან“, სომხური „მეჰეკან“ და „აჰეკან“. == ნოემბრის მნიშვნელოვანი მოვლენები == * 1558 : ელიზაბეთანური ერა იწყება — ინგლისის დედოფალი ელიზაბეთ I გახდა. * 1869 : ეგვიპტეში სუეცის არხის, რომელიც აკავშირებს ხმელთაშუა და წითელ ზღვებს, გახსნის საზეიმო ცერემონია მოეწყო. * 1911 : ბრძოლაში თვითმფრინავიდან პირველი ბომბი გადმოაგდეს თურქეთ-იტალიის ომის დროს. * 1918 : პირველი მსოფლიო ომი დასრულდა — გერმანია ხელს აწერს დაზავებაზე მოკავშირეებთან. * 1922 : ჰოვარდ კარტერი, ტუტანხამონის აკლდამას ხსნის. * 1940 : ჰოლოკოსტი — პოლონეთში ნაცისტები ვარშავის ებრაელთა გეტოს გარე სამყაროსგან იზოლირებულს ხდიან. * 1942 : მმო — სტალინგრადის ბრძოლა — საბჭოთა ძალები იწყებენ კონტრშეტევებს სტალინგრადთან სახელწოდებით „ოპერაცია ურანუსი“. * 1945 : ნიურნბერგის პროცესი — სასამართლო პროცესი 24 ნაცისტი ომის კრიმინალის წინააღმდეგ იწყება ნიურნბერგის იუსტიციის სასახლეში. * 1989 : ცივი ომი — ხავერდოვანი რევოლუცია — ხანგრძლივი პროტესტების საპასუხოდ ჩეხოსლოვაკიის კომუნისტური პარტია მთავრობაზე მონოპოლიას თმობს. * 1989 : ბერლინის კედლის გამშვები პუნქტები იხსნება და მოქალაქეებს ეძლევათ საშუალება გადავიდნენ დასავლეთით. ამის შემდეგ გერმანელებმა დაიწყეს კედლის ნგრევა. ==სქოლიო==", "url": "https://ka.wikipedia.org/wiki/ნოემბერი", "length": 2222}
{"id": "1255", "title": "დეკემბერი", "text": "დეკემბერი () — გრიგორიანული კალენდრის მეთორმეტე და უკანასკნელი თვე. დეკემბერში 31 დღეა. სახელი ეწოდა იმ ფაქტის გამო, რომ იგი იყო მეათე თვე რომაული კალენდრისა (ლათინურად decem — ათი), როდესაც წელი იწყებოდა მარტში. ქართული წარმართული კალენდრით — ტირისდენი, ქრისტიანობიდან მომდინარე ხალხური სახელწოდება — ქრისტეშობისთვე. დეკემბერი არის ზამთრის თვე ჩრდილოეთ ნახევარსფეროში და ზაფხულისა — სამხრეთ ნახევარსფეროში. მზებუდობის ერთ-ერთი დღე დეკემბერზე მოდის. დეკემბრის ზოდიაქოს ნიშნებია მშვილდოსანი და თხის რქა. დეკემბერი ყოველთვის იწყება კვირის იმავე დღეს, რითაც სექტემბერი. ==ტირისდენი== კორნელი კეკელიძე ტირისდენს 4 ნოემბერი — 3 დეკემბერით საზღვრავდა. კ. კეკელიძის აზრით უნდა იყოს „ტირისდინი“ და არა „ტირისდენი“. ტირისდენი იყოფა „ტირის“ და „დინი“ ნაწილებად. პირველი ნაწილი „ტირის“ არის სახელწოდება ძველი ირანული თვის „Tiris“, საიდანაც მომდინარეობს, როგორც ახალსპარსული მეოთხე თვის სახელი „ტირ“, ასევე კაპადოკიური „Tirix-Τήρι-Τειρει“ და სომხური „ՏՐԷ“ (აქაც მეოთხე თვეა). მეორე დაბოლოება „დინი“ არის ირანული დაბოლოება თვის სახელწოდებისა, მაგ: ფარვარ-დინ. == დეკემბრის მნიშვნელოვანი მოვლენები == right|150px right|150px * 1066 : უილიამ დამპყრობელი ოფიციალურად გახდა ინგლისის მეფე * 1240 : ბათუ ყაენი იღებს კიევს. * 1621 : გალილეო გალილეიმ გამოიგონა ტელესკოპი * 1895 : პარიზში ჩატარდა პირველი კინოჩვენება * 1901 : ნობელის პრემიის მინიჭების პირველი ცერემონია ჩატარდა * 1902 : ატლანტის ოკეანეზე პირველი სატელეფონო კაბელი გაიყვანეს * 1903 : თვითმფრინავის პირველი გაფრენა * 1922 : ჩამოყალიბდა სამხრეთ კავკასიის სოციალისტური ფედერაციული საბჭოთა რესპუბლიკა. * 1941 : აშშ ებმევა მეორე მსოფლიო ომში. იმავე წელს, გერმანულ საკონცენტრაციო ბანაკებსი დაიწყო გაზის კამერების გამოყეება. * 1961 : იერუსალიმში გაასამართლეს ადოლფ ეიხმანი * 1979 : სსრკ-ს ჯარები შეიჭრნენ ავღანეთში * 1989 : რუმინელებმა სიკვდილით დასაჯეს ყოფილი დიქტატორი ნიკოლაე ჩაუშესკუ * 1991 : სსრკ ოფიციალურად დაიშალა ==სქოლიო==", "url": "https://ka.wikipedia.org/wiki/დეკემბერი", "length": 1869}
{"id": "1256", "title": "2 იანვარი", "text": "2 იანვარი — გრიგორიანული კალენდრის მე-2 დღე. წლის ბოლომდე დარჩენილია 363 დღე (ნაკიან წელში - 364). == დღის მოვლენები == * 366 : ალემანების მრავალრიცხოვანმა არმიამ გადალახა გაყინული რაინი, რომის იმპერიის დაპყრობის მიზნით. * 1492 : გრანადის ოკუპაციით დასრულდა ესპანეთის ქრისტიანული რეკონკისტა. * 1769 : გაიხსნა ლონდონის სამხატვრო აკადემია, რომლის პირველი რექტორი გახდა მხატვარი ჯოშუა რეინოლდსი. *1782 : ავსტრიაში ებრაელთა მიმართ \"შემწყნარებლობის აქტი\" დაამტკიცეს. * 1788 : ჯორჯია გახდა აშშ-ს მე-4 შტატი. * 1793 : რუსეთმა და პრუსიამ პოლონეთი გაიყვეს. * 1850 : თბილისში პროფესიული ქართული თეატრის ფუძემდებლის გიორგი ერისთავის პიესა „გაყრა“”წარმოადგინეს. * 1818 : ბრიტანეთის სამოქალაქო ინჟინერთა საზოგადოება დაარსდა. * 1843 : დრეზდენში რ. ვაგნერის ოპერა „მფრინავი ჰოლანდიელის“ პრემიერა ჩატარდა. * 1870 : ბრუკლინის ხიდის მშენებლობა დაიწყო. * 1882 : ჯონ როკფელერმა მისი ნავთობმფლობელობა სტანდარდ ოილ ტრასტში გააერთიანა. * 1905 : რუსეთ-იაპონიის ომი — რუსეთის ფლოტი იაპონელებს ჩაბარდა პორტ-ართურთან, ჩინეთი. * 1926 : მუსოლინიმ დააარსა იტალიის სამეფო აკადემია. * 1941 : მეორე მსოფლიო ომი : გერმანელთა დაბომბვამ მძიმედ დააზიანა ლანდაფის საკათედრო ტაძარი კარდიფში, უელსი. * 1942 : მეორე მსოფლიო ომი : იაპონელებმა მანილა აიღეს. * 1945 : მეორე მსოფლიო ომი: მოკავშირეთა საჰაერო ძალებმა რამდენიმეჯერ დაბომბეს ნიურნბერგი. * 1959 : პირველი ხელოვნური თანამგზავრი, რომელმაც მთვარეს მიაღწია, ლუნა-1 (სურათზე), გაუშვა სსრკ-მა. * 1998 : რუსეთმა რუბლის რეფორმა ჩაატარა ინფლაციის დასაცხრობად. == ამ დღეს დაბადებულნი == * 1489 : ტომას კრანმერი — ინგლისის რეფორმაციისა და კენტერბერის საარქიეპისკოპოს ლიდერი *1642 : მეჰმედ IV — ოსმალეთის იმპერიის სულთანი *1699 : ოსმან III — ოსმალეთის იმპერიის სულთანი * 1837 : მილი ბალაკირევი — რუსი კომპოზიტორი * 1852 : აბდულჰაქ ჰამიდ თარჰანი — თურქი მწერალი * 1866: იოსებ ლაღიაშვილი — მოკლა თბილისის სასულიერო სემინარიის რექტორი პავლე ჩუდეცკი. * 1868: ნოე ჟორდანია — საქართველოს დემოკრატიული რესპუბლიკის მთავრობის თავმჯდომარე * 1873: ტერეზა ლიზიელი — ფრანგი წმინდანი კარმელიტების ორდენიდან * 1884 : ჯეკ გრინველი — ინგლისელი ფეხბურთელი და მწვრთნელი * 1889 : ვალერიან გაფრინდაშვილი — ქართველი პოეტი *1902 : ილარიონ სიხარულიძე — ქართველი მომღერალი და ლოტბარი * 1905 : ვასილ ჩხაიძე — ქართველი მსახიობი * 1908 : ჟან გოგელი — ფრანგი გეოლოგი და გეოფიზიკოსი. * 1916 : რიფსიმე სიმონიანი — სომეხი მხატვარი და მოქანდაკე * 1920 : აიზეკ აზიმოვი — რუსი-ამერიკელი ბიოქიმიკოსი * 1937 : ვაჟა კაჭარავა — ქართველი ფრენბურთელი. * 1938: ნოდარ ახალკაცი — თბილისის საფეხბურთო კლუბ „დინამოს“ მთავარი მწვრთნელი. * 1938: რობერტ სმითსონი — ამერიკელი მხატვარი, ლენდ არტის წარმომადგენელი. *1943: ნანა ფაჩუაშვილი — ქართველი მსახიობი * 1948: გივი ნოდია — ქართველი ფეხბურთელი * 1950 : თედო ნინიძე — ქართველი იურისტი *1952: ირაკლი იმედაძე — ქართველი ფსიქოლოგი * 1953 : ვახტანგ გურული — ქართველი ისტორიკოსი * 1954 : თინათინ ლეკვეიშვილი — ქართველი მოცურავე *1961 : არამ სარქისიანი — სომხეთის პრემიერ-მინისტრი * 1962 : გურამ ჩახვაძე — ქართველი პოლიტიკოსი * 1964 : არსენ ავაკოვი — უკრაინელი ბიზნესმენი * 1967 : ელისო ბოლქვაძე — ქართველი პიანისტი *1975 : ალექსანდრ შოვკოვსკი — უკრაინელი ფეხბურთელი *1978 : ქიარტან სვეინსონი — ისლანდიურ ჯგუფ Sigur Rós-ის ყოფილი კლავიშისტი. * 1978 : ედუარდ მამადოვი — აზერბაიჯანელი მოკრივე * 1981 : მაქსი როდრიგესი — არგენტინელი ფეხბურთელი * 1983 : კეიტ ბოსუორთი — ამერიკელი კინომსახიობი. * 1985 : ზაალ ელიავა — ქართველი ფეხბურთელი *1986 : ლაშა მალაღურაძე — საქართველოს მორაგბეთა ეროვნული ნაკრების მორაგბე. * 1988 : ჯონათან ევანზი — ჩრდილოირლანდიელი ფეხბურთელი * 1986: ლიბორ ჰრდლიჩკა — სლოვაკი ფეხბურთელი * 1987: ლოიკ რემი — ფრანგი ფეხბურთელი *1995 : გიორგი აბურჯანია — ქართველი ფეხბურთელი == ამ დღეს გარდაცვლილნი == * 1926 : არაგვისპირელი, შიო — ქართველი მწერალი-ნოველისტი * 1938 : შმერლინგი, ოსკარ — საბჭოთა ფერმწერი და გრაფიკოსი. * 1954 : ასათიანი, ალექსანდრე — ქართველი პოლიტიკური და საზოგადო მოღვაწე * 1988 : ასათიანი, თეიმურაზ — ქართველი მოქანდაკე == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** ეგნატე ღმერთშემოსილი ** წმინდა ფილოგონი ** წმინდა დანიელი ** იოანე კრონშტანდტელი ** ყრმა იოანე * აგრეთვე: ** ესპანეთი : გრანადის დღე (1492-დან). == იხილეთ აგრეთვე == სხვა თვეები: * 0102", "url": "https://ka.wikipedia.org/wiki/2_იანვარი", "length": 4135}
{"id": "1257", "title": "3 იანვარი", "text": "3 იანვარი — გრიგორიანული კალენდრის მე-3 დღე. წლის ბოლომდე დარჩენილია 362 დღე (ნაკიან წელში - 363). == დღის მოვლენები == * 1496 : ლეონარდო და ვინჩის საფრენი აპარატის გამოცდა წარუმატებლად დასრულდა. * 1521 : პაპმა ლეო X-ემ ლუთერი ერეტიკოსად გამოაცხადა. * 1777 : ამერიკელმა გენერალმა ჯორჯ ვაშინგტონმა დაამარცხა ბრიტანელები პრინსტონის ბრძოლაში. * 1815 : ავსტრია, ბრიტანეთი და საფრანგეთი ქმნიან საიდუმლო თავდაცვით ალიანსს პრუსიისა და რუსეთის წინააღმდეგ. * 1833 : ბრიტანეთი იპყრობს ფოლკლენდის კუნძულებს სამხრეთ ატლანტიკაში. * 1868 : იაპონიაში აღდგა საიმპერატორო ხელისუფლება. * 1888 : მარვინ სტოუნი აპატენტებს საწრუპ მილს. * 1921 : თურქეთი და სომხეთი ზავდებიან. * 1924 : ინგლისელმა მკვლევარმა ჰოვარდ კარტერმა აღმოაჩინა ტუტანხამონის სარკოფაგი მეფეთა ხეობაში, ლუქსორთან, ეგვიპტე. * 1925 : ბენიტო მუსოლინი თავს იტალიის დიქტატორად აცხადებს. * 1932 : ბრიტანეთის იმპერიის ხელისუფლებამ დააპატიმრა მოჰანდას განდი. * 1957 : ჰამილტონ უოჩ კომპანი პირველ ელექტრონულ საათს უშვებს. * 1959 : ალასკა გახდა აშშ-ს 49-ე შტატი. * 1962 : პაპმა იოანე XXIII-მ ფიდელ კასტრო ერეტიკოსად გამოცხადდა. * 1988 : მარგარეტ ტეტჩერი ხდება ყველაზე გრძელვადიანი ბრიტანეთის პრემიერ-მინისტრი მე-20 საუკუნეში. * 1990 : პანამის ყოფილი ლიდერი მანუელ ნორიეგა ამერიკის ჯარებს ბარდება. * 1993 : მოსკოვში ჯორჯ ბუში, უფრ. და ბორის ელცინი ხელს აწერენ მეორე სტრატეგიულ შეიარაღებათა შემცირების შეთანხმებას (START). * 2014 : ერი რაძაუნარიმამპიანინა მადაგასკარის პრეზიდენტად აირჩიეს. * 2019 : პირველად აშშ-ის ისტორიაში კონგრესის წევრად, წარმოშობით სომალელი ქალი, ილჰან ომარი აირჩიეს. * 2020 : აშშ-ის მიერ ბაღდადის აეროპორტზე წარმოებული ავიაიერიშის შედეგად ყასემ სოლეიმანი მოკლეს. == ამ დღეს დაბადებულნი == * ძვ. წ. 106 : ციცერონი — რომის პოლიტიკური მოღვაწე. * 1611 :ჯეიმზ ჰარინგტონი — ინგლისელი პუბლიცისტი * 1756 : ჟერომ პეტიონ დე ვილნევი — საფრანგეთის რევოლუციის მოღვაწე * 1777 : ლუი პუანსო — ფრანგი მათემატიკოსი და მექანიკოსი * 1793 : ლუკრეცია მოტი — ქალთა უფლებების დამცველი ამერიკის შეერთებულ შტატებში * 1864 : ალექსანდრე ხახანაშვილი — ქართველი ფილოლოგი და ისტორიკოსი * 1865: იოსებ დუმბაძე — ქართველი სამხედრო მოღვაწე *1872 : სამსონ ფირცხალავა — ქართველი საზოგადო და პოლიტიკური მოღვაწე * 1873 : ივანე ბაბუშკინი — პროფესიონალი რევოლუციონერი *1876 : ვილჰელმ პიკი — გერმანელი პოლიტიკოსი * 1883 : კლემენტ ეტლი — ინგლისელი სახელმწიფო მოღვაწე *1887 : ავგუსტ მაკე — გერმანული ექსპრესიონიზმის წარმომადგენელი. * 1891: ანანია ერქომაიშვილი — ქართველი მომღერალ-მგალობელი * 1892 : ჯონ რონალდ რუელ ტოლკინი — ინგლისელი ფილოლოგი, მწერალი და პროფესორი. * 1900 : ვასილ აბაევი — ენათმეცნიერი, ლექსიკოგრაფი, ფოლკლორისტი და ეთნოგრაფი. *1912 : ანდრო თევზაძე — ქართველი პოეტი * 1912 : ფრედერიკო ბორელ გარსია — ესპანეთის რესპუბლიკის არმიის ჯარისკაცი ესპანეთის სამოქალაქო ომის წლებში * 1915 : პიერ კურტადი — ფრანგი ნოველისტი და ჟურნალისტი * 1926 : სერ ჯორჯ მარტინი — ბრიტანეთის იმპერიის ორდენოსანი, ინგლისელი პროდიუსერი * 1929 : სერჯო ლეონე — იტალიელი რეჟისორი. * 1938 : ლეილა მესხი — ქართველი მწერალი. * 1942 : ლასლო შოიომი — უნგრელი იურისტი * 1956 : მელ გიბსონი — ამერიკელი მსახიობი და რეჟისორი. * 1962 : გაი პრეტი — ინგლისელი სესიური ბას-გიტარისტი * 1963 :დავით გობეჯიშვილი — ქართველი მოჭიდავე * 1969 : მიხაელ შუმახერი — ფორმულა 1-ის შვიდგზის ჩემპიონი * 1977 : მაიუმი იიძუკა — იაპონელი მომღერალი * 1985 : სანდრო იაშვილი — ქართველი ფეხბურთელი *1989 : ჟორდი მასიპი — ესპანელი ფეხბურთელი * 1992 : იონ აურტენეჩე — ესპანელი ფეხბურთელი * 1995 : სალიუ ტარაუოლი — სიერა-ლეონელი ფეხბურთელი == ამ დღეს გარდაცვლილნი == * 639 : დაგობერტ I — ფრანკების მეფე * 1325 : ფილიპ V — საფრანგეთის მეფე * 1501 : ალიშერ ნავოი - აღმოსავლური პოეტი, სუფიური თემატიკის ფილოსოფოსი, თემურიდის ხორასნის სახელმწიფო მოღვაწე, მხატვარი.]] * 1923 : ჰაშეკი, იაროსლავ — ჩეხი მწერალი. * 1975 : რობერტ ნოიმანი — ავსტრიელი მწერალი. * 2002 : ჰაინეკენი, ფრედი — ჰოლანდიელი ლუდის მწარმოებელი * 2015 : ედუარდ ბრუკე — აშშ პოლიტიკოსი * 2022 : ვიქტორ სანეევი — ქართველი მძლეოსანი, სამგზის ოლიმპიური ჩემპიონი სამხტომში. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** მაკარი მმარხველი **მრავალვნებული ანტონ II ** წმინდა იულიანა და მის თანა ხუთასი მამა და ასოცდაათი დედა, ნიკომიდიას წამებულნი ** წმინდა თემისტოკლე ** პეტრე საკვირველთმოქმედი * აგრეთვე: ** ბურკინა-ფასო : რევოლუციის დღე (1966-დან). ** მსოფლიო : კვატების საერთაშორისო დღე (2011-დან). == იხილეთ აგრეთვე == სხვა თვეები: * 0103", "url": "https://ka.wikipedia.org/wiki/3_იანვარი", "length": 4307}
{"id": "1258", "title": "4 იანვარი", "text": "4 იანვარი — გრიგორიანული კალენდრის მე-4 დღე. წლის ბოლომდე დარჩენილია 361 დღე (ნაკიან წელში - 362). == დღის მოვლენები == * ძვ. წ. 46 : ტიტუს ლაბიენუსმა იულიუს კეისარი დაამარცხა რუსპინის ბრძოლაში. * 871 : ვიკინგებმა რედინგის ბრძოლაში დაამარცხეს ეთელრედ I. * 1642 : ინგლისის სამოქალაქო ომი : მეფე ჩარლზ I პარლამენტს ესხმის თავს. * 1698 : უაითჰოლის სასახლე, ინგლისის მონარქთა რეზიდენცია ლონდონში, ხანძარმა გაანადგურა. * 1717 : ნიდერლანდები, ინგლისი და საფრანგეთი სამმაგ ალიანს ქმნიან. * 1762 : ინგლისმა ესპანეთსა და ნეაპოლს ომი გამოუცხადა. * 1831 : არსებობა შეწყვიტა სამხრეთ ამერიკაში მდებარე რიო-დე-ლა-პლატის გაერთიანებული პროვინციების სახელმწიფომ. * 1847 : სემუელ კოლტმა მისი პირველი რევოლვერი მიჰყიდა აშშ-ის მთავრობას. * 1865 : ნიუ-იორკის საფონდო ბირჟამ მისი პირველი მუდმივი შტაბ-ბინა გახსნა უოლ სტრიტზე ნიუ-იორკში. * 1867 : გაუქმდა სამეგრელოს სამთავრო. * 1896 : იუტა გახდა აშშ-ს 45-ე შტატი. * 1932 : ინდოეთში დააპატიმრეს მაჰათმა განდი. * 1936 : ჟურნალი ბილბორდი მის პირველ პოპ მუსიკის ჩარტს აქვეყნებს. * 1944 : მეორე მსოფლიო ომი : მონტე კასინოს ბრძოლა დაიწყო. * 1948 : ბირმა დიდი ბრიტანეთისგან დამოუკიდებელი ხდება. * 1951 : კორეის ომი : ჩინელების და ჩრდილოკორეელების ძალები სეულს იღებენ. * 1958 : სპუტნიკ-1 ორბიტიდან დედამიწაზე ჩამოვარდა. * 2004 : მიხეილ სააკაშვილი საქართველოს პრეზიდენტად აირჩიეს. * 2004 : ნასას მარსის როვერი, სპირიტი, წარმატებულად დაეშვა მარსზე 04:35 UTC. * 2009 : ერთკვირიანი საჰაერო დაბომბვის შემდეგ ისრაელის სახმელეთო ჯარები ღაზის სექტორში შევიდნენ. * 2010 : დუბაიში, არაბთა გაერთიანებული საამიროები, ოფიციალურად გაიხსნა მსოფლიოს უმაღლესი ნაგებობა ბურჯ-ხალიფა. * 2015 : არქეოლოგებმა ძველი ეგვიპტის V დინასტიის დღემდე უცნობი დედოფლის ხენტკაუს III-ის საფლავი აღმოაჩინეს. == ამ დღეს დაბადებულნი == * 1341 : უოტ ტაილერი — ინგლისელი მოღვაწე. * 1643 : ისააკ ნიუტონი — ინგლისელი მეცნიერი. * 1710 : ჯოვანი ბატისტა პერგოლეზი — იტალიელი კომპოზიტორი * 1785 : იაკობ გრიმი — გერმანელი ფილოლოგი და ენათმეცნიერი. * 1809 : ლუი ბრაილი — ფრანგი პედაგოგი. * 1847 : ნიკო დადიანი — სამეგრელოს უკანასკნელი მთავარი *1848 : კაცურა ტარო — იაპონიის სამგზის პრემიერ-მინისტრი. *1870 : გეორგ ეშერიხი — გერმანელი პოლიტიკოსი * 1894 :თამარ ვახვახიშვილი — ქართველი კომპოზიტორი * 1899 : ოსკარ რივკინი — საბჭოთა პოლიტიკური მოღვაწე *1905 : ივანე კახაძე — ქართველი გეოლოგი. * 1907 : უოლტერ დონალდსონი — შოტლანდიელი პროფესიონალი სნუკერისტი *1927 : იური სიხარულიძე — ქართველი ისტორიკოსი * 1932 : გურამ ბედოშვილი — ქართველი მწერალი, პედაგოგი, ფილოლოგი. * 1933 : ილია II — საქართველოს კათოლიკოს-პატრიარქი. * 1934 : ზურაბ წერეთელი — ქართველი მხატვარი *1934 : რუდოლფ შუსტერი — სლოვაკი პოლიტიკური და სახელმწიფო მოღვაწე * 1948 : სისე მარიამ კაიდამა სიდიბე — მალის პოლიტიკური მოღვაწე *1953 : ნორბერტო ალონსო — არგენტინელი ფეხბურთელი. * 1957 : ვესნა ზმიიანაცი — მონტენეგროელი მუსიკოსი და მსახიობი. * 1963 : მეი-ბრიტ მოსერი — ნორვეგიელი ნევროფიზიოლოგი და ნევროლოგი *1963 : ტილ ლინდემანი — გერმანელი მუსიკოსი, მსახიობი და პოეტი *1965 : ჯულია ორმონდი — ინგლისელი მსახიობი. * 1965 : ივან ატალი — ფრანგი მსახიობი და რეჟისორი * 1967 : იგორ შუვალოვი — რუსი პოლიტიკოსი და სახელმწიფო მოღვაწე. * 1973 : ნიკოლოზ გელაშვილი — ქართველი რეჟისორი, სცენარის ავტორი, ოპერატორი * 1986 : ჯეიმზ მილნერი — ინგლისელი ფეხბურთელი * 1990 : ტონი კროოსი — გერმანელი ფეხბურთელი * 1994 : ნიკოლოზ ქირია — ქართველი ფეხბურთელი == ამ დღეს გარდაცვლილნი == * 1960 : კამიუ, ალბერ — ფრანგი მწერალი * 1968 : ბერაძე, პანტელეიმონ — ქართველი ფილოლოგი * 1985 : არშბა, სოკრატ — აფხაზი ქირურგ-უროლოგი * 2015 : პინო დანიელე — იტალიელი მომღერალი და მუსიკოსი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** დიდმოწამე ანასტასია, ქრისოგონი, თეოდოტია, ევოდი, ევტიქიანე და სხვანი * აგრეთვე: ** მიანმარი : ბირმის კავშირის დღე (1948). == იხილეთ აგრეთვე == სხვა თვეები: * 0104", "url": "https://ka.wikipedia.org/wiki/4_იანვარი", "length": 3743}
{"id": "1259", "title": "5 იანვარი", "text": "5 იანვარი — გრიგორიანული კალენდრის მე-5 დღე. წლის ბოლომდე დარჩენილია 360 დღე (ნაკიან წელში - 361). == დღის მოვლენები == * 1463 : პოეტი ფრანსუა ვიიონი პარიზიდან განდევნეს. * 1477 : ბურგუნდიის ომები: შარლ მამაცი, ბურგუნდიის გრაფი, მოკლეს ნანსის ბრძოლაში, რაც ბურგუნდიის საფრანგეთსა და ჰაბსბურგის სამეფოს შორის დაშლის საბაბი გახდა. * 1500 : ლუდოვიკო სფორცამ მილანი აიღო. * 1527 : ანაბაპტისტების სექტის ლიდერი ციურიხში ფელიქს მანცი სიკვდილით დასაჯეს დახრჩობით. * 1527 : ეინდჰოვენი, ნიდერლანდები, ხანძარმა მოიცვა. * 1675 : ტურკჰაიმის ბრძოლა: ფრანგულმა არმიამ დაარტყა ბრანდენბურგს. * 1781 : ამერიკის რევოლუციური ომი: ბრიტანეთის საზღვაო ძალებმა, ბენედიქტ არლონდის მეთაურობით გადაწვა რიჩმონდი, ვირჯინია. * 1875 : პარიზში გაიხსნა საოპერო თეატრი - „გრანდ ოპერა“. * 1895 : დრეიფუსის საქმე - ფრანგ ოფიცერს ალფრედ დრეიფუსს სამხედრო წოდება ჩამოართვეს და ეშმაკის კუნძულზე გადაასახლეს. * 1896 : ავსტრიული გაზეთის ცნობით ვილჰელმ რენტგენმა რადიაციის სახეობა აღმოაჩინა, რომელსაც მოგვიანებით რენტგენის სხივები დაარქვეს. * 1913 : ბალკანეთის პირველი ომი: ლემნოსის ბრძოლისას, ბერძენმა ადმირალმა პავლოს კონტორიოტისმა აიძულა თურქული ფლოტი უკან დაეხია დარდანელის სრუტემდე. * 1933 : გოლდენ გეიტ ბრიჯის მშენებლობა დაიწყო სან-ფრანცისკოს უბეში. * 1968 : პრაღის გაზაფხული - ალექსანდრე დუბჩეკი მოდის ხელისუფლებაში ჩეხოსლოვაკიაში, იწყებს რა პოლიტიკურ რეფორმას სახელით „სოციალიზმი ჰუმანური სახით“, რასაც შედეგად პოლიტიკური ლიბერალიზაცია მოჰყვა. * 1976 : კამბოჯას ხმერ რუჟი დემოკრატიულ კამპუჩიას არქმევს. * 1993 : ვაშინგტონის შტატში პირველი ლეგალური ჩამოხრჩობით სიკვდილის დასჯა ჩატარდა 1965 წლის შემდეგ. * 1997 : რუსეთის ჯარები ჩეჩნეთიდან უკან იხევენ. * 2005 : მზის სისტემის უდიდესი ჯუჯა პლანეტა „ერისი“ აღმოაჩინეს. * 2007 : ტაივანის სწრაფი რკინიგზა გახსნეს ტაიპეისა და კაოსიუნს შორის. * 2019 : კონსტანტინოპოლის პატრიარქმა ბართლომე I-მა უკრაინის მართლმადიდებელ ეკლესიას ავტოკეფალია მიანიჭა. * 2020 : ხორვატიის პრეზიდენტად ზორან მილანოვიჩი აირჩიეს. * 2022 : საპროტესტო აქციების შედეგად ყაზახეთის მთავრობა გადადგა, პრემიერ-მინისტრის მოვალეობის შემსრულებლად ალიჰან სმაილოვი დაინიშნა. == ამ დღეს დაბადებულნი == * 1209 : რიჩარდ I — საღვთო რომის იმპერატორი * 1592 : შაჰ-ჯაჰანი — დიდ მოგოლთა მე-5 იმპერატორი *1762 : კონსტანცია მოცარტი — გერმანელი სოპრანო, ვოლფგანგ ამადეუს მოცარტის ცოლი *1808 : მუჰამედ-შაჰ ყაჯარი — ირანის შაჰი 1834–1848 წლებში *1839 : ნიკოლას დე პიეროლა — პერუელი პოლიტიკოსი * 1842 : კარლ ენგლერი — გერმანელი ქიმიკოსი * 1846 : რუდოლფ კრისტოფ ოიკენი — გერმანელი მწერალი და ფილოსოფოსი. * 1863 : მელიტონ ბალანჩივაძე — ქართველი კომპოზიტორი *1867 : ნიკოლოზ ჭავჭავაძე — რუსეთის არმიის გენერალ-მაიორი * 1876 : კონრად ადენაუერი — გერმანიის სახელმწიფო მოღვაწე * 1891 : ვაღინაკ ბექარიანი — სომეხი განმანათლებელი, პოეტი და მწერალი. *1900 : ივ ტანგი — სიურეალისტი მხატვარი. * 1921 : ჟანი (ლუქსემბურგი) — ლუქსემბურგის სახელმწიფოს მეთაური 1964–2000 წლებში * 1921 : ფრიდრიხ დიურენმატი — შვეიცარიელი მწერალი. * 1923: სემ ფილიპსი — ამერიკელი პროდიუსერი *1928 : უოლტერ მონდეილი — აშშ-ის პოლიტიკოსი * 1928 : ზულფიკარ ალი ბჰუტო — პაკისტანის პოლიტიკური მოღვაწე *1928: ოტია პაჭკორია — ქართველი კრიტიკოსი და ესეისტი * 1932 : უმბერტო ეკო — იტალიელი მწერალი. * 1932: კონსტანტინე კერესელიძე — ქართველი რეჟისორ-დოკუმენტალისტი * 1938 : ხუან კარლოს I — ესპანეთის მეფე * 1941 : ჰაიაო მიაძაკი — იაპონელი რეჟისორი *1941 : ვახტანგ აბაშიძე — ქართველი ეკონომისტი, პოლიტიკოსი. * 1942 : გიორგი არსენიშვილი — ქართველი პოლიტიკოსი * 1943 :მურთაზ ხურცილავა — ქართველი ფეხბურთელი და მწვრთნელი * 1946 : დაიან კიტონი — ამერიკელი მსახიობი * 1947 : სასკია სასენი — ამერიკელი სოციოლოგი და ეკონომისტი * 1948 : იოანე (ანანიაშვილი) — ქართველი საეკლესიო მოღვაწე * 1951 : ირაკლი ფავლენიშვილი — ქართველი მედიკოსი *1956: ფრანკ-ვალტერ შტაინმაიერი — გერმანელი პოლიტიკოსი * 1968 : გიორგი ბარამიძე — ქართველი პოლიტიკური და სახელმწიფო მოღვაწე *1968 : დიჯეი ბობო — შვეიცარიელი პოპ-მუსიკოსი * 1971 :ზვიად რატიანი — ქართველი პოეტი * 1972 : საკის რუვასი — ბერძენი მომღერალი. * 1975 : ბრედლი კუპერი — ამერიკელი კინოს, თეატრისა და ტელე მსახიობი * 1979 : კლიმენტი წიტაიშვილი — ქართველი ფეხბურთელი * 1980 : სებასტიან დაისლერი — გერმანელი პროფესიონალი ყოფილი ფეხბურთელი. * 1981 : ბაკურ კვეზერელი — ქართველი სახელმწიფო და პოლიტიკური მოღვაწე *1982 : იაროსლავ პლაშილი — ჩეხი ფეხბურთელი * 1983 :დავით ქევხიშვილი — ქართველი სპორტსმენი, ძიუდოისტი *1986 : დიპიკა პადუკონე — ინდოელი მსახიობი და მოდელი * 1987 : ვაჟა ქორიძე — ქართველი ფეხბურთელი *1993 : მერაბ გიგაური — ქართველი ფეხბურთელი * 1994 : ბაჩანა არაბული — ქართველი ფეხბურთელი *1994 : შალვა ექვთიმიშვილი — ქართველი ფეხბურთელი *1995 : ნიკოლა კოვტალიუკი — უკრაინელი ფეხბურთელი == ამ დღეს გარდაცვლილნი == * 842 : ალ-მუთასიმი — აბასიდი ხალიფა * 1589 : მედიჩი, ეკატერინე — საფრანგეთის დედოფალი * 1655 : ინოკენტი X — რომის პაპი * 1762 : ელისაბედი — რუსეთის იმპერატორი * 1933 : კულიჯი, კალვინ — აშშ-ის პრეზიდენტი * 1970 : მაქს ბორნი — გერმანელი ფიზიკოსი. * 1986 : რადოვან ზაგოვიჩი — სერბი პოეტი (დ. 1907). * 2013 : ჯემალ აჯიაშვილი — ქართველი ებრაელი მწერალი, პოეტი, მთარგმნელი * 2014 : ეუსებიო — პორტუგალიელი ფეხბურთელი * 2022 : ნიკა ქაცარიძე — ქართველი მსახიობი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** ათი კრეტელი მოწამე: თეოდულე, სატორნინე, ევპორო, გელასი, ევნიკიანე, ზოტიკე, პომპიოსი, აღათოპუსე, ბასილიდე და ევარესტი ** ნიფონტი კვიპრელი ** პავლე ნეოკესარიელი == იხილეთ აგრეთვე == სხვა თვეები: * 0105", "url": "https://ka.wikipedia.org/wiki/5_იანვარი", "length": 5307}
{"id": "1260", "title": "6 იანვარი", "text": "6 იანვარი — გრიგორიანული კალენდრის მე-6 დღე. წლის ბოლომდე დარჩენილია 359 დღე (ნაკიან წელში - 360). == დღის მოვლენები == * 1066 : ჰაროლდ გოდვინსონი ინგლისის მეფედ აკურთხეს. * 1449 : ბიზანტიის იმპერატორი კონსტანტინე XI აკურთხეს მისტრასთან. * 1838 : სემიუელ მორზე ელექტრული ტელეგრაფის პირველ წარმატებულ გამოცდას ახორციელებს. * 1912 : ნიუ-მექსიკო გახდა აშშ-ს 47-ე შტატი. * 1929 : დედა ტერეზა კალკუტაში ჩადის ინდოეთის უღარიბეს ხალხთან საქველმოქმედო სამსახურის დასაწყებად. * 1937 : საბჭოთა კავშირში ჩატარდა მოსახლეობის მეორე აღწერა. * 1940 : ნაცისტებმა პოლონელების მასიური სიკვდილით დასაჯა მოაწყვეს პოზნანში. * 1950 : გაერთიანებული სამეფო ცნობს ჩინეთის სახალხო რესპუბლიკას. ჩინეთის რესპუბლიკამ (ტაივანი) ბრიტანეთთან დიპლომატიური კავშირი გაწყვიტა. * 1992 : ზვიად გამსახურდიამ თბილისი დატოვა სამოქალაქო ომის ფონზე. * 1992 : მთიანი ყარაბაღის რესპუბლიკამ აზერბაიჯანისგან დამოუკიდებლობა გამოაცხადა. * 2010 : დოვლეთაბად-სარახს-ხანგირანის გაზსადენის ამოქმედებით თურქმენეთს ბუნებრივი აირის ირანში ექსპორტის ახალი გზა გაეხსნა. * 2014 : ** არქეოლოგებმა ეგვიპტის ფარაონ სებეხოტეპ II-ის საფლავის იდენტიფიცირება მოახდინეს. ** აშშ-ის სენატმა ჯანეტ იელენი ფედერალური სარეზერვო სისტემის ხელმძღვანელის თანამდებობაზე დაამტკიცა. * 2021 : დონალდ ტრამპის მომხრეები კაპიტოლიუმის შენობაში შეიჭრნენ. == ამ დღეს დაბადებულნი == * 1367 : რიჩარდ II — ინგლისის მეფე. * 1412 : ჟანა დ’არკი — საფრანგეთის ეროვნული გმირი. *1636 : ოლფერტ დაპერი — ნიდერლანდელი ექიმი * 1706 : ბენჯამინ ფრანკლინი — ამერიკელი სახელმწიფო მოღვაწე * 1745 : ჟაკ-ეტიენ მონგოლფიე — საჰაერო ბუშტის გამომგონებელი ფრანგი ძმები *1811 : ჩარლზ სუმნერი — ამერიკელი პოლიტიკოსი * 1822 : ჰაინრიხ შლიმანი — გერმანელი არქეოლოგი. * 1832 : გუსტავ დორე — ფრანგი მხატვარი, სკულპტორი *1848 : გიგო შარაშიძე — ქართველი პედაგოგი, ეთნოგრაფი, საზოგადო მოღვაწე. * 1861 : ვიქტორ ორტა — ბელგიელი არქიტექტორი *1865 : ნიკო მარი — ენათმეცნიერი *1870 : გუსტავ ბაუერი — გერმანელი სოციალ-დემოკრატი პოლიტიკოსი * 1872 : ალექსანდრე სკრიაბინი — რუსი კომპოზიტორი *1873 : ხაიმ ნახმან ბიალიკი — ებრაელი პოეტი * 1876 : მეშადი აზიზბეკოვი — რევოლუციური მოძრაობის ერთ-ერთი ხელმძღვანელი კავკასიაში *1878 : კარლ სენდბერგი — ამერიკელი პოეტი * 1879 : ემილ არგანი — შვეიცარიელი გეოლოგი * 1882 : ფან ნოლი — ალბანეთისა და ამერიკის პოლიტიკური, საზოგადო და რელიგიური მოღვაწე. * 1883 : ჯუბრან ხალილ ჯუბრანი — ლიბანელი მწერალი და მხატვარი * 1893 : მიხეილ გელოვანი — ქართველი მსახიობი, რეჟისორი *1896 : ვეჩიჰი ჰურკუში — ლეგენდარული თურქი მფრინავი *1912 : სელსო ემილიო ფერეირო — გალისიელი აქტივისტი *1939 : ვალერი ლობანოვსკი — საბჭოთა უკრაინელი ფეხბურთელი და მწვრთნელი. *1938 : ადრიანო ჩელენტანო - მომღერალი, სიმღერების ავტორი, მუსიკოსი, მსახიობი, კინორეჟისორი, სატელევიზიო წამყვანი *1946 : სიდ ბარეტი — ინგლისელი მუსიკოსი * 1954 :ენტონი მინგელა — ინგლისელი რეჟისორი *1955 : როუენ ატკინსონი — ინგლისელი მსახიობი * 1972 : ნეკი (მომღერალი) — იტალიელი მომღერალი-კომპოზიტორი. * 1977 : ედრიან უეიდვიცი — ცნობილი ვიკიპედიელი * 1978 : დიმიტრი გორდეევი — რუსი პოლიტიკოსი *1986 : ალექს ტერნერი — ინგლისელი მუსიკოსი *1991 : აზამატ ჯიოევი — რუსი ფეხბურთელი *1992 : ნიკა ძალამიძე — ქართველი ფეხბურთელი * 1994 : გიორგი ფანცულაია — ქართველი ფეხბურთელი * 1994 : დენის სუარესი — ესპანელი ფეხბურთელი == ამ დღეს გარდაცვლილნი == * 786 : აბო თბილელი — ქრიატიანობისთვის წამებული. * 1725 : ტიკამაცუ მონძაემონ — იაპონელი დრამატურგი * 1852 : ბრაილი, ლუი — ფრანგი პედაგოგი. * 1919 : რუზველტი, თეოდორ — აშშ-ის პრეზიდენტი. * 1966 : ალბრეხტ ბრანდი — გერმანელი სამხედრო მოღვაწე * 1977 : ბაბილუა, ვლადიმერ — ქართული ხალხური სიმღერების შემსრულებელი და ლოტბარი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** წმინდა ევგენია და მის თანა მოწამენი: პროტიოსი, იაკინთე და კლავდია ** ნიკოლოზ მონაზონი == იხილეთ აგრეთვე == სხვა თვეები: * 0106", "url": "https://ka.wikipedia.org/wiki/6_იანვარი", "length": 3728}
{"id": "1261", "title": "7 იანვარი", "text": "7 იანვარი — გრიგორიანული კალენდრის მე-7 დღე. წლის ბოლომდე დარჩენილია 358 დღე (ნაკიან წელში - 359). == დღის მოვლენები == * 1325 : ალფონსო IV პორტუგალიის მეფე გახდა. * 1558 : საფრანგეთმა ინგლისს კონტინენტზე ამ უკანასკნელის ბოლო სამფლობელო, კალე, წაართვა. * 1566 : პიუს V რომის პაპი გახდა. * 1598 : ბორის გოდუნოვმა რუსეთის სამეფო ტახტი ჩაიგდო ხელთ. * 1610 : გალილეო გალილეიმ იუპიტერის ოთხი თანამგზავრი აღმოაჩინა. * 1782 : პირველი ამერიკული კომერციული ბანკი გაიხსნა (Bank of North America). * 1785 : ფრანგი ჟან-პიერ ბლანშარი და ამერიკელი ჯონ ჯეფრი საჰაერო ბურთით დოვერიდან (ინგლისი) კალეში (საფრანგეთი) გადაფრინდნენ. * 1789 : ჯორჯ ვაშინგტონი აშშ-ს პირველ პრეზიდენტად აირჩიეს. * 1797 : იტალიის თანამედროვე დროშა გამოიყენეს პირველად. * 1924 : ჰოკეის საერთაშორისო ფედერაცია დაარსდა პარიზში შვიდი დამფუძნებელი ქვეყნის - ავსტრია, ბელგია, ჩეხოსლოვაკია, საფრანგეთი, უნგრეთი, ესპანეთი და შვეიცარია - მიერ. * 1927 : პირველი ტრანსატლანტიკური სატელეფონი კავშირი განხორციელდა ნიუ-იორკსა და ლონდონს შორის. * 1953 : აშშ-ის პრეზიდენტი ჰარი ტრუმანი აცხადებს, რომ მისი ქვეყანა წყალბადის ბომბს ფლობს. * 1959 : აშშ-მა ცნო კუბის ახალი მთავრობა ფიდელ კასტროს მეთაურობით. * 1979 : ვიეტნამის ჯარებმა კამბოჯაში პოლ პოტის რეჟიმი დაამხეს. * 1989 : იაპონიის ბოლო პრინცი აკიჰიტო ახალ იმპერატორად გამოცხადდა. იაპონიაში დადგა ჰაისეის ერა. * 1990 : პიზის დახრილი კოშკი დაიხურა საზოგადოებისთვის უსაფრთხოების ზომების გამო. * 1999 : ბილ კლინტონის იმპიჩმენტის სამსჯარო დაიწყო. * 2013 : 2012 წლის ფიფა-ს ოქროს ბურთი არგენტინელმა ლიონელ მესიმ მოიგო. * 2015 : პარიზში, გაზეთ „Charlie Hebdo-ს“ ოფისზე ტერორისტული თავდასხმისას 12 ადამიანი დაიღუპა. * 2023 : მეთხუთმეტე მცდელობაზე აშშ-ის წარმომადგენელთა პალატის სპიკერად რესპუბლიკელი კევინ მაკ-კართი აირჩიეს. == ამ დღეს დაბადებულნი == * ძვ. წ. 1 : იესო ნაზარეველი — ქრისტეს დაბადების ტრადიციული თარიღი * 1502 : გრიგოლ XIII — რომის პაპი * 1528 : ჟანა დ'ალბრე — ნავარის დედოფალი * 1611 : ჯეიმზ ჰარინგტონი — ინგლისელი პუბლიცისტი * 1768 : ჟოზეფ ბონაპარტი — ნეაპოლის (1806–1808), შემდეგ კი ესპანეთის მეფე * 1800 : მილარდ ფილმორი — აშშ-ის რიგით მე-13 პრეზიდენტი * 1847 : ალექსანდრე კარპინსკი — რუსი გეოლოგი და საზოგადო მოღვაწე. *1886 : ვლადიმერ კავსაძე — ქართველი მომღერალი * 1887 : ოსკარ ლუტსი — ესტონელი მწერალი *1893 : აპოლინარ ჭეიშვილი — ქართველი ქირურგი * 1896: ილო მოსაშვილი — ქართველი მწერალი. * 1905 : კონსტანტინე ლორთქიფანიძე — ქართველი მწერალი. * 1905 : იაჰია ჰაკი — ეგვიპტელი მწერალი. * 1907 :ვიქტორ ლესელიძე — პოდპოლკოვნიკი, საბჭოთა კავშირის გმირი * 1910 : სოფიო ბააზოვა — ნევროპათოლოგი. * 1916 : გიორგი ბახტაძე — საბჭოთა კავშირის გმირი * 1925 : ჯერალდ დარელი — ნატურალისტი, ზოოპარკის მეპატრონე *1926 : კიმ ჯონ ფილი — სამხრეთ კორეის პოლიტიკური და სახელმწიფო მოღვაწე. * 1928 :მინდია მოსაშვილი — ქართველი მწერალი და ჟურნალისტი. * 1934 : ტასოს პაპადოპულოსი — კვიპროსელი პოლიტიკოსი *1941 : გიორგი ალექსიძე — ქართველი მოცეკვავე, ბალეტმაისტერი * 1942 : ალექსანდრე რონდელი — ქართველი პოლიტოლოგი *1945 :რაილა ოდინგა — კენიის პოლიტიკური მოღვაწე, *1960 : მუჰამედ ჯავად ზარიფი — ირანელი დიპლომატი. * 1964 : გიორგი ხუბუა — ქართველი იურისტი * 1964 : ნიკოლას კეიჯი — ამერიკელი მსახიობი. *1965 :რევაზ ლორთქიფანიძე — ქართველი ეკონომისტი * 1967 : ნიკ კლეგი — ბრიტანელი პოლიტიკოსი *1968: ანდრეი ჩერნიშოვი — რუსი ფეხბურთელი *1969 : მარკო სიმონე — იტალიელი მწვრთნელი და ყოფილი ფეხბურთელი *1971 : ჯერემი რენერი — ამერიკელი კინომსახიობი *1974: გიორგი ახვლედიანი — ქართველი ჟურნალისტი და პოლიტიკოსი * 1975: ალექსი გოგლიძე — ქართველი პოლიტიკოსი. *1976: ამარ სულოევი — ეთნიკურად იეზიდი, სპორტსმენი * 1977: მარკო სტორარი — იტალიელი ფეხბურთლი * 1987 : სირუშო — სომეხი მომღერალი * 1987 : დავიდე ასტორი — იტალიელი პროფესიონალი ფეხბურთელი * 1988 : ჰარდველი — ნიდერლანდელი დიჯეი და პროდიუსერი * 1990 : ელენე გედევანიშვილი — ქართველი მოციგურავე * 1991 : ედენ აზარი — ბელგიელი ფეხბურთელი * 1991 : კლემან გრანიე — ფრანგი ფეხბურთელი *1991: რობერტო პერეირა — არგენტინელი ფეხბურთელი * 1995 : ალეკო მზევაშვილი — ქართველი ფეხბურთელი * 1995 : მათე ცინცაძე — ქართველი ფეხბურთელი == ამ დღეს გარდაცვლილნი == * 1325 : დინიშ I — პორტუგალიის მეფე * 1655 : ინოკენტი X — რომის პაპი * 1963 : ქიაჩელი, ლეო — ქართველი მწერალი * 1976 : გიგინეიშვილი, კონა — ქართველი ფილოლოგი, ენათმეცნიერი. * 1984 : კასტლერი, ალფრედ — ფრანგი ფიზიკოსი * 1989 : ჰიროჰიტო — იაპონიის იმპერატორი. * 2015 : ჟორჟ ვოლინსკი — ფრანგი კარიკატურისტი * 2015 : როდ ტეილორი — ავსტრალიელი მსახიობი * 2024 : ფრანც ბეკენბაუერი — გერმანელი ფეხბურთელი. == დღესასწაულები == * მართლმადიდებელი ეკლესიები, რომლებიც იყენებენ იულიუსის კალენდარს, აღნიშნავენ ქრისტეს შობის დღესასწაულს. == იხილეთ აგრეთვე == სხვა თვეები: * 0107", "url": "https://ka.wikipedia.org/wiki/7_იანვარი", "length": 4539}
{"id": "1262", "title": "8 იანვარი", "text": "8 იანვარი — გრიგორიანული კალენდრის მე-8 დღე. წლის ბოლომდე დარჩენილია 357 დღე (ნაკიან წელში - 358). == დღის მოვლენები == * 1297 : მონაკო დამოუკიდებელი ხდება. * 1499 : საფრანგეთის მეფე ლუი XII ანა ბრეტონელს ითხოვს ცოლად. * 1790 : ჯორჯ ვაშინგტონი პირველი სახალხო სიტყვით გამოდის ნიუ-იორკში. * 1835 : აშშ-ის საგარეო ვალი 0-ს გაუტოლდა პირველად და ერთადერთხელ ისტორიაში. * 1912 : დაფუძნდა აფრიკის ეროვნული კონგრესი. * 1916 : პირველი მსოფლიო ომი — მოკავშირეთა ძალები გალიპოლიდან იხევენ. * 1940 : მეორე მსოფლიო ომი — ბრიტანეთში სურსათის რაციონი შემოიღეს. * 1959 : შარლ დე გოლი მეხუთე რესპუბლიკის პირველი პრეზიდენტი გახდა. * 1959 : ფიდელ კასტროს კუბის რევოლუცია დასრულდა სანტიაგო-დე-კუბის აღებით. * 1961 : ფრანგები რეფერენდუმში ალჟირის თვითგამორკვევას უჭერენ მხარს. * 1964 : აშშ-ის პრეზიდენტი ლინდონ ჯონსონი ქვეყანაში „სიღარიბეს ომს უცხადებს“. * 1973 : საბჭოთა კოსმოსური მისია „ლუნა-21“ დაიწყო. * 2006 : 6,9 ბალის მაგნიტუდის მიწისძვრა მოხდა საბერძნეთის კუნძულ კითირასათან. * 2011 : აშშ-ში არიზონის შტატის ქალაქ ტუსონში საჯარო შეხვედრისას ამერიკის კონგრესის წარმომადგენელთა პალატის წევრს, გაბრიელ გიფორდს ესროლეს. * 2016 : მექსიკელი ნარკობარონი ხოაკინ გუსმანი, მეტსახელად „ელ ჩაპო“, ციხიდან გაქცევიდან ექვსი თვის შემდეგ დააპატიმრეს. * 2020 : ** უკრაინის საერთაშორისო ავიახაზების რეისმა 752-მა ირანის დედაქალაქ თეირანის სიახლოვეს კატასტროფა განიცადა. ** ირანმა ერაყში მდებარე აშშ-ის სამხედრო ობიექტებზე შეტევა განახორციელა. == ამ დღეს დაბადებულნი == * 454 : იოანე მდუმარე — მართლმადიდებელი ეკლესიის წმინდანი * 626: ჰუსეინ იბნ ალი — მესამე შიიტი იმამი * 1081 : ჰაინრიხ V — გერმანიის მეფე *1632 : სამუელ პუფენდორფი — გერმანელი იურისტი * 1762 : ანტონ II — აღმოსავლეთ საქართველოს კათოლიკოს-პატრიარქი *1823 : ალფრედ რასელ უოლესი — ბრიტანელი ბუნებისმეტყველი *1845 : ნიკო ცხვედაძე — ქართველი პედაგოგი *1857 : ამანულაჰ მირზა ყაჯარი — სპარსეთის ყაჯარების დინასტიის პრინცი *1870 : მიგელ პრიმო დე რივერა — ესპანეთის სამხედრო და პოლიტიკური მოღვაწე * 1879 : გრიგოლ მუხაძე — ქართველი ქირურგი *1883 : პენტი ესკოლა — ფინელი პეტროგრაფი. * 1888 : რიხარდ კურანტი — ამერიკელი მათემატიკოსი. *1889 : სოლომონ ბანდარანაიკე — ცეილონის (ახლანდელი შრი-ლანკა) პრემიერ-მინისტრი 1956–1959 წლებში. *1891 : ვალტერ ბოთე — გერმანელი ფიზიკოსი. * 1897 : გიორგი ლეონიძე — ქართველი პოეტი და მწერალი. *1898 : არკადი ხინთიბიძე — ქართველი მსახიობი და რეჟისორი. *1901 : ვარლამ თოფურია — ქართველი ენათმეცნიერი * 1901 : ეგნატე ფიფია — ქართველი ქირურგი * 1902 : გიორგი მალენკოვი — საბჭოთა პოლიტიკოსი *1902 : კარლ როჯერსი — ამერიკელი ფსიქოლოგი * 1904 : კარლ ბრანდტი — ა. ჰიტლერის პირადი ქირურგი * 1910 ან 7 ოქტომბერი : გიორგი აბაშვილი — სამხედრო-საზღვაო მოღვაწე, საბჭოთა ვიცე-ადმირალი. * 1912 : იმაი ტადასი — იაპონელი კინორეჟისორი. * 1914 : ანტონ კიზირია — ქართველი ფილოლოგი. * 1935 : ელვის პრესლი — ამერიკელი მომღერალი. *1937: პიტერ უაიტჰედი — ბრიტანელი მწერალი და რეჟისორი-დოკუმენტალისტი. * 1942 : კოიძუმი ძიუნიტირო— იაპონიის პრემიერ-მინისტრი 2001–2006 წლებში * 1942 : დუგ მაუნტჯოი — ყოფილი უელსელი პროფესიონალი სნუკერისტი *1942 : სტივენ ჰოკინგი — ბრიტანელი ფიზიკოსი და ასტროფიზიკოსი. *1945 : ქადირ თოფბაში — თურქი პოლიტიკოსი. * 1946 : რობი კრიგერი — ამერიკელი მუსიკოსი * 1947 : დევიდ ბოუი — ინგლისელი მუსიკოსი * 1947 : ლია გომელაური — ქართველი პათოფიზიოლოგი. * 1951: ჯონ მაკ-ტირნანი — ამერიკელი კინორეჟისორი, პროდიუსერი და სცენარისტი. * 1960 : პაატა კერესელიძე — ქართველი კინო-ოპერატორი და რეჟისორი. * 1961: დავით ონოფრიშვილი — საქართველოს ფინანსთა მინისტრი 1999–2000 წლებში. *1969 : სტან სტორიმანსი — ჰოლანდიელი ტელეოპერატორი, RTL-TV-ის თანამშრომელი * 1972 : ჯუზეპე ფავალი — იტალიელი ფეხბურთელი. * 1973 : ლევან ცაბაძე — ქართველი მორაგბე *1978 : მარკო ფუ — ჰონგ-კონგელი პროფესიონალი სნუკერისტი * 1979 : ადრიან მუტუ — რუმინელი ფეხბურთელი * 1980 : სტეფანო მაური — იტალიელი ფეხბურთელი, * 1982 ან 1983 ან 1984 : კიმ ჩენ ინი—ჩრდილოეთ კორეელი სახელმწიფო, პოლიტიკური და სამხედრო მოღვაწე. *1986 : დავიდ სილვა — ესპანელი ფეხბურთელი * 1990 :მარი ბექაური — ქართველი მწერალი და ფსიქოლოგი. * 1998 : მანუელ ლოკატელი — იტალიელი ფეხბურთელი. * 1992 : კოკე — ესპანელი ფეხბურთელი * 1995 : ნიკოლოზ შერმადინი — ქართველი ფეხბურთელი *1996 : ტრინგა ჰიუსა — კოსოვოელი ალბანელი მოცეკვავე. == ამ დღეს გარდაცვლილნი == * 1198 : ცელესტინ III — რომის პაპი * 1324 : პოლო, მარკო — იტალიელი მოგზაური * 1642 : გალილეი, გალილეო — იტალიელი ფიზიკოსი, ასტრონომი და ფილოსოფოსი * 1713 : კორელი, არქანჯელო — იტალიელი მევიოლინე და კომპოზიტორი. * 1878 : ნეკრასოვი, ნიკოლოზ — რუსი მწერალი * 1916 : ჟუვი, პიერ ჟან — ფრანგი მწერალი * 1996 : მიტერანი, ფრანსუა — საფრანგეთის პრეზიდენტი * 2016 : მედეა ჯუღელი — ქართველი სპორტსმენი (დ. 1925) * 2018 : მარიკა ლორთქიფანიძე — ქართველი ისტორიკოსი, აკადემიკოსი (დ. 1922) == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** კრება ყოვლადწმიდისა ღვთისმშობელისა ** ექვთიმე სარდელი ** კონსტანტინე სინადელი ** ღირსი ევარესტი ** აბო თბილელი == იხილეთ აგრეთვე == სხვა თვეები: * 0108", "url": "https://ka.wikipedia.org/wiki/8_იანვარი", "length": 4856}
{"id": "1263", "title": "9 იანვარი", "text": "9 იანვარი — გრიგორიანული კალენდრის მე-9 დღე. წლის ბოლომდე დარჩენილია 356 დღე (ნაკიან წელში - 357). == დღის მოვლენები == * 475 : ბიზანტიის იმპერატორი ზენონი გაიქცა კონსტანტინოპოლიდან. ტახტზე ავიდა ბასილისკოსი; * 1349 : ბაზელის მოსახლეობამ, შვეიცარია, ადგილობრივი ებრაელები მძვინვარე შავი ჭირის გავრცელების მიზეზად ჩათვალა, რის გამოც მათ მთავარ მოედანზე თავი მოუყარეს და დაწვეს. * 1768 : ფილიპ ასტლი პირველ თანამედროვე ცირკის წარმოდგენას მართავს ლონდონში. * 1788 : კონექტიკუტი გახდა აშშ-ს მე-5 შტატი. * 1839 : საფრანგეთის მეცნიერებათა აკადემიაში დაგეროტიპის ფოტოგრაფირების პროცესის პრეზენტაცია მოახდინეს. * 1858 : ტეხასის რესპუბლიკის ბოლო პრეზიდენტი ანსონ ჯოუნზი სიცოცხლეს თვითმკვლელობით ასრულებს. * 1863 : ლონდონის მიწისქვეშა რკინიგზის პირველი ნაწილი გაიხსნა პადინგტონსა და ფერინგდონის ქუჩებს შორის. * 1878 : უმბერტო I იტალიის მეფე ხდება. * 1900 : სპორტული კლუბი „ლაციო“ დაარსდა რომში. * 1905 : სისხლიანი კვირა — იულიუსის კალენდრით ამ დღეს რუსეთის მუშები მარშით მიემართებიან ზამთრის სასახლისკენ, რომელიც ცარისტების ჯარებმა სისხლით ჩაახშეს, და რომელმაც დასაბამი მისცა 1905 წლის რევოლუციას. * 1951 : ნიუ-იორკში გაიხსნა გაეროს შენობა. * 1968 : ისტორიაში ერთადერთხელ თოვლი მოვიდა მეხიკოში (დამატებით თოვლი მოვიდა 10 და 11 იანვარს). * 1986 : პოლაროიდთან პატენტის ბრძოლის წაგების გამო კოდაკი გამოდის მყისიერი კამერის ბიზნესიდან. * 1991 : საბჭოთა ჯარები ვილნიუსს არბევენ ლიტვის დამოუკიდებლობის შესაჩერებლად. * 2005 : არჩევნებში პალესტინის გათავისუფლების ორგანიზაციის მეთაურის პოსტზე რავი ფატუმ იასირ არაფატი შეცვალა. * 2009 : აშშ და საქართველო სტრატეგიული პარტნიორობის შესახებ ქარტიას აწერენ ხელს ვაშინგტონში. * 2011 : სამხრეთ სუდანში ისტორიული მნიშვნელობის რეფერენდუმი დაიწყო, რომელშიც ქვეყნის ამ რეგიონის მოსახლეობამ სუდანიდან გამოყოფასთან დაკავშირებით გადაწყვეტილება მიიღო. * 2015 : მაითრიპალა სირისენა შრი-ლანკის პრეზიდენტად აირჩიეს. * 2024 : გაბრიელ ატალი საფრანგეთის პრემიერ-მინისტრი გახდა. == ამ დღეს დაბადებულნი == * 1454 ან 1455 ვილჰელმ ფონ იულიხ-ბერგი — ჰენგენბახების დინასტიის წარმომადგენელი. * 1554 : გრიგოლ XV — რომის პაპი * 1624 : მეისიო — იაპონიის 109-ე და მეშვიდე ქალი-იმპერატორი *1853 : ჰენინგ ფონ ჰოლცენდორფი — გერმანელი სამხედრო მოღვაწე * 1878 : ჯონ ბროდუს უოტსონი — ამერიკელი ფსიქოლოგი * 1887 : გიორგი ანჯაფარიძე — ქართველი პოლიტიკოსი * 1890 : კარელ ჩაპეკი — ჩეხი მწერალი. * 1890 : კურტ ტუხოლსკი — გერმანელი პოეტი და პუბლიცისტი. * 1894 : სევერიან ბუაძე — ფიზიოლოგი * 1895 : ნიკოლოზ ბერძენიშვილი — ქართველი ისტორიკოსი. * 1903 : სიმონ ჩიქოვანი— ქართველი პოეტი. * 1904 : არჩილ ჯანაშვილი — ქართველი ზოოლოგი * 1905 : სინკენ ჰოპი — ნორვეგიელი მწერალი * 1908 : სიმონ დე ბოვუარი — ფრანგი ფილოსოფოსი * 1909 : ანტონი მამო — მალტის სახელმწიფო და პოლიტიკური მოღვაწე. * 1909 : ბაიაზით ბიკბაი — ბაშკირელი პოეტი, მწერალი და დრამატურგი. * 1913 : რიჩარდ ნიქსონი— აშშ-ს პრეზიდენტი. * 1915 : გიორგი თვალჭრელიძე — ქართველი გეოლოგი *1917 : ერიკ ჰობსბაუმი — ბრიტანელი ისტორიკოსი-მარქსისტი. * 1918 : ივანე ასკურავა — ქართველი მხატვარი. * 1922 : აჰმედ სეკუ ტურე — გვინეის სახელმწიფო და პოლიტიკური მოღვაწე. * 1924 : სერგო ფარაჯანოვი — სომეხი კინორეჟისორი *1928 : დომენიკო მოდუნიო — იტალიელი მომღერალი * 1929 : ჰაინერ მიულერი — გერმანელი დრამატურგი, პოეტი, მწერალი *1940 : რუთ დრეიფუსი — შვეიცარიელი პოლიტიკოსი. * 1944 : ჯიმი პეიჯი — ინგლისელი გიტარისტი * 1944 : ფრიდონ თოდუა — თბილისის რადიოლოგიის ინსტიტუტის დამფუძნებელი და ხელმძღვანელი. * 1944 : ხათუნა იოსელიანი — ქართველი მსახიობი. *1945 : ლევონ ტერ-პეტროსიანი — სომხეთის პოლიტიკური და საზოგადო მოღვაწე. *1951 : შოთა ხინჩაგაშვილი — ქართველი ფეხბურთელი *1956 : იმელდა სტონტონი — ინგლისელი მსახიობი. * 1957 : კარი ჰოტაკაინენი — ფინელი მწერალი, პოეტი და პროზაიკოსი. *1959 : რიგობერტა მენჩუ — მაიას ჯგუფის კიჩეს ხალხის წარმომადგენელი. *1965 : ანდრო ენუქიძე — ქართველი რეჟისორი, დრამატურგი. * 1968 : მიხეილ მაჭავარიანი — ქართველი პოლიტიკოსი * 1970 : ლარა ფაბიანი — ფრანგი მომღერალი * 1973 : გიორგი გაბაშვილი — ქართველი პოლიტიკოსი * 1976: ვლადიმერ აფხაზავა — მასწავლებლის ეროვნული ჯილდოს პირველი მფლობელი * 1982 : კათრინი (კემბრიჯის ჰერცოგინია) —კემბრიჯის ჰერცოგინია * 1987 : ლუკას ლეივა — ბრაზილიელი ფეხბურთელი *1987 : ანა ტატანჯელო — იტალიელი მომღერალი * 1989 : ირაკლი ეხვაია — ქართველი ფეხბურთელი * 1989 : ნინა დობრევი — ბულგარელ-კანადელი მსახიობი და მოდელი. *1993: ვარლამ კილასონია — ქართველი ფეხბურთელი == ამ დღეს გარდაცვლილნი == * 1283 : ვენ ტიანქსიანგი — ჩინეთის პირველი ვეზირი * 1873 : ნაპოლეონ III — საფრანგეთის იმპერატორი * 1878 : ვიტორიო ემანუელე II — იტალიის მეფე 1861—1878 წლებში * 1954 : ერმინია ბრუმანა — არგენტინელი მასწავლებელი, მწერალი, ჟურნალისტი, დრამატურგი, ქალთა უფლებების დამცველი. * 1961 : ჰამანი, რიხარდ — გერმანელი ხელოვნების ისტორიკოსი * 1998 : კენიჩი ფუკუი — იაპონელი ქიმიკოსი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** სტეფანე ხირსელი ** მოციქული სტეფანე ** თეოდორე აღმსარებელი და მისი ძმა თეოფანე ** თეოდორე I კონსტანტინოპოლის პატრიარქი == იხილეთ აგრეთვე == სხვა თვეები: * 0109", "url": "https://ka.wikipedia.org/wiki/9_იანვარი", "length": 4893}
{"id": "1264", "title": "10 იანვარი", "text": "10 იანვარი — გრიგორიანული კალენდრის მე-10 დღე. წლის ბოლომდე დარჩენილია 355 დღე (ნაკიან წელში - 356). == დღის მოვლენები == * ძვ. წ. 49 : გაიუს იულიუს კეისარმა გადმოლახა რუბიკონი * 1863 : ლონდონში გაიხსნა მსოფლიოში პირველი მეტროს ხაზი. * 1906 : გურიის რესპუბლიკამ არსებობა შეწყვიტა. * 1920 : ელზასი და ლოტარინგია საფრანგეთს გადაეცა. * 1923 : ლიეტუვა იპყრობს გერმანულ ქალაქ კლაიპედას (მემელი). * 1946 : გაეროს პირველი გენერალური ასამბლეა გაიხნსა ლონდონში 51 ერის წარმომადგენლებით. * 2001 : ვიკიპედია იწყებს ფუნქციონირებას როგორც ნუპედიის ნაწილი. ხუთ დღეში ის საკუთარ ვებგვერდზე გადადის. * 2007 : ინდოეთის ავტომწარმოებელმა ტატა მოტორსმა მსოფლიოს უიაფესი სერიული ავტომანქანა ტატა ნანო წარმოადგინა 100.000 რუპიად (აშშ$2.500). * 2010 : სოციალ-დემოკრატი ივო იოსიპოვიჩი ხორვატიის პრეზიდენტად აირჩიეს. * 2012 : არგენტინის ნაკრების და ბარსელონას ფორვარდი ლიონელ მესი მესამედ გახდა ფიფა-ს ოქროს ბურთის გამარჯვებული. * 2014 : ცენტრალური აფრიკის რესპუბლიკაში მიმდინარე სამოქალაქო ომის ფონზე პრეზიდენტი მიშელ ჯოტოდია გადადგა. * 2017 : კრიშტიანუ რონალდუს ფიფა-ს მიერ დაწესებული საუკეთესო ფეხბურთელის ჯილდო გადაეცა. * 2019 : ფელიქს ჩისეკედი კონგოს დემოკრატიული რესპუბლიკის პრეზიდენტის არჩევნებში გამარჯვებულად გამოაცხადეს. * 2020 : ომანის სულთან ქაბუს ბინ საიდ ალ საიდის გარდაცვალების გამო, მისი შემცვლელი ჰაითემ ბინ თარიქ ალ საიდი გახდა. * 2021 : ყირგიზეთის პრეზიდენტად სადირ ჟაპაროვი აირჩიეს. == ამ დღეს დაბადებულნი == * 1769 : მიშელ ნეი — ფრანგი სახელმწიფო და სამხედრო მოღვაწე * 1868 : ოძაკი კოიო — იაპონელი მწერალი * 1872 : არჩილ ჯორჯაძე — ქართველი პოლიტიკური და საზოგადო მოღვაწე *1880 : მანუელ ასანია — ესპანელი პოლიტიკოსი * 1883 : ალექსეი ტოლსტოი — რუსი მწერალი * 1885 : ივანე ბერიტაშვილი — ქართველი ფიზიოლოგი * 1890 : ახმედ ზაკი ვალიდი — ბაშკირეთის ეროვნულ-განმათავისუფლებელი მოძრაობის (1917–1920) ლიდერი. პუბლიცისტი, ისტორიკოსი, აღმოსავლეთმცოდნე. * 1901 : ჰენინგ ფონ ტრესკო — გერმანელი სამხედრო მოღვაწე * 1903 : ივანე სურგულაძე — ქართველი იურისტი * 1912 : დავით ბაქრაძე — საბჭოთა კავშირის გმირი *1913 : მეჰმედ შეჰუ — ალბანეთის სახელმწიფო და პარტიული მოღვაწე. * 1913 : გუსტავ ჰუსაკი — ჩეხოსლოვაკიის პოლიტიკური მოღვაწე. * 1927 : გიორგი ოჩიაური — ქართველი მოქანდაკე. * 1933 : მედეა გონგლიაშვილი — ქართველი პიანისტი * 1934 : ლეონიდ კრავჩუკი — უკრაინის პრეზიდენტი * 1936 : ჯანსუღ კახიძე — ქართველი დირიჟორი და კომპოზიტორი * 1938 : გურამ ბათიაშვილი — დრამატურგი * 1938 : დონალდ კნუთი — ამერიკელი მეცნიერი * 1940 : სტივ ო’რურკი — ინგლისელი მენეჯერი * 1941 : ჰაინც ფენრიხი — გერმანელი ენათმეცნიერი * 1943 : ჯიმ კროჩე — ამერიკელი მომღერალი და კომპოზიტორი. * 1945 : როდ სტიუარტი — ბრიტანელი როკ-მომღერალი *1947 : ტიიტ ვიაჰი — ესტონელი პოლიტიკოსი. * 1954 : იოსებ შატბერაშვილი — ქართველი პოლიტიკოსი * 1955 : მიხაელ შენკერი — გერმანელი გიტარისტი. * 1955 : იასმინა ხადრა — ალჟირელი, ფრანგულენოვანი მწერალი. *1959 : ფრენ უოლში — ახალ ზელანდიელი სცენარისტი * 1995 : დავით ჯიქია — ქართველი ფეხბურთელი *1961 : ევან ჰენდლერი — ამერიკელი მსახიობი. * 1971 : ვასილ მაისურაძე — ქართველი მწვრთნელი * 1972 :ეკატერინე მწითურიძე — რუსეთში მოღვაწე ქართველი ტელეწამყვანი * 1981 : თამთა გოდუაძე — ქართველი პოპ მომღერალი * 1994 : სანდრო ამინაშვილი — ქართველი მოჭიდავე * 1994 : ლაშა გობაძე — ქართველი მოჭიდავე == ამ დღეს გარდაცვლილნი == * 1778 : ლინე, კარლ — შვედი ბუნებისმეტყველი. * 1833 : ლეჟანდრი, ადრიან მარი — ფრანგი მათემატიკოსი * 1862 : კოლტი, სამუელ — ამერიკელი იარაღის კონსტრუქტორი * 1922 : ოკუმა სიგენობუ — იაპონიის სახელმწიფო მოღვაწე. * 1932 : ქრისტეფორე III — საქართველოს კათოლიკოს-პატრიარქი * 1951 : ლუისი, სინკლერ — ამერიკელი მწერალი. * 1957 : მისტრალი, გაბრიელა — ჩილელი პოეტი * 1960 : მელქისედეკ III — სრულიად საქართველოს კათოლიკოს-პატრიარქი *2015: მალანდა, ჟუნიორ — ბელგიელი ფეხბურთელი *2015: როსი, ფრანცესკო — იტალიელი რეჟისორი *2016: ბოუი, დევიდ — ინგლისელი მომღერალი და მუსიკოსი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** 2000 ნიკომედიელი მოწამე ** სვიმეონ მირონმდინარე ** მოციქული ნიკანორი * აგრეთვე: ** ბენინი : ვუდუს დღესასწაული (1997). == იხილეთ აგრეთვე == სხვა თვეები: * 0110", "url": "https://ka.wikipedia.org/wiki/10_იანვარი", "length": 4010}
{"id": "1265", "title": "11 იანვარი", "text": "11 იანვარი — გრიგორიანული კალენდრის მე-11 დღე. წლის ბოლომდე დარჩენილია 354 დღე (ნაკიან წელში - 355). == დღის მოვლენები == * 1055 : ვლადისლავ II ბოჰემიის მეფე ხდება. * 1569 : პირველი რეგისტრირებული ლატარეა ჩატარდა ინგლისში. * 1571 : ავსტრიის დიდგვაროვნებს რელიგიის თავისუფლება უბოძა იმპერატორმა. * 1693 : ვულკან ეტნას ამოფრქვევის თანმხლებმა მიწისძვრამ სიცილიისა და მალტის ნაწილი გაანადგურა. * 1759 : ფილადელფიაში, პენსილვანია, პირველი ამერიკული სიცოცხლის დაზღვევის კომპანია შეიქმნა. * 1787 : უილიამ ჰერშელმა ურანის ორი თანამგზავრი აღმოაჩინა: ტიტანია და ობერონი. * 1805 : მიჩიგანის ტერიტორია შეიქმნა. * 1861 : ალაბამა (შტატი) გამოეყო აშშ-ს. * 1867 : ბენიტო ხუარესი მექსიკის პრეზიდენტი ხდება ხელმეორედ. * 1879 : ინგლის-ზულუს ომი დაიწყო. * 1880 : იმპერატორ ნორტონის დაკრძალვის მეორე დღეს სან-ფრანცისკოს ცაზე სრული მზის დაბნელება ხდება. * 1908 : გრანდ კანიონის ეროვნული მონუმენტი შეიქმნა აშშ-ში. * 1919 : რუმინეთმა ტრანსილვანიის ანექსია მოახდინა. * 1922 : პირველად გამოიყენეს ინსულინი ადამიანის დიაბეტის სამკურნალოდ. * 1923 : საფრანგეთისა და ბელგიის ჯარები რურს იკავებენ, რათა გერმანია აიძულონ კომპენსაცია გადაიხადოს. * 1935 : ამელია ერჰარტი პირველი ქალი გახდა, რომელმაც მარტო იფრინა ჰავაიდან კალიფორნიაში. * 1942 : იაპონია ნიდერლანდს ომს უცხადებს და ნიდერლანდის ისტ-ინდოეთში იჭრება. * 1942 : იაპონელები კუალა-ლუმპურს იპყრობენ. * 1946 : ენვერ ხოჯა ალბანეთს სახალხო რესპუბლიკად აცხადებს. * 1949 : პირველად მოვიდა თოვლი ლოს-ანჯელესში, კალიფორნია. * 1957 : აფრიკის კონვენცია დაარსდა დაკარში. * 1960 : ჩადმა გამოაცხადა დამოუკიდებლობა. * 1962 : უასკარანში (პერუ), ზვავმა 4000 ადამიანი იმსხვერპლა. * 1964 : ამერიკის პირველი დისკო-კლუბი \"ვისკი ა გო გო\" გაიხსნა ლოს-ანჯელესში. * 1966 : გაიხსნა თბილისის მეტროპოლიტენი. * 1972 : აღმოსავლეთ პაკისტანმა ბანგლადეში დაირქვა. * 1990 : 300.000 ადამიანი მსვლელობას აწყობს ლიტვის დამოუკიდებლობის მხარდასაჭერად. * 2011 : ** ავსტრალიის ქალაქ ბრიზბენის ნაწილი ევაკუირებულია წყალდიდობის გამო. ** ჩინეთის მეხუთე თაობის სტელსის გამანადგურებელმა (პროტორიპმა) „ჩენგდუ J-20“-მა პირველი ფრენა შეასრულა. * 2014 : არქეოლოგებმა ფარაონ სებეხოტეპ II-ის და აქამდე უცნობი აბიდოსის დინასტიის ფარაონ სენებკაის საფლავები აღმოაჩინეს. * 2015 : კოლინდა გრაბარ-კიტაროვიჩი ხორვატიის პრეზიდენტად აირჩიეს და იგი ქვეყნის ისტორიაში პირველი ქალი პრეზიდენტი გახდა. * 2016 : არგენტინის ნაკრებისა და „ბარსელონის“ თავდამსხმელი ლიონელ მესი ფიფას ოქროს ბურთის მფლობელი მეხუთედ გახდა. * 2020 : ცაი ინ-ვენი ტაივანის პრეზიდენტად მეორე ვადით აირჩიეს. == ამ დღეს დაბადებულნი == * 891 : აბდ ალ-რაჰმან III — კორდოვის სახალიფოს მე–8 ამირა * 1638 : ნიკოლაუს სტენო — დანიელი ბუნებისმეტყველი. * 1755 ან 1757 : ალეგზანდერ ჰამილტონი — ამერიკელი პოლიტიკოსი * 1814 : ალექსი-მესხიშვილი, სარდიონ — ქართველი კრიტიკოსი, მთარგმნელი. * 1842: უილიამ ჯემსი – ამერიკელი ფილოსოფოსი და ფსიქოლოგი * 1849 : დავით ჩქოტუა — ქართველი პუბლიცისტი და რუსთველოლოგი. *1852 : კონსტანტინ ფერენბახი — გერმანელი პოლიტიკოსი. * 1885 : ელის პოლი — ამერიკელი სუფრაჟისტი * 1861 : დიმიტრი მაჩხანელი — ქართველი მწერალი, პუბლიცისტი * 1906 : ალბერტ ჰოფმანი — შვეიცარიელი ქიმიკოსი და ლიტერატორი. * 1915 : გაიოზ ჯეჯელავა — ქართველი ფეხბურთელი. * 1924 : სლიმ ჰარპო — ამერიკელი მუსიკოსი * 1939 : ჯუმბერ კოპალიანი — ქართველი მეცნიერი * 1940 : ანდრეს ტარანდი — ესტონელი პოლიტიკოსი. * 1952 : დიანა გებლდონი — ამერიკელი მწერალი. *1957 : ზაზა კოლელიშვილი ― ქართველი მსახიობი * 1966 : ელენე ბოჭორიშვილი — კანადაში მცხოვრები რუსულენოვანი ქართველი მწერალი. * 1966 : თენგიზ ვერულავა — ქართველი ექიმი, ჯანდაცვის ეკონომისტი, მწერალი. * 1971 : მერი ჯეი ბლაიჯი — ამერიკელი მომღერალი * 1972 : ამანდა პიტი — ამერიკელი კინომსახიობი. *1975 : მატეო რენცი — იტალიელი პოლიტიკოსი * 1980 : გიორგი გიორგანაშვილი ― ქართველი თეატრისა და კინოს მსახიობი * 1985 : რევაზ გეწაძე — ქართველი ფეხბურთელი * 1987 : ჯეიმი ვარდი — ინგლისელი ფეხბურთელი. * 1988 : მანუელ ონვუ — ესპანელი ფეხბურთელი * 1991 : ანდრეა ბერტოლაჩი — იტალიელი ფეხბურთელი. * 1992 : დანიელ კარვახალი — ესპანელი ფეხბურთელი * 1996 : ლეროი ზანე — გერმანელი ფეხბურთელი == ამ დღეს გარდაცვლილნი == * 1798 : ერეკლე II — ქართლ–კახეთის მეფე. * 1928 : ჰარდი, ტომას — ინგლისელი მწერალი. * 1953 : ჟორდანია, ნოე — ქართველი პოლიტიკოსი (სოციალ-დემოკრატი), საქართველოს პრემიერ-მინისტრი 1918–1921 * 2014 : არიელ შარონი — ისრაელის ყოფილი პრემიერ-მინისტრი *2015: ანიტა ეკბერგი — შვედი მსახიობი *2015: ენე ბუზანსკი — უნგრელი ფეხბურთელი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** თოთხმეტი ათასი ჩვილი მოწყვეტილნი იროდის მიერ ბეთლემში ** ღირსი მარკელე ** თადეოზ აღმსარებელი * აგრეთვე: ** ალბანეთი : რესპუბლიკის დღე (1944). ** რუსეთი : ნაკრძალების დღე (1997). == იხილეთ აგრეთვე == სხვა თვეები: * 0111", "url": "https://ka.wikipedia.org/wiki/11_იანვარი", "length": 4600}
{"id": "1266", "title": "12 იანვარი", "text": "12 იანვარი — გრიგორიანული კალენდრის მე-12 დღე. წლის ბოლომდე დარჩენილია 353 დღე (ნაკიან წელში - 354). == დღის მოვლენები == * 457 : ბასილისკოსი გახდა ბიზანტიის იმპერატორი და მისი კურთხევის ცერემონია ჩატარდა კონსტანტინოპოლში ჰებდომონეს სასახლეში. * 1780 : გამოიცა ციურიხის პირველი გაზეთი. * 1844 : ნეაპოლის სანტა კარლოს თეატრში შედგა პრემიერა გაეტანო დონიცეტის ოპერისა „კატერინა კორნარო“ (Caterina Cornaro). * 1875 : კვან-სუ გახდა ჩინეთის იმპერატორი * 1898 : დაიწყო იტო ჰირობუმის იაპონიის პრემიერ-მინისტრად მოღვაწეობის მესამე ვადა * 1908 : ეიფელის კოშკიდან დაიწყო რადიომაუწყებლობა. * 1922 :საფრანგეთის მთავრობის ხელმძღვანელი არისტრიდ ბრიანი გადადგა * 1940 : მეორე მსოფლიო ომი: საბჭოთა არმიამ ფინეთის ქალაქები დაბომბა * 1945 : მიქავაში (იაპონია) მოხდა 7,1 ბალიანი მიწისძვრა, რასაც 1900 ადამიანი ემსხვერპლა. * 1969 : როკ-ჯგუფმა ლედ ზეპელინმა გამოსცა თავისი სადებიუტო ალბომი სახელწოდებით ლედ ზეპელინი * 1991 : მოსკოვში ესტონეთისა და რუსეთის პრეზიტენტებს არნოლდ რუტელსა და ბორის ელცილნს შორის ხელი მოეწერა ქვეყანათა შორის ურთიერთობების ძირითად ხელშეკრულებებს. * 1992 : ბულგარეთის პრეზიდენტად ხელმეორედ აირჩიეს შელიუ შელევი. * 1998 : ევროპის ცხრამეტმა ქვეყანამ ხელი მოაწერა ადამიანის კლონის აკრძალვას. * 2004 : ქუინ მერი 2-ის პირველი რეისი შედგა. * 2008 : ცესკომ საპრეზიდენტო არჩევნებში ხმების 53,47 %-ით მიხეილ სააკაშვილი გამარჯვებულად გამოაცხადა. * 2009 : ოქროს გლობუსის დაჯილდოებაზე ბევერლი-ჰილზში, კალიფორნია, ფილმი „ღარიბი მილიონერი“ ოთხ ნომინაციაში იმარჯვებს, მათ შორის საუკეთესო ფილმისთვის. * 2010 : 7.0 M_\\mathrm{w} მიწისძვრამ კატასტროფული ნგრევა გამოიწვია პორტ-ო-პრენსში (ჰაიტი). * 2013 : ცენტრალური აფრიკის რესპუბლიკის მთავრობამ ამბოხებულებთან ცეცხლის შეწყვეტის ხელშეკრულებას ხელი მოაწერა, რის შემდეგაც კოალიციური მთავრობა ჩამოყალიბდა. * 2015 : **პორტუგალიელმა ფეხბურთელმა კრიშტიანუ რონალდუმ ფიფა-ს ოქროს ბურთი მესამედ მოიგო. ** სომხეთში, გიუმრის რუსული სამხედრო ბაზის ჯარისკაცმა სომხური ოჯახის ექვსი წევრი მოკლა. * 2019 : ვენესუელაში, ხუან გუაიდომ და ეროვნულმა ასამბლეამ 2018 წლის საპრეზიდენტო არჩევნებში ნიკოლას მადუროს გამარჯვება უკანონოდ გამოაცხადა, რითაც მისი გადაყენების პროცესი დაიწყო. * 2020 : ე. წ. აფხაზეთის რესპუბლიკის ე. წ. პრეზიდენტი რაულ ჰაჯიმბა გადადგა. == ამ დღეს დაბადებულნი == * 1580 : იან ბაპტისტ ვან ჰელმონტი — ფლამანდიელი ქიმიკოსი, ფიზიოლოგი, ექიმი. * 1628 : შარლ პერო — ფრანგი პოეტი * 1746 : იოჰან ჰაინრიხ პესტალოცი — შვეიცარიელი პედაგოგი *1809 : ლეოპოლდო ო’დონელ ი ხორისი — ესპანეთის სამხედრო და პოლიტიკური მოღვაწე. *1810 : ფერდინანდ II — ორი სიცილიის სამეფოს მეფე 1830–1859 წლებში. *1852 : ჟოზეფ ჟაკ სეზერ ჟოფრი — საფრანგეთის მარშალი. * 1863 : ვივეკანანდა — XIX საუკუნის ინდოელი ფილოსოფოსი და სულიერი მოძღვარი. * 1876 : ჯეკ ლონდონი — ამერიკელი მწერალი * 1882 : ხოსე ლუის ტეხადა სორსანო — ბოლივიელი პოლიტიკოსი *1885 : სარგის ლუკაშინი — სომეხი ბოლშევიკი პოლიტიკოსი. * 1886 : ანა ანტონოვსკაია — რუსი მწერალი * 1890 : იოჰანეს ვარესი — ესტონელი პოეტი და მწერალი * 1893 : ჰერმან გერინგი — გერმანელი პოლიტიკური და სამხედრო მოღვაწე * 1897 : მიხეილ თარხნიშვილი — ეკლესიისა და ლიტერატურის ისტორიკოსი *1901 : ავრორა მარდიგანიანი — ეთნიკურად სომეხი ამერიკელი მწერალი, მსახიობი * 1907 : სერგეი კოროლიოვი — საბჭოთა მეცნიერი * 1917 : გიორგი ბარნაბიშვილი — ქართველი ვიოლინჩელისტი * 1926 : ლევან ცუცქირიძე — ქართველი მხატვარი * 1926 : რეი პრაისი — ამერიკელი ქანთრის გიტარისტი, მომღერალი და კომპოზიტორი. * 1929 : გურამ საღარაძე — ქართველი მსახიობი * 1931 : ლეილა ერბილი — თურქი მწერალი * 1936 : ემილ ლაჰუდი — ლიბანის პოლიტიკური და სახელმწიფო მოღვაწე. * 1937 : მიხეილ მესხი — ქართველი ფეხბურთელი * 1939 : ჟაკ იომბი-ოპანგო — კონგოელი სამხედრო და პოლიტიკური მოღვაწე. * 1944 : ჯო ფრეიზიერი — ამერიკელი მოკრივე * 1946 : ჯორჯ დიუკი — ამერიკელი მუსიკოსი * 1946 : ჟან-ლუი ლოდე — ფრანგი მათემატიკოსი * 1949 : ოტმარ ჰიცფელდი — გერმანელი ფეხბურთელი და მწვრთნელი. * 1949 : ჰარუკი მურაკამი — თანამედროვე იაპონელი მწერალი და მთარგმნელი. * 1954 : ჰოვარდ სტერნი — ამერიკელი რადიო და ტელეწამყვანი * 1956 : ნიკოლოზ ნოსკოვი — რუსი მუსიკოსი * 1965 : რობ ზომბი — ამერიკელი მუსიკოსი * 1967: რენატა ლიტვინოვა — რუსი მსახიობი, რეჟისორი * 1968 : ჯონ ჯექსონ მილერი — კომიქსების ამერიკელი ავტორი და კომენტატორი. * 1969 : რობერტ პროსინეჩკი — ხორვატი საფეხბურთო მწვრთნელი * 1970 : ზაკ დე ლა როჩა — მექსიკური წარმოშობის ამერიკელი რეპერი * 1973 :ჰანდე იენერი — თურქი პოპ-ელექტრონული მუსიკის მომღერალი * 1973 : კვაუტემოკ ბლანკო — მექსიკელი პოლიტიკოსი და ყოფილი ფეხბურთელი * 1974 : მელანი სი — ბრიტანელი მომღერალი * 1977 : ზურაბ პოლოლიკაშვილი —ქართველი პოლიტიკოსი * 1987 : ნაია რივერა — ამერიკელი მომღერალი და მსახიობი *1987 : სალვატორე სირიგუ — იტალიელი ფეხბურთელი * 1994 : ემრე ჯანი — გერმანელი ფეხბურთელი * 1995 : ალესიო რომანიოლი — იტალიელი ფეხბურთელი. == ამ დღეს გარდაცვლილნი == * 1665 : პიერ დე ფერმა — ფრანგი მათემატიკოსი. * 1976 : აგათა კრისტი — ინგლისელი დეტექტიური ჟანრის მწერალი. * 1922 : ჰაზირა — თბილისელი მგოსანი, დაირის დაკვრის ოსტატი * 2001 : იულიუს ასფალგი — გერმანელი აღმოსავლეთმცოდნე * 2012 : გიბი, მორის — ჯგუფ ბი ჯიზის წევრი. * 2015 : ელენა ობრაზცოვა — რუსი საოპერო მომღერალი. * 2015 : ვლადიმერ მაქსაკოვსკი — რუსი გეოგრაფი. * 2023 : ლიზა მარია პრესლი — ამერიკელი მომღერალი, ელვის პრესლის შვილი. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** წმინდა ანისია ** ზოტიკე ხუცესი ** მოციქული ტიმონი ** ფილეტერ ნიკომიდიელი ** თეოდორა კონსტანტინოპოლელი ** თეოდორა კესარიელი * აგრეთვე: ** ტანზანია : ზანზიბარის რევოლუციის დღე == იხილეთ აგრეთვე == სხვა თვეები: * 0112", "url": "https://ka.wikipedia.org/wiki/12_იანვარი", "length": 5399}
{"id": "1267", "title": "13 იანვარი", "text": "13 იანვარი — გრიგორიანული კალენდრის მე-13 დღე. წლის ბოლომდე დარჩენილია 352 დღე (ნაკიან წელში — 353). == დღის მოვლენები == * ძვ. წ. 27 : რომის სენატის დადგენილებით ოქტავიანეს მიენიჭა იმპერატორის, ავგუსტუსის და პრინცეფსის წოდებები. ეს დღე რომის იმპერიის დაბადების დღედ ითვლება. * 1847 : კაუენგას ტრაქტატით დასრულდა მექსიკა-აშშ-ის ომი კალიფორნიაში. * 1559 : ელისაბედ I-ის ინგლისის დედოფლად კურთხევის ცერემონია შედგა ვესტმინსტერის სააბატოში. * 1602 : უილიამ შექსპირის „უინძორის მხიარული ცოლები“ გამოიცა. * 1610 : გალილეო გალილეიმ იუპიტერის მეოთხე თანამგზავრი „კალისტო“ აღმოაჩინა. * 1782 : მანჰაიმში შედგა პრემიერა ფრიდრიხ შილერის დრამისა „ყაჩაღები“. * 1830 : ახალი ორლეანის დიდი ხანძარი დაიწყო. * 1873 : სანქტ-პეტერბურგში შედგა პრემიერა ნიკოლოზ რიმსკი-კორსაკოვის ოპერისა „მაისის ღამე“ (რუს. «Майская ночь») * 1898 : ფრანგმა მწერალმა ემილ ზოლამ გამოაქვეყნა თავისი წერილი „დრეიფუსის საქმე“. * 1910 : ოპერის ტრანსლაცია განხორციელდა პირველად რადიოთი — ენრიკო კარუზოს შესრულებით ნიუ-იორკის მეტროპოლიტენ ოპერის თეატრიდან. * 1915 : მიწისძვრამ ავეძანოში (იტალია) 29 800 ადამიანი იმსხვერპლა. * 1930 : მიკი მაუსის კომიქსი გამოჩნდა პირველად. * 1934 : საბჭოთა კავშირში მეცნიერებათა კანდიდატის ხარისხი შემოიღეს. * 1938 : ინგლისის ეკლესიამ ევოლუციის თეორია მიიღო. * 1942 : ჰენრი ფორდმა დააპატენტა პლასტმასის ავტომანქანა, რომელიც ჩვეულებრივზე 30%-ით ნაკლებს იწონიდა. * 1953 : მარშალი იოზიპ ტიტო იუგოსლავიის პრიზედნეტი გახდა. * 1963 : პუტჩისტებმა მოკლეს ტოგოს რესპუბლიკის პირველი პრეზიდენტი სილვანუს ეპიფანიო ოლიმპიო * 1968 : ჯონი კეში მის განთქმულ ალბომს წერს ცოცხალი შესრულებით ფოლსომის საშტატო საპყრობილედან. * 1986 : ჩრდილოეთ იემენში დაიწყო სამოქალაქო ომი. * 1991 : 12 იანვრის ღამით და 13 იანვარს (ვილნიუსის სისხლიანი კვირა) საბჭოთა ომონის რაზმმა დაიკავა რადიო-ტელევიზიის კომიტეტის შენობა და ტელევიზიის ანძა ვილნიუსში (ლიეტუვა). ამ ძალადობრივი ოპერაციის შედეგად დაიღუპნენ მშვიდობიანი უიარაღო დამცველები — 14 ადამიანი და 1000-ზე დაშავდა. * 1993 : ერიხ ჰონეკერი (გერმანია) თავის მეუღლესთან ერთად გადასახლდა საცხოვრებლად ჩილეში. * 2011 : სამხრეთ კორეაში ერთ მილიონზე მეტი ღორი დამარხეს ცოცხლად ფეხი-პირის ღრუს დაავადების აფეთქების გამო. * 2012 : იტალიის დასავლეთ სანაპიროსთან საკრუიზო გემის Costa Concordia ავარიის შედეგად დაიღუპა არანაკლებ ხუთი ადამიანი. * 2020 : მალტაში მიმდინარე პოლიტიკური კრიზისის ფონზე ქვეყნის პრემიერ-მინისტრი რობერტ აბელა ხდება. * 2021 : დონალდ ტრამპი აშშ-ის პირველი პრეზიდენტი გახდა, რომელსაც წარმომადგენელთა პალატამ იმპიჩმენტი ორჯერ გამოუცხადა. * 2024 : ლაი ცინგ დე ტაივანის პრეზიდენტად აირჩიეს. == ამ დღეს დაბადებულნი == * 1334 : ენრიკე II — კასტილიისა და ლეონის მეფე. * 1773 : იოსებ ილარი ეკელი — ავსტრიელი იეზუიტი მღვდელი და ნუმიზმატი. * 1777 : ელიზა ბონაპარტი — საფრანგეთის პრინცესა და ტოსკანას ჰერცოგინია. * 1862 : ალექსანდრე ყიფშიძე — ქართველი ისტორიკოსი და საზოგადო მოღვაწე. * 1872 : ნინო ნაკაშიძე — ქართველი მწერალი და საზოგადო მოღვაწე. * 1876 : ოტო ლიბკნეხტი — გერმანელი ქიმიკოსი * 1890 : იური ულუოტსი — ესტონელი პოლიტიკოსი. * 1892 : ჯამალზადე — ირანელი მწერალი. * 1905 : ვასილ კაციტაძე — ქართველი ჰიგიენისტი. * 1908 : სიმონ ვირსალაძე — ქართველი თეატრალური მხატვარი * 1908 : ვალენტინ თოფურიძე — ქართველი მოქანდაკე * 1919 : იგორ გუზენკო — საბჭოთა კრიპტოგრაფი. * 1926 : მაიკლ ბონდი — ინგლისელი მწერალი. * 1930 : ფრენსის შტერნჰაგენი — ამერიკელი მსახიობი. * 1937 : არიადნა შენგელაია — ქართველი მსახიობი * 1956 : ზაქირ კარალოვი — აზერბაიჯანელი პოლიტიკოსი * 1960 : ოლგა ვასილიევა — რუსი პოლიტიკოსი და სახელმწიფო მოღვაწე * 1966 : პატრიკ დემპსი — ამერიკელი მსახიობი და ავტომრბოლელი. * 1969 : ემერიკ შოპრადი — ფრანგი პოლიტიკოსი * 1969 : სტივენ ჰენდრი — შოტლანდიელი ყოფილი პროფესიონალი სნუკერისტი. * 1976 : მარიო იეპესი — კოლუმბიელი ფეხბურთელი. * 1977 : ორლანდო ბლუმი — ბრიტანელი მსახიობი. * 1984 : რაიფ ბადავი — არაბი მწერალი და აქტივისტი. * 1990 : მამადუ სახო — ფრანგი ფეხბურთელი * 1994 : ნიკოლოზ კაჭარავა — ქართველი ფეხბურთელი * 1995 : ლეანდრო რიბეირო — ბრაზილიელი ფეხბურთელი * 1997 : ოთარ გოშაძე — ქართველი ფეხბურთელი == ამ დღეს გარდაცვლილნი == * ძვ. წ. 85 : გაიუს მარიუსი — რომაელი პოლიტიკური მოღვაწე. * 858 : ეთელვულფი — ესექსის მეფე. * 888 : კარლოს მსუქანი — საღვთო რომის იმპერატორი. * 1177 : ჰენრიხ II — ავსტრიის მეფე. * 1330 : ფრიდრიხ I — ავსტრიის მეფე. * 1766 : ფრედერიკ V — დანიის მეფე. * 1941 : ჯოისი, ჯეიმზ — ირლანდიელი მწერალი. * 1988 : ჩანგ ჩინგ-კუო — ჩინეთის პრეზიდენტი. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** ღირსი საბიანა ** მელანია რომაელი * აგრეთვე: ** ლიეტუვა : თავისუფლების დამცველთა დღე (1991). == იხილეთ აგრეთვე == სხვა თვეები: * 0113", "url": "https://ka.wikipedia.org/wiki/13_იანვარი", "length": 4520}
{"id": "1269", "title": "15 იანვარი", "text": "15 იანვარი — გრიგორიანული კალენდრის მე-15 დღე. წლის ბოლომდე დარჩენილია 350 დღე (ნაკიან წელში - 351). == დღის მოვლენები == * ძვ. წ. 588 : ბაბილონის მეფემ ნაბუქოდონოსორ II-მ იერუსალიმს ალყა შემოარტყა. ალყა ძვ. წ. 586 წლის 18 ივლისამდე გაგრძელდა. * 1535 : ინგლისის მეფე ჰენრიხ მე-8 ანგლიკანური ეკლესიის მეთაური გახდა. * 1559 : ელისაბედ I ინგლისის დედოფლად აკურთხეს ვესტმინსტერის სააბატოში. * 1582 : რუსეთმა ლივონია და ესტონეთი პოლონეთს დაუთმო. * 1759 : ბრიტანეთის მუზეუმი გაიხსნა. * 1870 : პოლიტიკურ შარჟში აშშ-ის დემოკრატიული პარტია პირველად იყო გამოსახული ჯორის სახით („ცოცხალი ჯორი წიხლს ურტყამს მკვდარ ლომს“ თომას ნასტის მიერ ჰერპერ უიკლისთვის). * 1885 : უილსონ ბენტლიმ თოვლის ფიფქის პირველი ფოტოსურათი გადაიღო. * 1892 : ჯეიმზ ნასმითმა კალათბურთის წესები გამოაქვეყნა. * 1919 : როზა ლუქსემბურგი და კარლ კიბკნეხტი, გერმანიის ორი ყველაზე აქტიური სოციალისტი, წამებით მოკლეს ფრაიკორპსებმა. * 1943 : მეორე მსოფლიო ომი : საბჭოთა კონტრშეტევა იწყება ვორონეჟთან. * 1943 : მსოფლიოს უდიდესი საოფისე შენობა - პენტაგონი - გაიხსნა არლინგტონში, ვირჯინია. * 1966 : პირველი სამხედრო გადატრიალება ნიგერიაში. * 1969 : საბჭოთა კავშირმა ორბიტაზე გაუშვა სოიუზ-5. * 1970 : მუამარ კადაფი ლიბიის პრემიერად გამოცხადდა. * 1975 : პორტუგალიამ ანგოლას დამოუკიდებლობა უბოძა. * 1992 : საერთაშორისო თანამეგობრობამ ცნო სლოვენიისა და ხორვატიის დამოუოკიდებლობა იუგოსლავიისგან. * 2001 : ვიკიპედია, თავისუფალი ვიკიპროექტი, ინტერნეტში გავიდა. * 2010 : ათასწლეულის ყველაზე ხანგრძლივი მზის დაბნელება მოხდა აფრიკის, ინდოეთის ოკეანისა და აზიის ტერიტორიაზე. * 2019 : სისხლის სამართლის საერთაშორისო სასამართლომ კოტ-დ’ივუარის ყოფილი პრეზიდენტი ლორან გბაგბო კაცობრიობის წინაშე ჩადენილი დანაშაულის ბრალდებისაგან გაათავისუფლა. * 2021 : ნიდერლანდების პრემიერ-მინისტრი მარკ რიუტე და მისი კაბინეტი საბავშვო შემწეობის თაღლითობის სკანდალის გამო გადადგა. == ამ დღეს დაბადებულნი == * 1342 : ფილიპ II — ბურგუნდიის ჰერცოგი და დინასტიის დამაარსებელი * 1432 : აფონსუ V — პორტუგალიის მეფე * 1622 : მოლიერი — ფრანგი დრამატურგი და თეატრალური მოღვაწე * 1791 : ფრანც გრილპარცერი — ავსტრიელი პოეტი და დრამატურგი * 1795 : ალექსანდრე გრიბოედოვი — რუსი დიპლომატი და დრამატურგი * 1809 : პიერ-ჟოზეფ პრუდონი — ფრანგი პუბლიცისტი * 1811 : ები კელი — ამერიკელი აბოლიციონისტი * 1863 : ვილჰელმ მარქსი — გერმანელი იურისტი და პოლიტიკოსი * 1873 : მაქს ადლერი — ავსტრიელი ფილოსოფოსი * 1876 : აბდულაზიზი — საუდის არაბეთის პირველი მეფე * 1880 : ბენიამინ ჩხიკვიშვილი — ქართველი პოლიტიკოსი * 1902 : საუდი იბნ აბდულაზიზ ალ საუდი — საუდის არაბეთის მეფე * 1902 : ნაზიმ ჰიქმეთი — თურქი პოეტი, რომანისტი, დრამატურგი * 1912 : ჰორეს ლინდრუმი — ავსტრალიელი პროფესიონალი სნუკერისტი და კარომის მოთამაშე * 1918 : გამალ აბდელ ნასერი — ეგვიპტის პრეზიდენტი * 1918 : ჟოანუ ფიგეირედუ — ბრაზილიელი სამხედრო და პოლიტიკური მოღვაწე * 1923 : ალექსანდრე ბეგალიშვილი — ქართველი მუსიკოს-შემსრულებელი * 1929 : მარტინ ლუთერ კინგი — ამერიკელი საეკლესიო და საზოგადო მოღვაწე * 1936 : ალექსანდრე სკრინსკი — რუსი ფიზიკოსი * 1949 : მანოლო ელ დელ ბომბო — მსოფლიოში ყველაზე ცნობილი და პოპულარული ფეხბურთის გულშემატკივარი * 1958 : ბორის ტადიჩი — სერბი პოლიტიკოსი * 1959 : პიტ ტრევავასი — ბრიტანული ბას-გიტარისტი * 1960 : მარიამ ხუცურაული — ქართველი პოეტი და მწერალი * 1969 : ირმა ნიორაძე — ქართველი ბალერინა. * 1982 : ემინა სანდალი — სერბი ტელეწამყვანი * 1986 : დავით გიგაური — ქართველი ფეხბურთელი * 1988 : Skrillex — ამერიკელი ელექტრონული მუსიკის პროდიუსერი * 1988 : დანიელ კალიჯური — გერმანელი ფეხბურთელი * 1991 : მარკ ბარტრა — ესპანელი ფეხბურთელი == ამ დღეს გარდაცვლილნი == * 1919 : ლუქსემბურგი, როზა — საერთაშორისო მუშათა მოძრაობის მოღვაწე * 1919 : ლიბკნეხტი, კარლ — გერმანიის მუშათა მოძრაობის მოღვაწე * 1926 : ლუი მაჟორელი — ფრანგი დეკორატორი და ავეჯის დიზაინერი * 2023 : ვახტანგ კიკაბიძე — ქართველი კინომსახიობი, საესტრადო მომღერალი, სცენარისტი, კინორეჟისორი, სიმღერების ავტორი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** გიორგი გურჯი (ივერიელი) ** სილვესტერ I – რომის პაპი ** თეოგენ პარიელი ** სერაფიმ საროველი * აგრეთვე: ** აშშ : მარტინ ლუთერ კინგის დღე (1948). ** მოლდოვა : მიჰაი ემინესკუს ხსოვნის დღე. == იხილეთ აგრეთვე == სხვა თვეები: * 0115", "url": "https://ka.wikipedia.org/wiki/15_იანვარი", "length": 4082}
{"id": "1270", "title": "16 იანვარი", "text": "16 იანვარი — გრიგორიანული კალენდრის მე-16 დღე. წლის ბოლომდე დარჩენილია 349 დღე (ნაკიან წელში - 350). == დღის მოვლენები == * ძვ. წ. 27 : რომის სენატმა ავგუსტუსის ტიტული მიანიჭა გაიუს იულიუს ცეზარ ოქტავიანეს. * 550 : გოთური ომები (535-554) : ოსტგოთები, მეფე ტოტილას მეთაურობით, რომს იღებენ ხანგრძლივი ალყის შემდეგ, იზაურიელი მცველების მოქრთამვით. * 929 : კორდობას ამირი აბდ-არ-რაჰმან III საკუთარ თავს ხალიფად აცხადებს, აფუძნებს რა კორდობას სახალიფოს. * 1412 : მედიჩის ოჯახი რომის პაპის ოფიციალური ხაზინადარი გახდა. * 1492 : თანამედროვე ენის პირველი გრამატიკა, ესპანურად, წარედგინა დედოფალ იზაბელას. * 1547 : ივანე მრისხანე რუსეთის ცარი ხდება. * 1556 : ფილიპ II ესპანეთი მეფე გახდა. * 1581 : ინგლისის პარლამენტმა რომაული კათოლიციზმი უკანონოდ გამოაცხადა. * 1707 : შოტლანდიის პარლამენტმა დაამტკიცა გაერთიანების აქტი, რითაც დასაბამი მისცა დიდ ბრიტანეთს. * 1777 : ვერმონტი ნიუ-იორკისგან დამოუკიდებლობას აცხადებს. * 1795 : ფრანგებმა უტრეხტი, ნიდერლანდი, დაიპყრეს. * 1909 : ერნესტ შაკლეტონის ექსპედიციამ მაგნიტური სამხრეთის პოლუსი იპოვა. * 1945 : ადოლფ ჰიტლერმა ფიურერბუნკერს შეაფარა თავი. * 1979 : ირანში ჩამოაგდეს შაჰი მოჰამედ რეზა ფეჰლევი. * 2011 : ** 100 ადამიანი გარდაიცვალა და 90 დაშავდა ინდოეთში, კერალას შტატში, საბარიმალაში მომხდარი მასობრივი ჭყლეტვის შედეგად. ** ვენესუელა აცხადებს, რომ დადასტურებული ნავთობის მარაგით მსოფლიო ლიდერობა ჩამოართვა საუდის არაბეთს. ** ბუენოს აირესში დასრულდა „დაკარის რალი 2011“. * 2016 : ცაი ინ-ვენი ტაივანის პირველი ქალი პრეზიდენტი გახდა. * 2020 : დიმიტრი მედვედევის გადადგომის შემდეგ მიხეილ მიშუსტინი რუსეთის პრემიერ-მინისტრი გახდა. * 2021 : ინდონეზიის კუნძულ იავაზე ვულკანი სემერუ ამოიფრქვა. == ამ დღეს დაბადებულნი == * 1605: შაჰრიარი — დიდ მოგოლთა იმპერიის დროებითი მმართველი (1627 –1628) * 1816 : ნინო ამილახვარი — ქართველი სასულიერო მოღვაწე. *1821 : ჯონ ბრეკინრიჯი — აშშ-ის სენატორი და აშშ-ის მე-14 ვიცე-პრეზიდენტი. * 1855 : ელეონორა მარქსი — ინგლისისა და საერთაშორისო მუშათა მოძრაობის მოღვაწე. * 1866 : ლუარსაბ ბოცვაძე — ქართველი პედაგოგი, პუბლიცისტი და საზოგადო მოღვაწე. * 1870 : იური იააკსონი — ესტონელი სახელმწიფო მოღვაწე. * 1878 : გრიგოლ ნათაძე — ქართველი ისტორიკოსი, პედაგოგი და პოლიტიკოსი * 1896 : ალექსანდრე ჯინჭარაძე — ქართველი სამხედრო ოფიცერი * 1901 : ფულხენსიო ბატისტა — კუბის მმართველი. *1903 : გიორგი გოლეთიანი — ქართველი აგროქიმიკოსი * 1903: კოლა ქვარიანი — ქართველი პროფესიონალი მოჭიდავე *1911 : ედუარდო ფრეი მონტალვა — ჩილეს 28-ე პრეზიდენტი (1964–1970). * 1919 : მანსურ ალი — პაკისტანისა და ბანგლადეშის პოლიტიკური და სახელმწიფო მოღვაწე. * 1924 :დავით ხახუტაიშვილი — ქართველი ისტორიკოსი * 1931 : იოჰანეს რაუ — გერმანიის ბუნდესპრეზიდენტი 1999–2004 * 1932 : ოთარ მეღვინეთუხუცესი — ქართველი მსაიობი * 1932 : დაიან ფოსი — ამერიკელი ზოოლოგი და პრიმატოლოგი. * 1933 :სიუზენ ზონტაგი — ამერიკელი ესეისტი *1935 : უდო ლატეკი — გერმანელი სპორტსმენი, სპორტული კომენტატორი. * 1941 : ევა დემარჩიკი — პოლონელი მომღერალი. * 1951 : რამაზ ხარშილაძე — ქართველი ძიუდოისტი * 1952 : ერნესტ დელი — ამერიკელი ადვოკატი * 1964 : ეკა კახიანი — ქართველი მომღერალი და მსახიობი. *1980 :სეიდუ კეიტა — მალელი ფეხბურთელი. *1984 : შტეფან ლიხტშტაინერი — შვეიცარიელი ფეხბურთელი * 1985 : დავით კაჭარავა — ქართველი მორაგბე * 1985 : პაბლო საბალეტა — არგენტინელი ფეხბურთელი, *1986 : აიშა — ლატვიელი მომღერალი. * 1986 : რეტო ციგლერი — შვეიცარიელი ფეხბურთელი. * 1988 : ტალია დებრეტ ბარნეტი — ბრიტანელი მომღერალი == ამ დღეს გარდაცვლილნი == * 1793 : გიბონი, ედუარდ — ინგლისელი ისტორიკოსი * 1912 : ჰაიმი, გეორგ — გერმანელი მწერალი * 1981 : ასათიანი, ანთეოს — ქართველი ჰიგიენისტი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** იოანე ჭყონდიდელი ** ექვთიმე ღვთისკაცი (თაყაიშვილი) ** მალაქია წინასწარმეტყველი ** წმინდა გორდი == იხილეთ აგრეთვე == სხვა თვეები: * 0116", "url": "https://ka.wikipedia.org/wiki/16_იანვარი", "length": 3715}
{"id": "1271", "title": "17 იანვარი", "text": "17 იანვარი — გრიგორიანული კალენდრის მე-17 დღე. წლის ბოლომდე დარჩენილია 348 დღე (ნაკიან წელში - 349). == დღის მოვლენები == * 395 : რომის იმპერია ორ: აღმოსავლეთ და დასავლეთ რომის იმპერიებად გაიყო. * 1562 : საფრანგეთმა ცნო ჰუგენოტები სენ-ჟარმენის ედიქტით. * 1773 : კაპიტანი ჯეიმზ კუკი პირველი მკვლევარი ხდება, რომელმაც ანტარქტიკის წრე გადაჭრა. * 1819 : სიმონ ბოლივარმა გამოაცხადა კოლუმბიის რესპუბლიკა. * 1852 : დიდი ბრიტანეთი ცნობს ტრანსვაალის ბურთა კოლოონის დამოუკიდებლობას. * 1916 : პროფესიონალ გოლფისტთა ასოციაცია ჩამოყალიბდა. * 1917 : აშშ-მ დანიას $25 მილიონი გადაუხადა ვირჯინის კუნძულებში. * 1945 : ვარშავის განთავისუფლება — სსრკ ძალები ნაცისტებისგან ანთავისუფლებენ თითქმის სრულიად დანგრეულ ვარშავას. * 1946 : გაეროს უშიშროების საბჭოს პირველი სხდომა ტარდება. * 1949 : გოლდბერგები — პირველი სიტკომი (სიტუაციური კომედიის ხასიათის სერიალი) გადის ეთერში ამერიკის ტელევიზიით. * 1973 : ფერდინანდ მარკოსი ხდება ფილიპინების მუდმივი პრეზიდენტი. * 1975 : ბობ დილანი უშვებს შემდგომში ცნობილს როგორც მის საუკეთესო ალბომს - \"Blood on the Tracks\". * 1982 : „ცივი კვირადღე“ — აშშ-ში ტემპერატურა 100 წლიან რეკორდულ დონემდე ეცემა. * 1991 : სპარსეთის ყურის ომი — ოპერაცია უდაბნოს შტორმი იწყება ადრე დილით. ერაყი ისვრის 8 \"სკად\"-ის ტიპის რაკეტას ისრაელისკენ, მათგან საპასუხო დარტყმის მოლოდინში, თუმცა უშედეგოდ. * 1995 : 7,3 ბალის მიწისძვრა სახელწოდებით „ჰანშინის დიდი მიწისძვრა“ ხდება კობესთან ახლოს (იაპონია), უზარმაზარი მატერიალური ზარალითა და 6 433 ადამიანის მსხვერპლით. * 2002 : ნიირაგონგოს (კონგოს დემოკრატიული რესპუბლიკა) ვულკანი იღვიძებს, ტოვებს რა 400 000 ადამიანს უსახლკაროდ. * 2010 : მემარჯვენე-ცენტრისტი სებასტიან პინიერა ჩილეს პრეზიდენტად აირჩიეს. * 2012 : ევროპის პარლამენტის პრეზიდენტად მარტინ შულცი აირჩიეს. * 2017 : ანტონიო ტაიანი ევროპის პარლამენტის პრეზიდენტად აირჩიეს. * 2021 : გერმანიის ქრისტიან-დემოკრატიული კავშირის თავმჯდომარედ არმინ ლაშეტი აირჩიეს. == ამ დღეს დაბადებულნი == * 1504 : პიუს V — რომის პაპი. * 1612 : ტომას ფერფაქსი — ლორდი, ინგლისის პოლიტიკური მოღვაწე. * 1706 : ბენჯამინ ფრანკლინი — ამერიკელი სახელმწიფო მოღვაწე. * 1732 : სტანისლავ ავგუსტ პონიატოვსკი — პოლონეთის უკანასკნელი მეფე *1783 : პედრო გუალ ესკანდონი — ვენესუელელი პოლიტიკური მოღვაწე * 1860 : ანტონ ჩეხოვი — რუსი დრამატურგი. * 1860 : დაგლას ჰაიდი — ირლანდიის პრეზიდენტი *1860 : კარლოს ხოსე სოლორსანო — ნიკარაგუის 37-ე პრეზიდენტი * 1863 : დევიდ ლოიდ ჯორჯი — ბრიტანეთის პრემიერ-მინისტრი. *1871: ნიკოლაე იორგა — რუმინელი პოლიტიკოსი, ისტორიკოსი, ფილოსოფოსი, არქეოლოგი, მწერალი *1879 : ფელიპე გუსმანი — ბოლივიელი პოლიტიკოსი * 1880 : მაკ სენეტი — კანადაში დაბადებული ამერიკელი რეჟისორი. * 1894 :დავით ჯავრიშვილი — ქართველი ქორეოგრაფი * 1899 : ალ კაპონე — ამერიკელი განგსტერი. * 1901: სუსანა კალანდრელი — არგენტინელი მწერალი და მასწავლებელი. * 1903 : პანტელეიმონ ჩხიკვაძე — ქართველი საბჭოთა მწერალი. * 1905 : საიბ სალამი — ლიბანელი პოლიტიკური მოღვაწე * 1911: გერმანე გობეჯიშვილი — ქართველი არქეოლოგი. *1911 : გავრილ კაჩალინი — რუსი ფეხბურთელი და მწვრთნელი * 1911: ჯორჯ სტიგლერი — ნობელის პრემიის ლაურეატი ეკონომიკის დარგში * 1922 : ლუის ეჩევერია — მექსიკის პრეზიდენტი 1970–1976 წლებში. *1927 : ვალერიან ჭელიძე — საბჭოთა სოციალისტური რესპუბლიკის შრომის გმირი * 1934 : რობერტ ბარძიმაშვილი — ქართველი მუსიკოსი (კლავიშები, გიტარა), ჯგუფ „ორერას“ დაამარსებელი * 1940 : მირჩა სნეგური — მოლდოვის პოლიტიკური მოღვაწე * 1942 : მუჰამედ ალი — ამერიკელი მოკრივე. *1943 :რენე პრევალი — ჰაიტის პოლიტიკური მოღვაწე * 1948 :დავით გოგია — ქართველი ფეხბურთელი *1948 : ჯიმ ლედი — ამერიკელი რადიოწამყვანი, პროდიუსერი და მწერალი. * 1961 : მაია ჩიბურდანიძე — ქართველი მოჭადრაკე. * 1962 : ჯიმ კერი — კანადელ-ამერიკელი მსახიობი და კომიკოსი. *1963 :კაი ჰანსენი — გერმანელი მუსიკოსი * 1964 : მიშელ ობამა — შეერთებული შტატების 44-ე პრეზიდენტის ბარაკ ობამას მეუღლე. * 1966 : ლიუბჩო გეორგიევსკი — მაკედონიელი პოეტი და პოლიტიკოსი * 1969 : ტიესტო — ნიდერლანდელი ტრანს დიჯეი. *1970 : ჯეიმზ უოტანა — ტაილანდელი პროფესიონალი სნუკერისტი. *1978 : ალეკო ელისაშვილი — თბილისზე მზრუნველთა გაერთიანება „ტფილისის ჰამქარის“ დამფუძნებელი * 1980 : ვალერი აბრამიძე — ქართველი ფეხბურთელი *1981: რევაზ გოცირიძე — ქართველი ყოფილი ფეხბურთელი * 1985: სიმონე სიმონსი — ჰოლანდიელი კოლორატურული მეცო-სოპრანო * 1990 : ერეკლე კილაძე — ქართველი ფეხბურთელი * 1992 : ლაშა შერგელაშვილი — ქართველი ფეხბურთელი == ამ დღეს გარდაცვლილნი == * 395 : თეოდოსიუს I — რომის იმპერატორი. * 1369 : პეტრე I — კვიპროსის მეფე. * 1893 : რეზერფორდ ჰეისი — აშშ-ის სახელმწიფო მოღვაწე. * 1933 : ლუის კომფორტ ტიფანი — ამერიკელი მხატვარი და დიზაინერი. * 1961 : ლულუმბა, პატრის — კონგოს პირველი პრემიერ-მინისტრი. * 2002 : სელა, კამილო ხოსე — ესპანელი მწერალი. * 2005 : ჟაო ჟიანგი — ჩინეთის პრემიერ-მინისტრი. * 2008 : ბობი ფიშერი — ამერიკელი ჭადრაკის დიდოსტატი. * 2013 : გურამ საღარაძე — ქართველი მსახიობი. * 2023 : მანანა დოიჯაშვილი — ქართველი პიანისტი, საქართველოს სახალხო არტისტი. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** კრება წმიდათა სამოცდაათთა მოციქულთა ** ევაგრე და ილია დიაკონი ** დიონისე არეოპაგელი და სვიმეონ ნიგერი ** თეოკტისტე აღმსარებელი ** აქილე პეჩორელი ** ზოსიმე მონაზონი და წმინდა ათანასე ** ევსტათე I ** ღირსმოწამე ექვთიმე, ვათოპედის მონასტრის იღუმენი და მასთან ერთად 12 მონაზონი ** ღირსი ონოფრე == იხილეთ აგრეთვე == სხვა თვეები: * 0117", "url": "https://ka.wikipedia.org/wiki/17_იანვარი", "length": 5193}
{"id": "1272", "title": "18 იანვარი", "text": "18 იანვარი — გრიგორიანული კალენდრის მე-18 დღე. წლის ბოლომდე დარჩენილია 347 დღე (ნაკიან წელში - 348). == დღის მოვლენები == * 1535 : ფრანსისკო პისარომ პერუს დედაქალაქი ლიმა დააარსა. * 1778 : ჯეიმზ კუკმა ჰავაის კუნძულები აღმოაჩინა და „სენდვიჩის კუნძულები“ დაარქვა. * 1861 : ჩეჩნეთის ტერიტორიაზე, სოფელ შალის მახლობლად, რამდენიმე ასეული შეუიარაღებელი და მშვიდობიანი ადამიანი მათი მოძღვრის, ქუნტა-ჰაჯის რუსული ტყვეობიდან განთავისუფლებას ითხოვდა. მათ რუსეთის საიმპერატორო ჯარი იარაღით გაუსწორდა და გაჟლიტა, ამ მოვლენას ეწოდება შალის ჟლეტა, ან შალის საქმე. * 1861 : ჯორჯია კონფედერაციას უერთდება. * 1871 : შეიქმნა გერმანიის იმპერია. * 1871 : ვილჰელმ I ხდება გერმანიის პირველი იმპერატორი. * 1896 : რენტგენის მანქანა პირველად იქნა სახალხოდ გამოფენილ. * 1919 : პირველი მსოფლიო ომი : პარიზის მშვიდობის კონფერენცია გაიხსნა ვერსალში, საფრანგეთი. * 1919 : ბენტლი მოტორსი დაფუძნდა. * 1939 : ლუი არმსტრონგი წერს ალბომს „ჯიპერს კრიპერს“ (Jeepers Creepers). * 1943 : მეორე მსოფლიო ომი — სსრკ საინფორმაციო სააგენტომ ვერმახტის მიერ ლენინგრადის ალყა მოხსნილად გამოაცხადა. * 1943 : ვარშავის გეტოს ებრაელების პირველი აჯანყება ნაცისტების წინააღმდეგ. * 1944 : მეტროპოლიტენის ოპერის სახლი ნიუ-იორკში პირველად მართავს ჯაზის კონცერტს ლუი არმსტრონგის, ბენი გუდმანის, ლაიონელ ჰემპტონის, არტი შოუს, როი ელდრიჯის და ჯეკ ტიგარდენის შესრულებით. * 1945 : სსრკ წითელმა არმიამ ნაცისტებისგან ბუდაპეშტის გეტო გაათავისუფლა. * 1995 : სამხრეთ საფრანგეთში ვალონ-პონ-დარკთან აღმოჩენილ იქნა მღვიმეთა ქსელი, რომელშიც 20 000 წლის კედლის მხატვრობა და ტვიფრები დაფიქსირდა. * 2009 : რუსეთისა და უკრაინის პრემიერ-მინისტრები მოსკოვში უკრაინისთვის გაზის მიწოდების განახლებაზე შეთანხმდნენ. * 2011 : აშშ-ის პოლიტოკოსი სარჯენთ შრაივერი, მშვიდობის კორპუსის პირველი დირექტორი, გარდაიცვალა 95 წლის ასაკში. * 2022 : ** სომხეთის პრეზიდენტი არმენ სარქისიანი თანამდებობიდან გადადგა. ** ევროპარლამენტის პრეზიდენტად რობერტა მეცოლა აირჩიეს. == ამ დღეს დაბადებულნი == * 1689 : შარლ ლუი დე მონტესკიე — ფრანგი ფილოსოფოსი. * 1834 : იოაკიმ III — კონსტანტინოპოლის მართლმადიდებელი ეკლესიის მეთაური. * 1842 : ლევ ლოპატინსკი — უკრაინელი პედაგოგი, ლინგვისტი, ფილოლოგი * 1849 : ედმუნდ ბარტონი — ავსტრალიელი მოსამართლე და პოლიტიკოსი. *1867 : რუბენ დარიო — ნიკარაგუელი მწერალი * 1873 : მემედ აბაშიძე — ქართველი საზოგადო მოღვაწე, მწერალი, პუბლიცისტი. * 1875 : ალექსი აბრიკოსოვი — საბჭოთა პათოლოგანატომი. * 1882 : ალან ალექსანდრ მილნი — ინგლისელი მწერალი * 1888 : ვაჰრამ ფაფაზიანი — სომეხი მსახიობი. * 1904 : კერი გრანტი — ინგლისელი თეატრისა და ჰოლივუდის მსახიობი. * 1904 : ნადეჟდა ცომაია — ქართველი ოპერის მომღერალი * 1923 : ნიკოლოზ უმიკაშვილი — ქართველი ექიმი. * 1925 : ჟილ დელეზი — ფრანგი ფილოსოფოსი. * 1925 : ვიაჩესლავ სოლოვიოვი — რუსი ფეხბურთელი და მწვრთნელი * 1931 : ჩონ დუ ჰვანი — სამხრეთ კორეის პრეზიდენტი 1980–1988 წლებში * 1934 : რეიმონდ ბრიგზი — ინგლისელი ილუსტრატორი * 1935 : პეტერ არბნორი — ალბანელი პოლიტიკოსი, დისიდენტი და უფლებათადამცველი. *1935 : დავით ჯავახიშვილი — ქართველი მწერალი. * 1944 : ალექსანდერ ვან დერ ბელენი — ავსტრიელი ეკონომისტი და პოლიტიკოსი * 1944 : პოლ კიტინგი — ავსტრალიის 24-ე პრემიერ-მინისტრი * 1944 : ზურაბ ტყემალაძე — ქართველი პოლიტიკოსი * 1948 : კლიფ თორბერნი — კანადელი ყოფილი პროფესიონალი სნუკერისტი. *1949 : ფილიპ სტარკი — ფრანგი დიზაინერი * 1954: ალექსანდრე ანპილოგოვი — ქართველი ხელბურთელი. * 1954 : ტედ დიბიასი — ამერიკელი პროფესიონალური რესლერი, მენეჯერი და სპორტული კომენტატორი * 1955 : კევინ კოსტნერი — ამერიკელი მსახიობი * 1960 : ვალერი გელაშვილი — ქართველი პოლიტიკოსი * 1961 : მარკ მესიე — ნჰლ-ის კანადელი ყოფილი ჰოკეისტი. * 1962 : თამარ გვერდწითელი — ქართველი, საბჭოთა და რუსეთის, ისრაელის მომღერალი * 1964 : თამრიკო ჭოხონელიძე — ქართველი მომღერალი * 1967 : ივან სამორანო — ჩილელი ფეხბურთელი. * 1967 : გიორგი ვოლსკი — ქართველი პოლიტიკოსი. *1971 : პეპ გვარდიოლა — ესპანელი მწვრთნელი და ყოფილი ფეხბურთელი. * 1971 : ჯონათან დეივისი — ნიუ-მეტალ ჯგუფ კორნის წამყვანი ვოკალისტი. * 1978 : ბოგდან ლობონტი — რუმინელი ფეხბურთელი * 1980 : რობერტ გრინი — ინგლისელი ფეხბურთელი * 1981 : ანტე ტრაუე — გერმანელი მსახიობი. * 1983 : ლევან დათუნაშვილი — ქართველი მორაგბე * 1985 : რიკარდო მონტოლივო — იტალიელი ფეხბურთელი. * 1986 : ლევან ბაკურაძე — ქართველი ფეხბურთელი * 1986 : სენად ლულიჩი — ბოსნიელი ფეხბურთელი * 1990 : ნაჩო (ფეხბურთელი) — ესპანელი ფეხბურთელი * 1992 : გიორგი მჭედლიშვილი — ქართველი ფეხბურთელი *1993 : გიორგი კალანდია — ქართველი ფეხბურთელი * 1996 : ზურაბ ქათამაძე — ქართველი ფეხბურთელი == ამ დღეს გარდაცვლილნი == * ძვ. წ. 53 : პუბლიუს კლოდიუს პულჰერი — რომაელი პოლიტიკოსი. * 1222 : გიორგი IV ლაშა — საქართველოს მეფე. * 1862 : ტაილერი, ჯონ — აშშ-ს პრეზიდენტი. * 1890 : ამადეუს I — ესპანეთის მეფე. * 1936 : კიპლინგი, ჯოზეფ რადიარდ — ინგლისელი მწერალი. * 2009 : გრიგორე ვიერუ — მოლდოველი მწერალი და პოეტი. * 2016: მიშელ ტურნიე, ფრანგი მწერალი (დ. 1924). == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** თეოპემპტი ნიკომიდიელი და თეონა მოგვყოფილი ** სინკლიტიკია ალექსანდრიელი ** ღირსი აპოლინარია ** გრიგოლ აკრიტელი ** ფოსტერი მეუდაბნოე და მინა მონაზონი ** მიქეა წინასწარმეტყველი ** რომან კარპენისელი == იხილეთ აგრეთვე == სხვა თვეები: * 0118", "url": "https://ka.wikipedia.org/wiki/18_იანვარი", "length": 5048}
{"id": "1273", "title": "20 იანვარი", "text": "20 იანვარი — გრიგორიანული კალენდრის მე-20 დღე. წლის ბოლომდე დარჩენილია 345 დღე (ნაკიან წელში - 346). == დღის მოვლენები == * 1265 : ვესტმინსტერის სასახლეში ინგლისის პირველი პარლამენტის პირველი სხდომა ჩატარდა. * 1667 : პოლონეთ-ლიტვის თანამეგობრობამ კიევი, სმოლენსკი და დასავლეთ უკრაინა რუსეთის იმპერიას დაუთმო ანდრუსოვოს ხელშეკრულებით. * 1841 : ბრიტანეთმა ჰონკონგის კუნძული დაიპყრო. * 1936 : ედუარდ VIII ხდება დიდი ბრიტანეთის მეფე. * 1937 : ფრანკლინ რუზველტის ინაუგურაცია მეორე ვადით აშშ-ის პრეზიდენტად. ეს იყო პიველი ინაუგურაცია 20 იანვარს, მე-20 შესწორების მიღების შემდეგ, მანამდე ინაუგურაცია 4 მარტს ტარდებოდა. * 1944 : მეორე მსოფლიო ომი — სამეფო საჰაერო ძალები 2 300 ტონა ბომბებს ყრის ბერლინზე. * 1952 : ედგარ ფური ხდება საფრანგეთის პრემიერ-მინისტრი. * 1953 : დუაიტ ეიზენჰაუერის ინაუგურაცია აშშ-ის 34-ე პრეზიდენტად. * 1961 : ჯონ კენედის ინაუგურაცია აშშ-ის 35-ე პრეზიდენტად. * 1964 : The Beatles-ის პირველი ალბომი აშშ-ში Meet the Beatles! გამოდის. * 1965 : ლინდონ ჯონსონის ინაუგურაცია აშშ-ის 36-ე პრეზიდენტად. * 1969 : რიჩარდ ნიქსონის ინაუგურაცია აშშ-ის 37-ე პრეზიდენტად. * 1977 : ჯიმი კარტერის ინაუგურაცია აშშ-ის 39-ე პრეზიდენტად. * 1981 : რონალდ რეიგანის ინაუგურაცია აშშ-ის მე-40 პრეზიდენტად. * 1989 : ჯორჯ ბუშის ინაუგურაცია აშშ-ის 41-ე პრეზიდენტად. * 1990 : შავი იანვარი — ბაქოში საბჭოთა არმიის მიერ აზერბაიჯანელთა საპროტესტო დემონსტრაციის სისხლიანი დარბევა. * 1993 : ბილ კლინტონის ინაუგურაცია აშშ-ის 42-ე პრეზიდენტად. * 1996 : იასირ არაფატი აირჩიეს პალესტინის პირველ პრეზიდენტად. * 2001 : ჯორჯ ბუშის ინაუგურაცია აშშ-ის 43-ე პრეზიდენტად. * 2009 : ბარაკ ობამა აშშ-ის 44-ე პრეზიდენტი გახდა. * 2011 : ერაყში მომხდარი აფეთქებების სერიის შედეგად 100 ადამიანია მოკლული. * 2014 : კათრინ სამბა-პანზა ცენტრალური აფრიკის რესპუბლიკის პირველი ქალი-პრეზიდენტი გახდა. * 2017 : დონალდ ტრამპის აშშ-ის 45-ე პრეზიდენტად ინაუგურაცია. * 2018 : თურქეთმა სირიაში ანტიტერორისტული ოპერაცია „ზეთისხილის რტო“ დაიწყო. * 2021 : ** ამერიკის შეერთებული შტატების პრეზიდენტმა ჯო ბაიდენმა საპრეზიდენტო ფიცი დადო. ** აშშ-ის სენატმა ეროვნული დაზვერვის სააგენტოს დირექტორად ევრილ ჰეინესი დაამტკიცა. * 2023 : საგარეჯოში სროლის შედეგად დაიღუპა 5 და დაიჭრა 5 პირი. * 2025 : დონალდ ტრამპი აშშ-ის 47-ე პრეზიდენტი გახდა. == ამ დღეს დაბადებულნი == * 225 : გორდიანე III — რომის იმპერატორი * 1029 : ალფ-არსლანი — სელჩუკთა იმპერიის სულთანი (1063–1072) * 1554 : სებასტიან I — პორტუგალიის მეფე ავისის დინასტიიდან (1557–1578) * 1573 : ზიმონ მარიუსი — გერმანელი ასტრონომი. * 1716 : კარლ III — ესპანეთის მეფე (1759–1788) * 1775 : ანდრე მარი ამპერი — ფრანგი ფიზიკოსი და მათემატიკოსი *1806 : ნატანიელ პარკერ უილისი — ამერიკელი ავტორი, პოეტი * 1831 : პეტრე ჟუბერი — ბური გენერალი და ტრანსვაალის ვიცე-პრეზიდენტი. * 1838 : თეოდორ დიურე — ფრანგი ჟურნალისტი, მწერალი და ხელოვნების კრიტიკოსი. * 1848 : ალექსანდრე ყაზბეგი — ქართველი მწერალი * 1872 : ფილიპე გოგიჩაიშვილი — ქართველი ექიმი, მწერალი, ეკონომისტი, პუბლიცისტი, კრიტიკოსი. * 1873 : იოჰანეს ვილჰელმ იენსენი — დანიელი მწერალი * 1886 : ჯუზეპე რიცი — იტალიელი ფეხბურთელი. * 1892 : გრიგოლ შირმა — ბელორუსი საგუნდო დირიჟორი, ფოლკლორისტი, მუსიკოსი და საზოგადო მოღვაწე. * 1899 : ტოკუნაგა სუნაო — იაპონელი მწერალი * 1900 : ფილიპე აგალცოვი — რუსი ავიაციის მარშალი * 1919 : სილვა კაპუტიკიანი — სომეხი პოეტი. * 1920 : ფედერიკო ფელინი — იტალიელი კინორეჟისორი. * 1920 : მიხეილ ბუდიკო — საბჭოთა გეოფიზიკოსი და გეოგრაფი. * 1928 : ვახტანგ მოსიძე — ქართველი ექიმი. * 1930 : ბაზ ოლდრინი — ამერიკელი ავია-ინჟინერი, ნასა-ს ასტრონავტი * 1943 : არმანდუ გებუსა — მოზამბიკის პოლიტიკური მოღვაწე, *1946: დევიდ ლინჩი — ამერიკელი რეჟისორი * 1950 : მაჰამან უსმანი — ნიგერის რესპუბლიკის პრეზიდენტი (1993–1996) * 1952 : ხურშიდ დავრონი — უზბეკი პოეტი, დრამატურგი, მწერალი, ისტორიკოსი, მთარგმნელი და ტელეჟურნალისტი. * 1952 : გიორგი წერეთელი — ქართველი ეკონომისტი და მათემატიკოსი. * 1955 : ზურაბ ნარმანია — ქართველი პოეტი, მთარგმნელი, ესეისტი. * 1960 : აპა შერპა — ნეპალელი შერპა მთამსვლელი * 1972 : ნიკი ჰეილი — ამერიკელი პოლიტიკოსი * 1974 : ლევან ხომერიკი — ქართველი ყოფილი ფეხბურთელი და მწვრთნელი *1976 : ტარიელ სუარი — ქართველი კლასიკური გიტარისტი * 1977 : ილია ზედგინიძე — ქართველი მორაგბე. * 1978 : ვლადიმერ გროისმანი — უკრაინის პრემიერ-მინისტრი * 1979 : ჯეისონ სმარტი — წამყვანი ამერიკელი პოლიტიკური კონსულტანტი, სტრატეგი და პოლიტიკური ტექნოლოგი. * 1982 : ჟერარდ სარაგოსა — ესპანელი ფეხბუეთის მწვრთნელი * 1984 : ფედერიკო პელუზო — იტალიელი ფეხბურთელი * 1988 : ლაშა ხმალაძე — საქართველოს მორაგბეთა ეროვნული ნაკრების წევრი * 1994 : გიორგი აფციაური — საქართველოს მორაგბეთა ეროვნული ნაკრების წევრი == ამ დღეს გარდაცვლილნი == * 1936 : ჯორჯ V — დიდი ბრიტანეთის მეფე * 1938 : ასათიანი, მიხეილ მიხეილის ძე — ქართველი ფსიქიატრი * 1993 : ჰეპბერნი, ოდრი — ამერიკელი კინომსახიობი. * 2012 : ჯეიმზი, ეტა — ამერიკელი მომღერალი. * 2014 : ლომინაძე, ჯუმბერ — ქართველი ფიზიკოსი. * 2015: ფრეზე, ედგარ — გერმანელი ელექტრონული მუსიკოსი * 2021 : ლარი კინგი — ამერიკელი ტელეწამყვანი. == დღესასწაულები == * მართლმადიდებელი ეკლესია აღნიშნავს: ** კრება წინასწარმეტყველისა, წინამორბედისა და ნათლისმცემელისა იოანესი * აგრეთვე: ** აზერბაიჯანი : სახალხო გლოვის დღე (1990). == იხილეთ აგრეთვე == სხვა თვეები: * 0120", "url": "https://ka.wikipedia.org/wiki/20_იანვარი", "length": 5056}
{"id": "1274", "title": "21 იანვარი", "text": "21 იანვარი — გრიგორიანული კალენდრის 21-ე დღე. წლის ბოლომდე დარჩენილია 344 დღე (ნაკიან წელში - 345). == დღის მოვლენები == * 1189 : საფრანგეთის მეფე ფილიპ II და ინგლისის მეფე რიჩარდ I მესამე ჯვაროსნული ლაშქრობისთვის ჯარის შეგროვებას იწყებენ. * 1276 : ინოკენტი V რომის პაპი გახდა. * 1506 : ჩამოყალიბდა ვატიკანის შვეიცარიული არმია. * 1643 : აბელ ტასმანმა ტონგა აღმოაჩინა. * 1720 : სტოკჰოლმის ზავი — შვედეთი და პრუსია ზავდებიან. * 1789 : პირველი ამერიკული რომანი „თანაგრძნობის ძალა“ დაიბეჭდა ბოსტონში (მასაჩუსეტსი). * 1793 : პარიზში სიკვდილით დასაჯეს მეფე ლუი XVI, საფრანგეთის კონვენციის მიერ ღალატში მხილების შემდეგ. * 1793 : რუსეთი და პრუსია იყოფენ პოლონეთს. * 1853 : რასელ ჰეივსმა კონვერტის საკეცი მანქანა დააპატენტა. * 1899 : კომპანია ოპელ მოტორსი დაარსდა. * 1911 : მონტე-კარლოს პირველი ავტო-რალი ჩატარდა. * 1924 : ვლადიმერ ლენინი გარდაიცვალა და მის ადგილს იოსებ სტალინი იჭერს. * 1925 : ალბანეთი თავს რესპუბლიკად აცხადებს. * 1925 : იაპონიამ საბჭოთა კავშირი ცნო და შორეული აღმოსავლეთიდან საკუთარი ჯარები გაიყვანა. * 1976 : კონკორდმა პირველი კომერციული ფრენა აწარმოა. * 1977 : აშშ-ის პრეზიდენტი ჯიმი კარტერი ამნისტიას უცხადებს ყველას, ვინც ვიეტნამის ომში გაწვევას თავი აარიდა. * 2011 : ოპერაციაში „ადენის ყურის განთიადი“ სამხრეთ კორეის სამხედრო-საზღვაო ძალებმა სომალელი მეკობრეების მიერ გატაცებული გემის „Samho Jewelry“-ის ეკიპაჟი გაათავისუფლა. * 2015 : ედგარ ლუნგუ ზამბიის პრეზიდენტად აირჩიეს. * 2017 : გამბიის პრეზიდენტი იაჰია ჯამე დათანხმდა კონსტიტუციური კრიზისისა და ქვეყანაში ECOWAS-ის ჯარების შეჭრის შემდეგ დაეტოვებინა თანამდებობა. * 2020 : ლიბანში მიმდინარე საპროტესტო აქციების შედეგად პრემიერ-მინისტრი საად ჰარირი გადადგა და მისი შემცვლელი ჰასან დიაბი გახდა. == ამ დღეს დაბადებულნი == * 1338 : შარლ V ბრძენი — საფრანგეთის მეფე (1364–1380) * 1763 : ოგიუსტენ რობესპიერი — მაქსიმილიან რობესპიერის უმცროსი ძმა. * 1808 : ხუან კრისოსტომო ტორიკო გონსალესი — პერუელი პოლიტიკური და სამხედრო მოღვაწე. * 1815 : ჟან-ლუი-ერნესტ მესონიე — ფრანგი კლასიკოსი მხატვარი და მოქანდაკე. * 1829 : ოსკარ II — შვედეთის მეფე (1872–1907), ნორვეგიის მეფე (1872–1905) * 1848 : ელიოდორო ვილიასონი — ბოლივიელი პოლიტიკოსი * 1850 : ივანე მუშკეტოვი — რუსი გეოგრაფი და გეოლოგი. * 1862 : ვალერიან გუნია — ქართველი მსახიობი * 1871 : მოსე თოიძე — ქართველი მხატვარი. * 1887 : ვოლფგანგ კელერი — გერმანელი და ამერიკელი ფსიქოლოგი. * 1898 : აჰმედ შაჰ ყაჯარი — ირანის ბოლო შაჰი ყაჯარების დინასტიიდან. *1901 : რიკარდო სამორა — ესპანელი ფეხბურთელი და მწვრთნელი * 1905 : კრისტიან დიორი — ერთ-ერთი წამყვანი მოდის სახლის — დიორის დამაარსებელი. * 1914 : ირინე ალექსიძე — ქართველი ბალერინა * 1921 : ენვერ ბოლქვაძე — ქართველი პედაგოგი, ფიზიკა-მათემატიკოსი. * 1928 : რეინალდო ბინიონე — არგენტინის პრეზიდენტი (1982–1983) * 1934 : გივი კაციტაძე — ქართველი ექიმი. * 1941 : პლასიდო დომინგო — ესპანელი საოპერო მომღერალი * 1947 : ვახტანგ ხმალაძე — ქართველი ფიზიკოსი და პოლიტიკოსი * 1951 : აბესალომ ტუღუში — ქართველი ისტორიკოსი. * 1951 : ბუჭუნა მოშიაშვილი — ქართველი ებრაელი კომპოზიტორი და მომღერალი. * 1956 : ჯინა დეივისი — ამერიკელი კინომსახიობი * 1960 : დიმიტრი ხარატიანი — რუსი მსახიობი * 1965 : რობერტ დელ ნაია — ინგლისელი მუსიკოსი * 1967 : გორო მიაძაკი — იაპონელი რეჟისორი და ლანდშაფტის სპეციალისტი. * 1971 : ალან მაკმანუსი — შოტლანდიელი პროფესიონალი სნუკერისტი. * 1972 : კატერინ სიაჩოკე — კოლუმბიელი მსახიობი და მოდელი. * 1975 : თეა წულუკიანი — საქართველოს იუსტიციის მინისტრი * 1976 : ემა ბანტონი — ინგლისელი პოპ-მომღერალი * 1978 : ზურაბ არსოშვილი — ქართველი სახელმწიფო მოღვაწე * 1978 : მადიტა — ავსტრიელი მომღერალი და მსახიობი. * 1980 : დევიდ კიტსონი — ყოფილი ინგლისელი ფეხბურთელი * 1980 : ალექსანდერ უსი — ნორვეგიელი ბიატლონისტი. * 1989 : ჰენრიხ მხითარიანი — სომეხი ფეხბურთელი. * 1992 : თეიმურაზ შარაშენიძე — ქართველი ფეხბურთელი * 1993 : ზაზა ნადირაძე — ქართველი ფეხბურთელი * 1995 : ლუკა კიკაბიძე — ქართველი ფეხბურთელი == ამ დღეს გარდაცვლილნი == * 1793 : ლუი XVI (საფრანგეთი) — საფრანგეთის მეფე * 1831 : არნიმი, ლუდვიგ ახიმ ფონ — გერმანელი მწერალი * 1924 : ლენინი — რუსი რევოლუციონერი და პოლიტიკური მოღვაწე. * 1938 : მელიესი, ჟორჟ — ფრანგი რეჟისორი * 1950 : ორუელი, ჯორჯ — ინგლისელი მწერალი. * 1952 : მიამოტო იურიკო — იაპონელი მწერალი ქალი. * 1967 : წულუკიძე, ალექსანდრე — ქართველი ქირურგი-უროლოგი * 2022 : ლუი ანდერსონი — ამერიკელი მსახიობი, კომიკოსი. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** აბო თბილელი (ისმაიტელყოფილი) ** გიორგი ქოზიბელი ** დომნიკა კონსტანტინეპოლელი ** ემილიანე აღმსარებელი ** გრიგოლ საკვირველთმოქმედი ** ილია მეგვიპტელი ** კარტერი კესარია-კაბადოკიელი ** ივლიანე, კელსი, ანტონი, ანასტასი, ვასილისა და მარიონილა, 7 ყრმა და 20 მხედარი * ასევე: **ჩახუტების საერთაშორისო დღე == იხილეთ აგრეთვე == სხვა თვეები: * 0121", "url": "https://ka.wikipedia.org/wiki/21_იანვარი", "length": 4639}
{"id": "1275", "title": "22 იანვარი", "text": "22 იანვარი — გრიგორიანული კალენდრის 22-ე დღე. წლის ბოლომდე დარჩენილია 343 დღე (ნაკიან წელში - 344). == დღის მოვლენები == * 565 : იუსტინიანემ ევტიქიუს დიდი ჩამოაგდო კონსტანტინოპოლის პატრიარქის ტახტიდან. * 1506 : იმპერატორმა კარლ V-მ ვორმზის დიეტი გახსნა. * 1771 : ესპანეთმა ფოლკლენდის კუნძულებზე პორტი ეგმონტი ინგლისს დაუთმო. * 1840 : ბრიტანელი კოლონისტები ახალ ზელანდიაში ჩავიდნენ. * 1863 : იანვრის აჯანყება იწყება პოლონეთში, ლიტვასა და ბელარუსში თანამეგობრობის რუსეთის ოკუპაციისგან თავის დასაღწევად. * 1879 : ინგლის-ზულუს ომი: ისანდლვანას ბრძოლაში ზულუს ჯარები ბრიტანელებს ამაცხებენ. * 1899 : ექვსი ავსტრალიური კოლონიის ლიდერები ხვდებიან ერთმანეთს მელბურნში, კონფედერაციის განსახილველად. * 1901 : დედოფალ ვიქტორიას გარდაცვალების შემდეგ ედუარდ VII გაერთიანებული სამეფოს მეფე ხდება. * 1903 : აშშ-მ და კოლუმბიამ ხელი მოაწერეს შეთანხმებას პანამის არხის მშენებლობის თაობაზე. * 1905 : სისხლიანი კვირით 1905 წლის რევოლუცია იწყება სანქტ-პეტერბურგში. * 1919 : ზლუკის აქტით უკრაინის სახალხო რესპუბლიკა და დასავლეთ უკრაინის ნაციონალური რესპუბლიკა გაერთიანდა. * 1946 : ცენტრალური სადაზვერვო ჯგუფი, შემდგომში ცენტრალური სადაზვერვო სააგენტო, შეიქმნა. * 1957 : ისრაელის ჯარებმა სინის ნახევარკუნძულიდან დაიხიეს. * 1984 : ეპლის მაკინტოში, პირველი სამომხმარებლო კომპიუტერი თაგუნათი და გრაფიკული ინტერფეისით, წარმოადგინეს სუპერ ბოლის ჩემპიონატზე განთქმულ სატელევიზიო რეკლამაში „1984“. * 2003 : ბოლო კონტაქტი დამყარდა კოსმოსურ ხომალდ პიონერ 10-თან, ყველაზე შორეულ ხელოვნურ ობიექტთან. * 2006 : ევო მორალესი ბოლივიის პირველი ადგილობრი (ინდიელი) პრეზიდენტი გახდა. * 2010 : სერბეთის ეკლესიის ახალ პატრიარქად ეპისკოპოსი ირინეოსი აირჩიეს. * 2013 : ისრაელში გამართულ საპარლამენტო არჩევნებში ქვეყნის პრემიერ-მინისტრის ბენიამინ ნეთანიაჰუს პარტია ლიკუდმა გაიმარჯვა. * 2015 : იემენის პრეზიდენტი აბდ რაბუჰ მანსურ ალ-ჰადი სახელმწიფო გადატრიალების შედეგად დაამხეს. * 2020 : ეკატერინი საკელაროპულუ საბერძნეთის პრეზიდენტად აირჩიეს და ქვეყნის ისტორიაში პირველი ქალი პრეზიდენტი გახდა. == ამ დღეს დაბადებულნი == * 1263 : იბნ თაიმია — მუსლიმი სწავლული, თეოლოგი. * 1561 : ფრენსის ბეკონი — ინგლისელი ფილოსოფოსი, ისტორიკოსი და პოლიტიკური მოღვაწე * 1592 : პიერ გასენდი — ფრანგი ფილოსოფოსი და სწავლული. * 1690 : ნიკოლა ლანკრე — ფრანგი ფერმწერი. * 1729 : გოტჰოლდ ეფრაიმ ლესინგი — გერმანელი მწერალი და განმანათლებელი. * 1788 : ჯორჯ გორდონ ბაირონი — ინგლისელი პოეტი * 1797 : მარია ლეოპოლდინა ავსტრიელი — ბრაზილიის იმპერატორის მეუღლე და პორტუგალიის დედოფალი. * 1845 : პოლ ვიდალ დე ლა ბლაში — ფრანგი გეოგრაფი. * 1849 : ავგუსტ სტრინდბერგი — შვედი მწერალი * 1869 : გრიგოლ რასპუტინი — რუსი გლეხი, მკურნალი * 1874 : გრიგოლ ჩურსინი — რუსი ეთნოგრაფი, კავკასიიმცოდნე. * 1877 : ჰიალმარ შახტი — გერმანელი პოლიტიკოსი, * 1888 : ალექსანდრე წულუკიძე — ქართველი ქირურგი-უროლოგი * 1888 : კალისტრატე გაბუნია — ქართველი გეოლოგი * 1888 : კარლოს კინტანილია — ბოლივიის პრეზიდენტი (1939–1940) * 1903 : სიმონ ჩიქოვანი — ქართველი პოეტი. * 1904 : ჯორჯ ბალანჩინი — ქართული წარმოშობის ამერიკელი ბალეტმაისტერი. * 1904 : არკადი გაიდარი — რუსი, საბჭოთა საბავშვო მწერალი. * 1908 : ლევ ლანდაუ — რუსი ფიზიკოსი. * 1909 : უ ტანი — გაეროს მე-3 გენერალური მდივანი (1962–1971). * 1920 : ფილიპა პირსი — ინგლისელი საბავშვო მწერალი. * 1920 : ალფ რამზი — ინგლისელი ფეხბურთელი და საფეხბურთო მწვრთნელი. * 1921 : არნო ბაბაჯანიანი — სომეხი კომპოზიტორი და პიანისტი * 1925 : შოთა მილორავა — ქართველი კომპოზიტორი * 1937 : ედენ პასტორა — ნიკარაგუელი პოლიტიკოსი * 1940 : ჯონ ჰარტი — ინგლისელი მსახიობი. * 1942 : იაკობ პაპიაშვილი — ქართველი მწერალი, მკვლევარი და პუბლიცისტი. * 1942 : ამინ ჟმაიელი — ლიბანის პრეზიდენტი (1982–1988) * 1943 : ზურაბ ჭავჭავაძე — პედაგოგი, საზოგადო მოღვაწე * 1944 : პასიანს დაბანი — გაბონელი მუსიკოსი და მომღერალი * 1944 : არჩილ ფირცხალავა — ქართველი პოეტი * 1951 : ანდრეი ნეპალა — სლოვაკი ფიგურული მოციგურავე * 1953 : ჯიმ ჯარმუში — ამერიკელი კინორეჟისორი * 1968 : ფრანკ ლებეფი — ფრანგი ვეტერანი ფეხბურთელი * 1987 : შეინ ლონგი — ირლანდიელი ფეხბურთელი * 1988 : მარსელ შმელცერი — გერმანელი ფეხბურთელი * 1990 : ალიზე კორნე — ფრანგი პროფესიონალი ჩოგბურთელი == ამ დღეს გარდაცვლილნი == * 1901 : ვიქტორია — ბრიტანეთის დედოფალი. * 1922 : ბენედიქტე XV — რომის პაპი * 1973 : ალექსანდრე ჯავახიშვილი — ქართველი გეოგრაფი და ანთროპოლოგი * 1993 : კობო აბე — იაპონელი მწერალი * 1994 : ბარო, ჟან-ლუი — ფრანგი მსახიობი და რეჟისორი. * 2008 : ჰით ლეჯერი - ავსტრალიელი მსახიობი. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** პოლიევქტო მხედარი ** წმინდა ფილიპე ** სამე წინასწარმეტყველი ** პეტრე სებასტიელი ** ევსტათი საკვირველთმოქმედი == იხილეთ აგრეთვე == სხვა თვეები: * 0122", "url": "https://ka.wikipedia.org/wiki/22_იანვარი", "length": 4528}
{"id": "1276", "title": "23 იანვარი", "text": "23 იანვარი — გრიგორიანული კალენდრის 23-ე დღე. წლის ბოლომდე დარჩენილია 342 დღე (ნაკიან წელში - 343). == დღის მოვლენები == * 1556 : ისტორიაში ყველაზე კატასტროფულმა, შაანხის მიწისძვრამ, ჩინეთი, დაახ. 830 000 ადამიანი იმსხვერპლა. * 1571 : ლონდონის სამეფო ბირჟა გაიხსნა ლონდონში. * 1579 : უტრეხტის შეთანხმებით ჩამოყალიბდა ნიდერლანდების პროტესტანტული რესპუბლიკა. * 1719 : ლიხტენშტაინის სამთავრო შეიქმნა საღვთო რომის იმპერიაში. * 1907 : ჩარლზ კურტისი გახდა აშშ-ს პირველი ინდიელი სენატორი. * 1943 : დიუკ ელინგტონი პირველად უკრავს ნიუ-იორკის კარნეგი-ჰოლში. * 1950 : იერუსალიმი ისრაელის დედაქალაქად გამოცხადდა. * 1973 : აშშ-ის პრეზიდენტი ნიქსონი აცხადებს, რომ ვიეტნამში მიიღწა სამშვიდობო შეთანხმება. * 1996 : პროგრამული ენა ჯავის პირველი ვერსია გამოდის. * 1997 : მადლენ ოლბრაიტი პირველი ქალი ხდება აშშ-ის სახელმწიფო მდივნის პოსტზე. * 2005 : ვიქტორ იუშენკოს ინაუგურაცია უკრაინის პრეზიდენტად კიევში, უკრაინა. * 2007 : კონგოს დემოკრატიულ რესპუბლიკაში სამშვიდობო ხელშეკრულებით დასრულდა კივუს კონფლიქტი. * 2009 : იაპონიამ ორბიტაზე გაუშვა იბუკი, მსოფლიოს პირველი სათბურის აირების მონიტორი თანამგზავრი, ტანეგაშიმას კოსმოდრომიდან. * 2011 : ირლანდიის მწვანეთა პარტიამ დატოვა ქვეყნის კოალიციური მთავრობა, რომელიც უმრავლესობის გარეშე დარჩა. * 2015 : **საუდის არაბეთის მეფე აბდალას გარდაცვალების შემდეგ სამეფო ტახტი, მისმა ძმამ სალმანმა დაიკავა. ** საქართველოს შინაგან საქმეთა მინისტრი ალექსანდრე ჭიკაიძე თანამდებობიდან გადადგა. * 2021 : რუსეთის დიდ ქალაქებში ალექსეი ნავალნის დაპატიმრების მოწინააღმდეგეთა საპროტესტო აქციები დაიწყო. == ამ დღეს დაბადებულნი == * 1783 : სტენდალი — ფრანგი მწერალი. * 1785 : კარლ აგარდი — შვედი ბოტანიკოსი, ალგეოლოგი, ენციკლოპედისტი და თეოლოგი. * 1832 : ედუარ მანე — ფრანგი მხატვარი * 1840 : ერნსტ აბე — გერმანელი ფიზიკოს-ოპტიკოსი * 1855 : ჯონ ბრაუნინგი — ცეცხლსასროლი იარაღების ამერიკელი დიზაინერი * 1857 : ანდრია მოხოროვიჩიჩი — ხორვატი გეოფიზიკოსი და სეისმოლოგი. * 1862 : დავიდ ჰილბერტი — გერმანელი მათემატიკოსი * 1866 : ლალიონი — ქართველი პედაგოგი და მწერალი * 1872 : იოჟე პლეჩნიკი — სლოვენი არქიტექტორი. * 1873 : ვარლამ ბურჯანაძე — ქართველი პედაგოგი და საზოგადო მოღვაწე. * 1878 : ოტონ ჟუპანჩიჩი — სლოვენი პოეტი. * 1889 : პიტირიმ სოროკინი — რუს–ამერიკელი სოციოლოგი. * 1898 : სერგეი ეიზენშტეინი — საბჭოთა ეპოქის რეჟისორი. * 1901 : სტანისლავ კალესნიკი — რუსი გეოგრაფი. * 1907 : ჰიდეკი იუკავა — იაპონელი ფიზიკოსი. * 1910 : ჯანგო რეინჰარდტი — ფრანგი ჯაზ-გიტარისტი * 1912 : პავლე კოვალიოვი — უკრაინელი გეოგრაფი და ალპინისტი. * 1918 : გერტრუდ ელიონი — ამერიკელი ბიოქიმიკოსი და ფარმაკოლოგი. * 1921 : დავით გონდაური — ქართველი მათემატიკოსი, პედაგოგი * 1928 : ჟანა მორო — ფრანგი მსახიობი * 1932 : გიორგი კორნაპელი — ქართველი პოეტი და მწერალი. * 1942 : პუნსალმაგიინ ოჩირბატი — მონღოლი პოლიტიკოსი. * 1946 : არნოლდო ალემანი — ნიკარაგუის პრეზიდენტი (1997–2002) * 1946 : ბორის ბერეზოვსკი — რუსი მეცნიერი, ბიზნესმენი და პოლიტიკური მოღვაწე. * 1947 : მეგავატი სუკარნოპუტრი — ინდონეზიის მე-5 პრეზიდენტი (2001–2004) * 1949 : ჰრანტ ვარდანიანი — სომეხი ბიზნესმენი * 1959 : ეარლ აქტონ ფალკონერი — ინგლისელი მუსიკოსი * 1965 : არმენ დარბინიანი — სომეხი პოლიტიკოსი * 1973 : ზურაბ გეგენავა — ქართველი ბიზნესმენი და საზოგადო მოღვაწე. * 1974 : ვიტალი მილონოვი — რუსი პოლიტიკოსი * 1984 : არიენ რობენი — ნიდერლანდელი ფეხბურთელი. * 1988 : გიორგი ხიდეშელი — ქართველი ფეხბურთელი == ამ დღეს გარდაცვლილნი == * 1904 : უმიკაშვილი, პეტრე — ქართველი პედაგოგი, ფოლკლორისტი * 1933 : საკაი ტოსიჰიკო — იაპონიის საზოგადო მოღვაწე და პუბლიცისტი. * 1989 : დალი, სალვადორ — ესპანელი მხატვარი. * 2015 : აბდალა — საუდის არაბეთის მეფე. * 2021 : ლარი კინგი — ამერიკელი ტელეწამყვანი. * 2022 : ქეთევან ლოსაბერიძე — ქართველი მშვილდოსანი. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** გრიგოლ ნოსელი ** თეოზვა დიაკონისა ** წმინდა დომენტიანე ** თეოფანე დაყუდებული ** მარკიანე პრესვიტერი == იხილეთ აგრეთვე == სხვა თვეები: * 0123", "url": "https://ka.wikipedia.org/wiki/23_იანვარი", "length": 3827}
{"id": "1277", "title": "24 იანვარი", "text": "24 იანვარი — გრიგორიანული კალენდრის 24-ე დღე. წლის ბოლომდე დარჩენილია 341 დღე (ნაკიან წელში - 342). == დღის მოვლენები == * 41 : რომის იმპერატორი კალიგულა, ცნობილი საკუთარი ექსცენტრიულობითა და დესპოტიზმით, მოკლულ იქნა მისი განაწყენებული პრეტორიელი მცველების მიერ. რის შემდეგაც ტახტი დაიკავა მისმა ძმისშვილმა კლავდიუსმა. * 1679 : მეფე ჩარლზ II (ინგლისი) შლის პარლამენტს. * 1742 : კარლ VII ალბრეხტი ხდება საღვთო რომის იმპერატორი. * 1848 : კალიფორნიის ოქროს ცხელება — ჯეიმზ მარშალი საკრამენტოში სატერის სახერხ საამქროსთან პოულობს ოქროს. * 1888 : ჯეიკობ უორტმანი აპატენტებს საბეჭდი მანქანის ლენტას. * 1918 : სახალხო კომისართა საბჭოს ბრძანებულებით რუსეთში 1 თებერვლიდან გრიგორიანული კალენდარი შემოიღეს. * 1922 : ქრისტიან ნელსონი აპატენტებს ესკიმოს ნაყინს. * 1924 : საფრანგეთის ქალაქ შამონიში დაიწყო ზამთრის პირველი ოლიმპიური თამაშები. * 1924 : სანქტ-პეტერბურგს დაერქვა ლენინგრადი. * 1927 : რეჟისორი ალფრედ ჰიჩკოკი უშვებს თავის პირველ ფილმს, „ამაოებათა ბაღი“, ინგლისში. * 1945 : საბჭოთა ჯარები ათავისუფლებენ აუშვიცის საკონცენტრაციო ბანაკს პოლონეთში. * 1984 : პირველი ეპლ მაკინტოში გამოდის გასაყიდად. * 2001 : მიიღეს თურქმენეთის დროშა. * 2008 : ** ევროპის ერთ-ერთი უმსხვილესი ბანკი სოსიეტე ჟენერალის განცხადებით ერთ-ერთმა თანამშრომელმა დაუშვებელი გარიგებებით ბანკს €4,9 მილიარდი დააკარგვინა. ** იტალიის პრემიერ-მინისტრი რომანო პროდი გადადგა სენატში ხმათა უმრავლესობის დაკარგვის გამო. ** ბორის ტადიჩი სერბეთის პრეზიდენტად აირჩიეს მეორე ვადით. ** საქართველოს პარლამენტმა რიგგარეშე სხდომაზე ახალი მთავრობის ხუთწლიანი სამოქმედო გეგმა დაამტკიცა. ** პრემიერ-მინისტრი ლადო გურგენიძის მინისტრთა კაბინეტის ახალი შემადგენლობა დამტკიცდა. * 2011 : 35 ადამიანი დაიღუპა და 100-ზე მეტი დაშავდა მოსკოვში დომოდედოვოს საერთაშორისო აეროპორტში მომხდარი აფეთქების შედეგად. * 2016 : მარსელუ რებელუ დი სოზა პორტუგალიის პრეზიდენტად აირჩიეს. * 2020 : თურქეთში მომხდარი ძლიერი მიწისძვრის შედეგად, სულ მცირე 41 ადამიანი დაიღუპა და 1607 დაშავდა. * 2020 : დიდი ბრიტანეთის პრემიერ-მინსიტრმა ბორის ჯონსონმა ქვეყნის ევროკავშირიდან გასვლის ხელშეკრულებას ხელი მოაწერა. == ამ დღეს დაბადებულნი == * 76 : ადრიანე — რომის იმპერატორი (117–138) * 1557 : მათე — საღვთო რომის იმპერიის იმპერატორი (1612–1619) * 1712 : ფრიდრიხ II დიდი — პრუსიის მეფე (1740 —1786) * 1732 : პიერ ბომარშე — ფრანგი დრამატურგი და პუბლიცისტი. * 1746 : გუსტავ III — შვედეთის მეფე (1771– 1792) * 1776 : ერნსტ თეოდორ ჰოფმანი — გერმანელი მწერალი და კომპოზიტორი. * 1850 : ჰერმან ებინგჰაუსი — გამოჩენილი გერმანელი ფსიქოლოგი. * 1852 : ვიქტორ ადლერი — ავსტრიის სოციალ-დემოკრატიული პარტიის ერთ-ერთი ლიდერი. * 1852 : თამარ ჭავჭავაძე (საზოგადო მოღვაწე) — ქართველი საზოგადო მოღვაწე. * 1860 : გრიგოლ ვოლსკი — ქართველი პუბლიცისტი * 1862 : ედით უორტონი — ამერიკელი მწერალი ქალი * 1863 : გიორგი არჯევანიძე — ქართველი სამხედრო მოღვაწე, * 1870 : ჰერბერტ კილპინი — ინგლისელი ფეხბურთელი და მწვრთნელი. * 1888 : ერნსტ ჰაინკელი — გერმანელი ავიაკონსტრუქტორი. * 1889 : ჰერმან-ბერნჰარდ რამკე — გერმანელი სამხედრო მოღვაწე. * 1894 : რობერტ იაფე — გერმანელი პოლიტიკური მოღვაწე. * 1898 : კარლ ჰერმან ფრანკი — სუდეტის ნაცისტური პარტიის ცნობილი წევრი. * 1900 : ლადო მალაზონია — ქართველი მხატვარი * 1902 : შალვა ჭანკოტაძე — ქართველი სამხედრო-საჰაერო მოღვაწე * 1916 : რაფაელ კალდერა — ვენესუელის 54-ე (1969–1974) და მე-60 პრეზიდენტი (1994–1999) * 1917 : მერი ავიძბა — პირველი აფხაზი მფრინავი ქალი * 1921 : ვლადიმერ აბაშიძე — ქართველი ანატომი და სამედიცინო ლექსიკოგრაფი. * 1923 : ლევან ჩარკვიანი — ქართველი ექიმი * 1924 : ნოდარ კაკაბაძე — ქართველი ლიტერატურათმცოდნე, გერმანისტი და პედაგოგი * 1930 : როლანდ მესხიშვილი — ქართველი ექიმი. * 1930 : ჯონ რომიტა — იტალიელ-ამერიკელი კომიქსების წიგნების მხატვარი. * 1933 : გივი გეგეჭკორი — ქართველი პოეტი. * 1940 : იოახიმ გაუკი — გერმანიის პრეზიდენტი (2012–2017) * 1947 : მიჩიო კაკუ — ამერიკელი ფიზიკოსი. * 1950 : დანიელ ოტეი — ფრანგი თეატრისა და კინოს მსახიობი. * 1955 : სტეფანი ბარნსი — ამერიკელი ქიმიკოსი და ბიზნესმენი * 1958 : ფრანკ ულრიხი — გერმანიის ნაკრების მთავარი მწვრთნელი ბიატლონში. * 1961 : ნასტასია კინსკი — გერმანელი მსახიობი. * 1966 : ჟული დრეიფუსი — ფრანგი კინომსახიობი. * 1968 : მიხაელ კისკე — გერმანელი ვოკალისტი. * 1972 : ელისონ დიუბუა — ამერიკელი მწერალი * 1972 : ბეთ ჰარტი — ამერიკელი მომღერალი და სიმღერების ავტორი. * 1976 : ლუბნა ტაჰტამუნი — იორდანიელი ბიოლოგი * 1977 : ჩედ ჰარლი — საიტ YouTube-ის თანადამაარსებელი. * 1982 : რესულ დინდარი — ლაზი მომღერალი და კომპოზიტორი. * 1983 : კრეიგ ჰორნერი — ტელევიზიისა და კინოს ავსტრალიელი მსახიობი. * 1984 : შალვა სუთიაშვილი — ქართველი მორაგბე. * 1987 : ლუის ალბერტო სუარესი — ურუგვაელი ფეხბურთელი * 1989 : ბექა ტუღუში — ქართველი ფეხბურთელი * 1997 : ბექა ქურდაძე — ქართველი ფეხბურთელი == ამ დღეს გარდაცვლილნი == * 1125 : დავით აღმაშენებელი — საქართველოს მეფე * 1336 : ალფონსო IV — არაგონის მეფე. * 1857 : გულისაშვილი, ზაქარია — ქართველი მწერალი და პუბლიცისტი. * 1900 : წერეთელი გიორგი — ქართველი მწერალი. * 1992 : კოტოკუ დენძირო — იაპონიის სოციალისტური მოძრაობის მოღვაწე, პუბლიცისტი * 2011 : ბერნდ აიხინგერი — გერმანული პროდიუსერი და რეჟისორი * 2012 : თეო ანგელოპულოსი — ბერძენი რეჟისორი. * 2015 : დემის რუსოსი — ბერძენი მომღერალი. * 2020 : გურანდა ღვალაძე — ქართველი ბოტანიკოსი, მცენარეთა ემბრიოლოგიის ქართული სამეცნიერო სკოლის ერთ-ერთი ფუძემდებელი. == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** თეოდოსი დიდი ** თეოდოსი ანტიოქიელი ** მიხეილ კლოპელი ** თეოდოსი ტრაპიზონელი == იხილეთ აგრეთვე == სხვა თვეები: * 0124", "url": "https://ka.wikipedia.org/wiki/24_იანვარი", "length": 5356}
{"id": "1278", "title": "26 იანვარი", "text": "26 იანვარი — გრიგორიანული კალენდრის 26-ე დღე. წლის ბოლომდე დარჩენილია 339 დღე (ნაკიან წელში — 340). == დღის მოვლენები == * 1500 : ესპანელმა ნავიგატორმა, მკვლევარმა და კონკისტადორმა ვისენტე იანეზ პინზონმა დღევანდელი ბრაზილიის ჩრდილოეთ სანაპიროს მიაღწია. * 1788 : ბრიტანეთის პირველი ფლოტი, კაპიტან ართურ ფილიპის ხელმძღვანელობით, სიდნეის ყურეში გადმოსხდა და პირველი მუდმივი ევროპული დასახლება ჩამოაყალიბა ავსტრალიაში. * 1802 : გამოცხადდა იტალიის რესპუბლიკის შექმნა. * 1837 : მიჩიგანი გახდა აშშ-ს 26-ე შტატი. * 1905 : მსოფლიოში უდიდესი მაღალი ხარისხის ალმასი, კულინანის ბრილიანტი აღმოაჩინეს გოტენგში, სამხრეთი აფრიკა. * 1918 : დაარსდა თბილისის სახელმწიფო უნივერსიტეტი. * 1950 : ინდოეთი ოფიციალურად რესპუბლიკა გახდა ახალი კონსტიტუციით, ხოლო პაჯენდრა პრასადი მისი პირველი პრეზიდენტი. * 1983 : ცხრილების პროგრამა Lotus 1-2-3, IBM-ის პერსონალური კომპიუტერის პირველი \"მომაკვდინებელი პროგრამა\", გამოვიდა. * 2010 : მაჰინდა რაჯაპაკსე მეორე ვადით აირჩიეს შრი-ლანკის პრეზიდენტად. * 2011 : ** რუსეთის ფედერალურმა კრებამ დაამტკიცა სტრატეგიული თავდასხმითი შეიარაღების შემცირების ახალი ხელშეკრულება, რომელიც ერთი თვით ადრე აშშ-ის სენატის მიერ იქნა რატიფიცირებული. ** ორანგუტანი ადამიანისა და შიმპანზეს შემდეგ, მესამე ჰომინიდი გახდა, რომლის გენომიც სრულად გაშიფრეს. * 2013 : ** მილოშ ზემანი ჩეხეთის პრეზიდენტად აირჩიეს. ** ნიკოს ანასტასიადესი კვიპროსის პრეზიდენტად აირჩიეს. * 2021 : კაია კალასი ესტონეთის პირველი ქალი პრემიერ-მინისტრი გახდა. == ამ დღეს დაბადებულნი == * 1714 : ჟან ბატისტ პიგალი — ფრანგი მოქანდაკე. * 1715 : კლოდ ადრიან ჰელვეციუსი — ფრანგი ფილოსოფოს-განმანათლებელი. * 1763 : კარლ XIV — შვედეთისა და ნორვეგიის მეფე * 1781 : ლუდვიგ ახიმ ფონ არნიმი — გერმანელი მწერალი * 1809 : საბალა — პოლონელი მთიელი, მოყვარული მუსიკოსი * 1812 : დავით დადიანი — სამეგრელოს მთავარი (1846–1853) * 1829 : ივანე ამილახვარი — რუსეთის არმიის კავალერიის გენერალი * 1860 : დავით მესხი — ქართველი მთარგმნელი, ჟურნალისტი, დრამატურგი. * 1909 : მჰერ აბეღიანი — სომეხი ფერმწერი და გრაფიკოსი * 1911 : პოლიკარპ კუში — გერმანელი ფიზიკოსი, ნობელის პრემიის ლაურეატი * 1914 : დურუშეჰვარ სულთანი — ოსმალეთის უკანასკნელი სულთნის აბდულმეჯიდ II-ის ქალიშვილი * 1918 : ნიკოლაე ჩაუშესკუ — რუმინელი დიქტატორი (1965–1989) * 1919 : ნიკოლოზ ლანდია — ქართველი ქიმიკოსი. * 1919 : ვალენტინო მაცოლა — იტალიელი ფეხბურთელი * 1925 : ლევან სანიკიძე — ქართველი მწერალი, ისტორიკოსი * 1925 : პოლ ნიუმენი — ამერიკელი მსახხიობი და რეჟისორი. * 1926 : შოთა ნადირაშვილი — ქართველი ფსიქოლოგი * 1933 : ელდარ შენგელაია — ქართველი კინორეჟისორი * 1947 : რობერტ კაიო — ბელგიელი მეცნიერი ინჟინერიისა და საინფორმაციო ტექნოლოგიების სფეროში * 1950 : იერგ ჰაიდერი — ავსტრიელი პოლიტიკოსი * 1952 : იდრის დები — ჩადის სახელმწიფო, სამხედრო და პოლიტიკური მოღვაწე. * 1953 : ანდერს ფოგ რასმუსენი — დანიელი პოლიტიკოსი. * 1956 : მერაბ მეგრელაძე — ვეტერანი ქართველი ფეხბურთელი * 1958 : ელენ დეჯენერესი — ამერიკელი მსახიობი * 1959 : ნური ბილგე ჯეილანი — თურქი კინორეჟისორი. * 1961 : უეინ გრეცკი — კანადელი ჰოკეისტი. * 1963 : ჟოზე მოურინიუ — პორტუგალიელი ფეხბურთის მწვრთნელი და ყოფილი ფეხბურთელი. * 1964 : პოლ იოჰანსონი — ამერიკელი მსახიობი * 1965 : კევინ მაკ-კართი — ამერიკელი კონგრესმენი * 1973 : ბრენდან როჯერსი — ჩრდილოეთირლანდიელი მწვრთნელი და ყოფილი ფეხბურთელი. * 1987 : სებასტიან ჯოვინკო — იტალიელი ფეხბურთელი * 1991 : ალექს სანდრო — ბრაზილიელი ფეხბურთელი * 1993 : კემერონ ბრაიტი — კანადელი კინომსახიობი. == ამ დღეს გარდაცვლილნი == * 1725 : ორბელიანი, სულხან-საბა — ქართველი მწერალი და საზოგადო მოღვაწე. * 1823 : ედუარდ ჯენერი — ინგლისელი მეცნიერი * 1855 : ჟერარ დე ნერვალი — ფრანგი მწერალი და პოეტი * 1920 : თუმანიშვილი, გიორგი — ქართველი საზოგადო მოღვაწე, პუბლიცისტი * 1942 : ჰაუსდორფი, ფელიქს — გერმანელი მათემატიკოსი * 1971 : ჰოთი, ჰერმან — გერმანელი სამხედრო მოღვაწე * 1979 : ნელსონ როკფელერი — ამერიკელი ბიზნესმენი და პოლიტიკოსი * 1982 : მანჯგალაძე, ეროსი — ქართველი მსახიობი და სპორტული კომენტატორი * 1987 : ბადრიძე, დავით — ქართველი მომღერალი * 1990 : დოდო აბაშიძე — ქართველი მსახიობი * 2005 : ედიშერ მაღალაშვილი — ქართველი მსახიობი * 2015 : დემის რუსოსი — ბერძენი მომღერალი * 2019 : მიშელ ლეგრანი — ფრანგი კომპოზიტორი, პიანისტი, დირიჟორი და მომღერალი * 2020 : კობი ბრაიანტი — ამერიკელი კალათბურთელი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** ერმილე და სტრატონიკე ** მოწამე პეტრე ** იაკობ ნიზიბიელი ** მაქსიმე კავსოკალივიტი ** ირინარქი როსტოველი * აგრეთვე: ** ავსტრალია : ავსტრალიის დღე (1788). ** ინდოეთი : რესპუბლიკის დღე (1950). ** უგანდა : განთავისუფლების დღე. == იხილეთ აგრეთვე == სხვა თვეები: * 0126", "url": "https://ka.wikipedia.org/wiki/26_იანვარი", "length": 4482}
{"id": "1279", "title": "27 იანვარი", "text": "27 იანვარი — გრიგორიანული კალენდრის 27-ე დღე. წლის ბოლომდე დარჩენილია 338 დღე (ნაკიან წელში — 339). == დღის მოვლენები == * 98 : ტრაიანე რომის იმპერატორი გახდა ნერვას გარდაცვალების შემდეგ. * 1695 : მუსტაფა II ოსმალეთის სულთანი ხდება აჰმედ II-ის გარდაცვალების შემდეგ. * 1785 : აშშ-ში პირველი საზოგადოებრივი უნივერსიტეტი — ჯორჯიის უნივერსიტეტი დაარსდა. * 1736 : ჩამოაგდეს პოლონეთის უკანასკნელი მეფე. * 1820 : რუსეთის ექსპედიციამ ფადეი ბელინსჰაუზენისა და მიხაილ ლაზარევის ხელმძღვანელობით, ანტარქტიკა აღმოაჩინა. * 1944 : ლენინგრადი ორწლიანი ბლოკადისაგან განთავისუფლდა. * 1967 : კენედის კოსმოდრომზე გაჩენილმა ხანძარმა კოსმოსური ხომალდი „აპოლო-1“ გაანადგურა და სამი ასტრონავტის სიცოცხლე შეიწირა. * 1967 : სამოცზე მეტი ქვეყანა ხელს აწერს კოსმოსური სივრცის ხელშეკრულებას, რითაც კოსმოსში ბირთვული იარაღი აიკრძალა. * 2009 : რუსეთის მეთექვსმეტე პატრიარქი გახდა სმოლენსკის და კალინინგრადის მიტროპოლიტი კირილე. * 2018 : მილოშ ზემანი ჩეხეთის პრეზიდენტად მეორე ვადით აირჩიეს. * 2020 : ამერიკელი კალათბურთელი კობი ბრაიანტი, მისი ქალიშვილი ჯიჯი და კიდევ შვიდი ადამიანი შვეულმფრენის ჩამოვარდნის შედეგად კალიფორნიაში, კალაბასის სიახლოვეს დაიღუპნენ. * 2023 : თეირანში აზერბაიჯანის საელჩოზე თავდასხმის შედეგად 1 ადამიანი დაიღუპა, ხოლო 2 — დაიჭრა. == ამ დღეს დაბადებულნი == მინი|მოცარტი * 1216 ან 1217 : ზაბელი — კილიკიის სომეხთა სამეფოს დედოფალი (1219–1252). * 1571 : აბას I — ირანის შაჰი (1587–1629) * 1756 : ვოლფგანგ ამადეუს მოცარტი — ავსტრიელი კომპოზიტორი. * 1808 : დავიდ შტრაუსი — გერმანელი ფილოსოფოსი * 1820 : ხუან კრისოსტომო ფალკონი —ვენესუელი პრეზიდენტი (186–1868) * 1826 : მიხეილ სალტიკოვ-შჩედრინი — რუსი მწერალი. * 1848 : ტოგო ჰეიჰაჩირო — იაპონელი სამხედრო-საზღვაო მოღვაწე. * 1859 : ვილჰელმ II — პრუსიის მეფე (1888–1918) * 1870 : იუჰო კუსტი პაასიკივი — ფინელი პოლიტიკური მოღვაწე * 1887 : ნოე ყიფიანი — ქართველი გეოლოგი * 1888 : ვიქტორ მორიც გოლდშმიდტი — ნორვეგიელი გეოქიმიკოსი და გეოფიზიკოსი. * 1891 : იოსებ ასლანიშვილი — ქართველი ექიმი-ენდოკრინოლოგი, მთამსვლელი და საზოგადო მოღვაწე. * 1897 : სერგეი ასლამაზიანი — სომეხი კომპოზიტორი. * 1901 : ვიქტორას კუპრიავიჩუსი — ლიტველი კომპოზიტორი * 1906 : სარა აშურბეილი — აზერბაიჯანელი ისტორიკოსი * 1921 : დონა რიდი — ამერიკელი მსახიობი. * 1925 : სუფი აბუ ტალიბი — ეგვიპტის პოლიტიკური მოღვაწე * 1926 : ინგრიდ ტულინი — შვედი მსახიობი * 1934 : ფედერიკო მაიორ სარაგოსა — ესპანელი პოლიტიკოსი, მწერალი * 1939 : ტიგრან მანსურიანი — სომეხი კომპოზიტორი * 1940 : მირჩა სნეგური — მოლდოვის მეორე პრეზიდენტი (1997–2001). * 1944 : ნიკ მეისონი — როკ-ჯგუფ პინკ ფლოიდის დრამერი. * 1949 : მზია კვირიკაშვილი — ქართველი მსახიობი, იუმორისტი * 1957 : ნინო ქაჯაია — ქართველი მთარგმნელი. * 1960 : სამია სულუჰუ — ტანზანიელი პოლიტიკოსი * 1964 : ნინო გვენეტაძე — საქართველოს უზენაესი სასამართლოს თავმჯდომარე * 1968 : დიმიტრი ობოლაძე — ქართველი სპორტული ჟურნალისტი და კომენტატორი. * 1968 : ტრიკი — ინგლისელი რეპერი * 1974 : ულე-ეინარ ბიორნდალენი — ნორვეგიელი სპორტსმენი * 1978 : ალექსანდრე მიქაბერიძე — ქართველი იურისტი, მწერალი და ისტორიკოსი * 1979 : როზამუნდ პაიკი — ინგლისელი მსახიობი * 1980 : მარატ საფინი — რუსი ყოფილი პროფესიონალი ჩოგბურთელი * 1984 : დაჩი ფოფხაძე — ქართველი ფეხბურთელი * 1984 : თეონა ქუმსიაშვილი — ქართველი მომღერალი * 1986 : გიორგი ლორია — ქართველი ფეხბურთელი * 1987 : Rucka Rucka Ali — ამერიკელი რეპერი == ამ დღეს გარდაცვლილნი == * 457 : მარკიანე — ბიზანტიის იმპერატორი. * 1901 : ჯუზეპე ვერდი — იტალიელი კომპოზიტორი. * 1921 : ილია ალხაზიშვილი — ქართველი მწერალი, მეცნიერი და საზოგადო მოღვაწე. * 1949 : ბორის ასაფიევი — რუსი მუსიკათმცოდნე და კომპოზიტორი. * 1972 : რიხარდ კურანტი — ამერიკელი მათემატიკოსი. * 1986 : ლილი პალმერი — გერმანელი მსახიობი. * 2008 : სუჰარტო — ინდონეზიის მეორე პრეზიდენტი. * 2010 : ჯერომ სელინჯერი — ამერიკელი რომანისტი. * 2018 : ინგვარ კამპრადი — შვედი ბიზნესმენი და იკეას დამფუძნებელი. * 2020 : გომარ სიხარულიძე — ქართველი კომპოზიტორი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** წმინდა ნინო — ნინოობა ** ღირსნი მამანი, რომელნი მოისრნენ სარკინოზთაგან სინასა და რაითას:საბა, ისაია, მოსე და მოწაფე მისი მოსე; იერემია, პავლე, ადამი, სერგი, დომნი, პროკლე, ისააკი, იპატი, მაკარი, მარკოზი, ბენიამინი, ევსევი და ილია ** ღირსი იოსები ** ღირსი თეოდულე ** ღირსი სტეფანე == იხილეთ აგრეთვე == სხვა თვეები: * 0127", "url": "https://ka.wikipedia.org/wiki/27_იანვარი", "length": 4200}
{"id": "1280", "title": "28 იანვარი", "text": "28 იანვარი — გრიგორიანული კალენდრის 28-ე დღე. წლის ბოლომდე დარჩენილია 337 დღე (ნაკიან წელში - 338). == დღის მოვლენები == * 98 : ტრაიანე რომის იმპერატორი გახდა. * 1521 : ვორმსის ედიქტი დაიწყო (დასრულდა 25 მაისს). * 1547 : ჰენრი VIII გარდაიცვალა. მისი რვა წლის ვაჟი ედუარდ VI ინგლისის პირველი პროტესტანტი მმართველი ხდება. * 1573 : ვარშავის კონფედერაციას მოეწერა ხელი, რამაც პოლონეთსა და ლიტვაში რელიგიის თავისუფლება დააკანონა. * 1724 : რუსეთის მეცნიერებათა აკადემია დაარსდა სანქტ-პეტერბურგში პეტრე დიდის მიერ. 1917 წლამდე სანქტ-პეტერბურგის მეცნიერებათა აკადემია ერქვა. * 1855 : პირველი ლოკომოტივი მგზავრობს ატლანტიდან წყნარ ოკეანემდე პანამის რკინიგზაზე. * 1871 : ფრანკო-პრუსიის ომი — პარიზის იერიში ფრანგების დამარცხებითა და იარაღის დაყრით დასრულდა. * 1909 : აშშ-ის ჯარებმა კუბა დატოვებს გუანტანამოს უბის საზღვაო ბაზის გარდა. * 1917 : მუნიციპალური ტრამვაი ამოძრავდა სან-ფრანცისკოში. * 1932 : იაპონიის ჯარები შანხაიზე იღებენ იერიშს. * 1986 : კოსმოსური შატლის პროგრამა — კოსმოსური შატლი ჩელენჯერი აფეთქდა 73 წამში კოსმოდრომიდან აფრენის შემდეგ და შვიდი ასტრონავტი იმსხვერპლა. * 1993 : ყაზახეთმა ახალი კონსტიტუცია მიიღო. * 2011: ** ღვთისმშობელი ყრმით აუქციონზე $16.9 მილიონად გაიყიდა, რაც ტიციანის ნახატებში ყველაზე მაღალი ფასია. ** ინტერპოლმა დაპატიმრების ორდერი გასცა ტუნისის გაქცეულ პრეზიდენტ ზინ ელ-აბიდინ ბენ ალიზე და მის მეუღლე ლეილა ბენ ალიზე. ** რუსეთის კუნძულ სახალინის სანაპირო ზოლში გაკეთებული ჭაბურღილი სიღრმით, მსოფლიოს ყველაზე ღრმა ჭაბურღილია. * 2012 : ბელორუსი ვიქტორია აზარენკა ჩოგბურთში ავსტრალიის ღია პირველობის გამარჯვებული და ქალთა შორის მსოფლიოს პირველი ჩოგანის ტიტულის მფლობელი გახდა. * 2013 :ნიდერლანდების დედოფალმა ბეატრიქსმა განაცხადა, რომ აპრილის ბოლოს ტახტიდან გადადგება. * 2014 : უკრაინის ანტისამთავრობო გამოსვლების ფონზე პრემიერ-მინისტრი მიკოლა აზაროვი გადადგა. * 2023 : ჩეხეთის საპრეზიდენტო არჩევნების მეორე ტურში გენერალმა პეტრ პაველმა გაიმარჯვა. == ამ დღეს დაბადებულნი == * 1457 : ჰენრი VII — ინგლისის მეფე და ირლანდიის ლორდი 1485–1509 წლებში * 1853 : ხოსე მარტი — კუბის ეროვნული გმირი. * 1870 : კიტა აბაშიძე — ქართველი ლიტერატურათმცოდნე * 1887 : ზაქარია ბერიშვილი — ქართველი რეჟისორი და მსახიობი * 1909 : გიორგი ბერიძე — ქართველი მეცნიერი * 1912 : ჯექსონ პოლოკი — ამერიკელი ფერმწერი * 1931 : ლუჩია ბოსე — იტალიელი მსახიობი == ამ დღეს გარდაცვლილნი == * 687 : თეოდორე I — კონსტანტინოპოლელი პატრიარქი, მართლმადიდებელი ეკლესიის წმინდანი * 814 : კარლ I დიდი — ფრანკთა მეფე და საღვთო რომის იმპერიის იმპერატორი * 1256 : ვილჰელმ ჰოლანდიელი — ჰოლანდიის გრაფი და გერმანიის მეფე * 1547 : ჰენრი VIII — ინგლისის მეფე 1509-1547 წლებში * 1621 : პავლე V — რომის პაპი 1605—1621 წლებში * 1774 : მუსტაფა III — ოსმალეთის იმპერიის სულთანი 1757-1774 წლებში * 1823 : ზურაბ წერეთელი — იმერეთის სამეფოს დიდგვაროვანი, იმერეთის მეფეების პირველი ვეზირი და სახლთუხუცესი * 1982 : ივანე გიგინეიშვილი — ქართველი ენათმეცნიერი * 1984 : ზურაბ ანჩაბაძე — ქართველი ისტორიკოსი * 1994 : მიხეილ გიგინეიშვილი — ქართველი მეან-გინეკოლოგი * 2002 : ასტრიდ ლინდგრენი — შვედი მწერალი * 2021 : **ვასილი ლანოვოი — საბჭოთა და რუსი მსახიობი **სისელი ტაისონი — ამერიკელი მსახიობი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** სალომე უჯარმელი ** პეროჟავრი სივნიელი ** პავლე თებაიდელი ** იოანე გლახაკი ** მოწამე პანსოფი ** პროხორე და გაბრიელი ** ბარლაამ კრეტელი == იხილეთ აგრეთვე == სხვა თვეები: * 0128", "url": "https://ka.wikipedia.org/wiki/28_იანვარი", "length": 3323}
{"id": "1281", "title": "29 იანვარი", "text": "29 იანვარი — გრიგორიანული კალენდრის 29-ე დღე. წლის ბოლომდე დარჩენილია 336 დღე (ნაკიან წელში - 337). == დღის მოვლენები == 300px|right * 904 : სერგიუს III პენსიიდან უბრუნდება საქმეს, რომ ჩაიბაროს პაპობა თანამდებობიდან გადაყენებული კრისტოფერის ნაცვლად. * 1547 : მოსკოვში ივანე მრისხანე გამეფდა. * 1616 : ჰოლანდიელმა მეზღვაურებმა გორნის კონცხი აღმოაჩინეს. * 1635 : დაარსდა საფრანგეთის მეცნიერებათა აკადემია. * 1676 : თედორე III გახდა რუსეთის მეფე. * 1814 : საფრანგეთმა დაამარცხა რუსეთის იმპერია და პრუსია ბრიების ბრძოლაში. * 1821 : რუსმა მეზღვაურებმა ანტარქტიდა აღმოაჩინეს. * 1856 : დედოფალმა ვიქტორიამ დააწესა ჯილდო ვიქტორიას ჯვარი. * 1861 : კანზასი გახდა აშშ-ს 34-ე შტატი. * 1886 : კარლ ბენცმა დააპატენტა ბენზინის ძრავიანი პირველი ავტომობილი (სურათზე). * 1891 : ლილიუოკალანმა ჰავაის დედოფლად გამოაცხადა თავი, რომელიც უკანასკნელი მონარქი გამოდგა. * 1907 : ჩარლზ კურტისი კანზასიდან გახდა პირველი ამერიკელი აშშ-ის სენატორი. * 1916 : პირველი მსოფლიო ომი — პარიზი პირველად დაიბომბა გერმანული დირიჟაბლით. * 1943 : მესამე რაიხში გამოიცა ყველა ბოშის დაპატიმრების და საკონცენტრაციო ბანაკში ჩასმის ბრძანება. * 1944 : მეორე მსოფლიო ომი: დაახლოებით 38 კაცი, ქალი და ბავშვი გარდაიცვალა კონიუჩის ხოცვის დროს, პოლონეთში. * 1960 : შეიქმნა პირველი ხელოვნური თირკმელი. * 1991 : სპარსეთის ყურის ომი: ხაფჯის ბრძოლა გაიმართა, პირველი ერთ-ერთი ყველაზე ძლიერი შეტაკება, რომელსაც დიდი მსხვერპლი მოჰყვა. * 1996 : პრეზიდენტმა ჟაკ შირაკმა განაცხადა, რომ ფრანგული ბირთვული იარაღის ტესტირება საბოლოოდ დასრულებულია. * 2011 : ** ფეხბურთში, აზიის თასის გათამაშება იაპონიის გამარჯვებით დასრულდა. ** ეგვიპტეში ანტისამთავრობო გამოსვლების შედეგად, პრეზიდენტმა ჰოსნი მუბარაქმა მთავრობის დათხოვნის შემდეგ, ომარ სულეიმანი ვიცე-პრეზიდენტად, ხოლო ახმედ შაფიკი პრემიერ-მინისტრად დანიშნა. * 2015 : სერჯო მატარელა იტალიის პრეზიდენტად აირჩიეს. * 2022 : სერჯო მატარელა იტალიის პრეზიდენტად მეორე ვადით აირჩიეს. * 2024 : საქართველოს პრემიერ-მინისტრმა ირაკლი ღარიბაშვილმა თანამდებობა დატოვა. * 2025 : აჰმედ ალ-შარაა სირიის გარდამავალი მთავრობის პრეზიდენტად დაინიშნა. == ამ დღეს დაბადებულნი == * 1737 : ტომას პეინი — ინგლისში დაბადებული ამერიკელი პატრიოტი. * 1834 : რუდოლფ ჰაიდენჰაინი — გერმანელი ფიზიოლოგი და ჰისტოლოგი * 1843 : უილიამ მაკ-კინლი — აშშ-ს პრეზიდენტი. * 1850 : ებინიზერ ჰაუარდი — ინგლისელი ქალაქთმშენებლობის თეორიტიკოსი და სოციოლოგი. * 1860 : ანტონ ჩეხოვი — რუსი მწერალი. * 1866 : რომენ როლანი — ფრანგი მწერალი. * 1867 : ვისენტე ბლასკო იბანესი — ესპანელი მწერალი. * 1914 : ჭიჭიკო ბენდელიანი — საბჭოთა კავშირის გმირი. * 1933 : საშა დისტელი — ფრანგი მომღერალი. * 1985 : იზაბელ ლუკასი — ავსტრალიელი მსახიობი. == ამ დღეს გარდაცვლილნი == * 826 : აშოტ I დიდი — ტაო-კლარჯეთის ბაგრატიონთა დინასტიის მამამთავარი * 1820 : ჯორჯ III — დიდი ბრიტანეთის მეფე * 1876 : პეტრე ბაგრატიონი — ქართველი მეცნიერი და ინჟინერი. * 1929 : განდეგილი — ქართველი პოეტი და პროზაიკოსი. * 1994 : ლეონოვი, ევგენი — საბჭოთა და რუსი მსახიობი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** თაყვანისცემა პატიოსანთა ჯაჭვთა წმიდისა და ყოვლად ქებულისა პეტრესი ** წმიდა მოწამენი სპევსიპი, ელევსიპი, მელევსიპი, ლეონილა, ნეონი, ტურვონი და იოვილი ** დანაქტი მკითხველი ** დამასკინ ახალი ** მაქსიმე ტოტმელი == იხილეთ აგრეთვე == სხვა თვეები: * 0129", "url": "https://ka.wikipedia.org/wiki/29_იანვარი", "length": 3209}
{"id": "1282", "title": "30 იანვარი", "text": "30 იანვარი — გრიგორიანული კალენდრის 30-ე დღე. წლის ბოლომდე დარჩენილია 335 დღე (ნაკიან წელში - 336). == დღის მოვლენები == * 1648 : მიუნსტერის ზავი დაიდო, მოუღო რა ბოლო ოთხმოცწლიან ომს ნიდერლანდსა და ესპანეთს შორის. * 1649 : ინგლისის მეფე ჩარლზ I-ს თავი მოჰკვეთეს. * 1661 : ოლივერ კრომველს, ინგლისის თანამეგობრობის ლორდ პროტექტორს, სასიკვდილო განაჩენი ფორმალურად აღუსრულეს — სიკვდილიდან ორი წლის შემდეგ. * 1801 : გამოიცა საქართველოს რუსეთთან მიერთების მანიფესტი. * 1820 : ედვარდ ბრანსფილდი ანტარქტიკაზე დგამს ფეხს. * 1847 : იერბა-ბუენას (კალიფორნია) სან-ფრანცისკო დაერქვა. * 1925 : თურქეთის მთავრობა პატრიარქ კონსტანტინე VI-ს სტამბოლიდან აძევებს. * 1933 : ადოლფ ჰიტლერი გერმანიის კანცლერი გახდა. * 1946 : უნგრეთი რესპუბლიკად გამოცხადდა. * 1948 : ინდოელი პაციფისტი და ლიდერი მაჰათმა განდი ჰინდუ ექსტრემისტმა მოკლეს. * 1948 : ზამთრის ოლიმპიადა იხსნება სენტ-მორიცში, შვეიცარია. * 1969 : გაიმართა The Beatles-ის ბოლო სახალხო წარმოდგენა, ეპლ რეკორდსის სახურავზე ლონდონში. იმპრომპტუ კონცერტი პოლიციამ დაშალა. * 1994 : პეტერ ლეკო ხდება ყველაზე ახალგაზრდა ჩემპიონი ჭადრაკში. * 2003 : ბელგიამ ოფიციალურად ცნო ერთი სქესის ქორწინება. * 2005 : სამოქალაქო არეულობისა და ბოიკოტის მცდელობის მიუხედავად ერაყში ჩატარდა ეროვნული ასამბლეის არჩევნები — პირველი თავისუფალი არჩევნები ქვეყანაში 1953 წლის შემდეგ. * 2009 : საქართველოს პრემიერ-მინისტრის პოსტზე ნიკა გილაური დაინიშნა. * 2011 : :* მსოფლიო ეკონომიკურ ფორუმზე, როსნეფტი ExxonMobil-თან შავი ზღვის შელფის, ხოლო BP-სთან არქტიკული შელფის ერთობლივ ათვისებაზე შეთანხმდა. :* ხელბურთის ჩემპიონატი საფრანგეთის გამარჯვებით დასრულდა, რითაც ნაკრებმა ჩემპიონის ტიტული შეინარჩუნა. * 2020 : ჯანდაცვის მსოფლიო ორგანიზაციამ ახალი კორონავირუსის ეპიდემია გლობალურ საფრთხედ გამოაცხადა. == ამ დღეს დაბადებულნი == * ძვ. წ. 58 : ლივია დრუზილა — ოქტავიანე ავგუსტუსის მეუღლე * 1882 : ფრანკლინ რუზველტი — აშშ-ს პრეზიდენტი. * 1923 : ლეონიდ გაიდაი — საბჭოთა კინორეჟისორი, სცენარისტი და სახალხო არტისტი. * 1930 : ჯინ ჰეკმენი - ამერიკელი კინომსახიობი * 1937 : ვანესა რედგრეივი — ამერიკელი კინომსახიობი. * 1947 : სტივ მერიოტი — ინგლისელი როკ-მუსიკოსი * 1951 : ფილ კოლინზი — ინგლისელი მუსიკოსი * 1962 : აბდულა II — იორდანიის მეფე. * 1974 : კრისტიან ბეილი — ინგლისელი მსახიობი == ამ დღეს გარდაცვლილნი == * 1948 : მაჰათმა განდი — ინდოეთის სულიერი და პოლიტიკური ლიდერი. * 1951 : ფერდინანდ პორშე — ავსტრიელი ავტოკონსტრუქტორი. * 1958 : ერნსტ ჰაინკელი — გერმანელი ავიაკონსტრუქტორი. * 1973 : ლევან გოთუა — ქართველი მწერალი. * 1979 : აკაკი ბაქრაძე — ქართველი მეან-გინეკოლოგი. * 1987 : ვერიკო ანჯაფარიძე — ქართველი მსახიობი. * 1995 : ჯერალდ დარელი — ინგლისელი მეცნიერი-ზოოლოგი, მწერალი-ანიმალისტი. * 2007 : სიდნეი შელდონი — ამერიკელი მწერალი, სცენარების ავტორი. * 2011 : ჯონ ბარი — ინგლისელი კომპოზიტორი, ჯეიმზ ბონდის შესახებ ფილმების მუსიკის ავტორი. * 2013 : ნოდარ ანდღულაძე — ქართველი საოპერო მომღერალი == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** ანტონი დიდი ** მეფე თეოდოსი I დიდი ** აქილა აღმსარებელი ** წმინდა ანტონი ** მოწამე გიორგი * აგრეთვე: ** ინდოეთი : დამოუკიდებლობისათვის მებრძოლთა ხსოვნის დღე (1948). == იხილეთ აგრეთვე == სხვა თვეები: * 0130", "url": "https://ka.wikipedia.org/wiki/30_იანვარი", "length": 3099}
{"id": "1283", "title": "31 იანვარი", "text": "31 იანვარი — გრიგორიანული კალენდრის 31-ე დღე. წლის ბოლომდე დარჩენილია 334 დღე (ნაკიან წელში – 335). == დღის მოვლენები == * 1504 : საფრანგეთმა ნეაპოლი არაგონს გადასცა. * 1747 : პირველი ვენერიულ დაავადებათა კლინიკა გაიხსნა ლონდონის დოკის ჰოსპიტალში. * 1849 : მარცვლეულის კანონი გაუქმდა დიდ ბრიტანეთში. * 1865 : აშშ-ში გაუქმდა მონობა. * 1876 : აშშ-ის მთავრობა ადგილობრივ ინდიელებს რეზერვაციებში გადასვლას უბრძანებს. * 1915 : პირველი მსოფლიო ომი — გერმანია მხუთავ გაზს იყენებს რუსების წინააღმდეგ. * 1929 : სსრკ-ის მთავრობა ლევ ტროცკის ქვეყნიდან აძევებს. * 1946 : იუგოსლავიის ახალი კონსტიტუცია, სსრკ-ის მსგავსად, აფუძნებს ექვს რესპუბლიკას საკუთარ შემადგენლობაში (ბოსნია და ჰერცეგოვინა, ხორვატია, ჩრდილოეთი მაკედონია, მონტენეგრო, სერბეთი და სლოვენია). * 1950 : აშშ-ის პრეზიდენტი ჰარი ტრუმანი აცხადებს წყალბადის ბომბის დამუშავების პროგრამის შესახებ. * 1953 : წყალდიდობის შედეგად ზღვის დონის ამაღლებამ 1800-მდე ადამიანი იმსხვერპლა ნიდერლანდებში. * 1956 : გი მოლე ხდება საფრანგეთის პრემიერ-მინისტრი. * 1958 : აშშ-ში გაუშვეს პირველი კოსმოსური თანამგზავრი „Explorer I“. * 1961 : მაიმუნი ჩიმპი კოსმოსში მოგზაურობს. * 1968 : ნაურუ ავსტრალიისგან დამოუკიდებლობას აცხადებს. * 1971 : აპოლონის პროგრამა აპოლონ 14-ის ბორტზე მყოფი ასტრონავტები მთვარისკენ მისიაზე მიემგზავრებიან. * 1990 : პირველი მაკდონალდსი იხსნება მოსკოვში. * 2010 :როჯერ ფედერერმა სამ სეტში მოუგო ენდი მარის და მეთექვსმეტეჯერ გახდა „დიდი მუზარადის“ ტურნირის გამარჯვებული. * 2011 :სუდანში გამართული რეფერენდუმის შედეგები აჩვენებს, რომ 99% მონაწილეთაგან სამხრეთი სუდანის გამოყოფის მომხრეა. * 2020 : გაერთიანებულმა სამეფომ ევროკავშირი დატოვა და თერთმეტთვიანი გარდამავალი პერიოდი დაიწყო. == ამ დღეს დაბადებულნი == * 1338 : შარლ V (საფრანგეთი) — საფრანგეთის მეფე * 1543 : ტოკუგავა იეიასუ — იაპონელი ფეოდალი * 1715 : ჰელვეციუსი, კლოდ ადრეან — ფრანგი ფილოსოფოსი * 1797 : შუბერტი, ფრანც — ავსტრიელი კომპოზიტორი * 1883 : ოგატა ტომოსაბურო — იაპონელი პათოლოგი * 1884 : ჰოისი, თეოდორ — გერმანიის ბუნდესპრეზიდენტი * 1911 : ვანგა — ბულგარელი ნათელმხილველი * 1921 : ლანცა, მარიო — ოპერის მომღერალი * 1924 : აბულაძე, თენგიზ — ქართველი კინორეჟისორი. * 1935 : ოე კენძაბურო — იაპონელი მწერალი * 1938 : ბეატრიქსი — ნიდერლანდის დედოფალი * 1951 : ფილ მანზანერა — ინგლისელი გიტარისტი და პროდიუსერი * 1956 : ჯონ ლაიდონი — ინგლისელი ვოკალისტი (სექს პისტოლზი) * 1981 : ჯასტინ ტიმბერლეიკი — ამერიკელი მომღერალი * 1982 : ელენა პაპარიზუ — ბერძენი მომღერალი * 1983 : ფაბიო კვალიარელა — იტალიელი ფეხბურთელი * 1991 : ლაშა შავდათუაშვილი — ქართველი ძიუდოისტი == ამ დღეს გარდაცვლილნი == * 1933 : გოლზუორთი, ჯონ — ინგლისელი მწერალი. * 1941 : გაფრინდაშვილი, ვალერიან — ქართველი პოეტი. * 1956 : მილნი, ალან ალექსანდრ — ინგლისელი მწერალი * 1970 : სლიმ ჰარპო — ამერიკელი მომღერალი * 2015 : რიხარდ ფონ ვაიცზეკერი — გერმანიის ყოფილი პრეზიდენტი (დ. 1920) == დღესასწაულები == * მართლმადიდებელი ეკლესია აღნიშნავს შემდეგი წმინდანების ხსენების დღეს: ** ალექსი (შუშანია) ** ეფრემ მცირე ** ათანასე I ** კირილე I ** მარკიანე კვირელი ** კირილე და მარიამი ** მაქსიმე სერბიელი * აგრეთვე: ** ნაურუ : დამოუკიდებლობის დღე (1968). ** ჩინეთი : \"იუსი\" – ჩინური ახალწლის წინა დღე. == იხილეთ აგრეთვე == სხვა თვეები: * 0131", "url": "https://ka.wikipedia.org/wiki/31_იანვარი", "length": 3110}
{"id": "1284", "title": "კარლ შინკელი", "text": "thumb|კარლ შინკელი 1836 წელს კარლ ფრიდრიხ შინკელი (; დ. 13 მარტი, 1781, ნოირუპინი, ბრანდენბურგი, — გ. 9 ოქტომბერი, 1841, ბერლინი) — გერმანელი არქიტექტორი, ფერმწერი და გრაფიკოსი. სწავლობდა ბერლინის არქიტექტურის აკადემიაში (1798–1800) ფ. ჟილისთან. მუშაობდა უმეტესად ბერლინში. თავდაპირველად მისდევდა ფერწერასა და გრაფიკას. ნამუშევრები ძირითადად რომანტიკული სულისკვეთებისა იყო. შინკელი XIX ს. გერმ.ხუროთმოძღვრებაში გვიანი კლასიციზმის თვალსაჩინო წარმომადგენელია. ნამუშევრები: ახალი საყარაულო (ახლა ფაშიზმისა და მილიტარიზმის მსხვერპლთა ძეგლი, 1816–1818), დრამატული თეატრი (1819–1821), ძვ. მუზეუმი (1824–1828) ― ყველა ბერლინში. რომანტ. სულისკვეთებითაა აგრეთვე გამსჭვალული შინკელის ფსევდოგოტიკური ნაგებობები (სამლოცველო პეტროდვორეცში, 1831-33). მის უკანასკნელ ნამუშევრებში თავი იჩინა რაციონალიზმის ელემენტებმა (სამშენებლო აკადემიის შენობა ბერლინში, 1831–1835). იყო არქიტ. თეორეტიკოსი. ==ლიტერატურა== ==რესურსები ინტერნეტში== * კარლ ფრიდრიხ შინკელი — ბიოგრაფია == სქოლიო == კატეგორია:გერმანელი არქიტექტორები კატეგორია:გერმანელი მხატვრები კატეგორია:დაბადებული 13 მარტი კატეგორია:დაბადებული 1781 კატეგორია:გარდაცვლილი 9 ოქტომბერი კატეგორია:გარდაცვლილი 1841", "url": "https://ka.wikipedia.org/wiki/კარლ_შინკელი", "length": 1145}
{"id": "1286", "title": "გოტფრიდ ჰაბერლერი", "text": "გოლტფრიდ ფონ ჰაბერლერი (; დ. 20 ივლისი, 1900, პურკერსდორფი, ვენის მახლობლად — გ. 6 მაისი, 1995, ვაშინგტონი, აშშ) — ამერიკელი ეკონომისტი. დაამთავრა ვენის უნივერსიტეტი (1925). დოცენტი (1928-1936) იქვე, შემდეგ პროფესორი, 1936-იდან ჰარვარდის უნივერსიტეტის პროფესორი. მისი შრომები უმთავრესად ციკლის თეორიისა და საერთაშორისო ვაჭრობის პრობლემებს ეძღვნება. ჰაბერლერი ძირითადად კეინზიანელია, მაგრამ კეინზიანელობის საწინააღმდეგო შეხედულებებიც აქვს. მაგ., იგი მიიჩნევს, რომ სარგებლის განაკვეთი უფრო მეტად დამოკიდებულია ფულად კაპიტალზე მოთხოვნასა და მიწოდების თანაფარდობაზე, ვიდრე ფულის ემისიაზე, ინფლაციის მიზეზად თვლის სახელმწიფოს მცდარ ეკონ. პოლიტიკას, ხოლო მასთან ბრძოლის უებარ საშუალებად - ფულად-საკრედიტო ფაქტორების აქტ. გამოყენებას. ==ლიტერატურა== კატეგორია:ამერიკელი ეკონომისტები კატეგორია:დაბადებული 20 ივლისი კატეგორია:დაბადებული 1900 კატეგორია:გარდაცვლილი 6 მაისი კატეგორია:გარდაცვლილი 1995 კატეგორია:ავსტრიელი ეკონომისტები", "url": "https://ka.wikipedia.org/wiki/გოტფრიდ_ჰაბერლერი", "length": 922}
{"id": "1287", "title": "ჟიუვენალ ჰაბიარიმანა", "text": "მინი|ჟიუვენალ ჰაბიარიმანა ჟიუვენალ ჰაბიარიმანა (; დ. 8 მარტი, 1937 — გ. 6 აპრილი, 1994, კიგალთან) — რუანდის პრეზიდენტი და მთავრობის მეთაური 1973 წლიდან სიკვდილის ბოლომდე. თავდაცვის მინისტრი 1965 წლიდან, განვითარებისათვის ეროვნული-რევოლუციური მოძრაობის პარტიის თავმჯდომარე 1975 წლიდან. ==ლიტერატურა== კატეგორია:რუანდის პრეზიდენტები კატეგორია:დაბადებული 8 მარტი კატეგორია:დაბადებული 1937 კატეგორია:გარდაცვლილი 6 აპრილი კატეგორია:გარდაცვლილი 1994 კატეგორია:ავიაკატასტოფაში დაღუპული სახელმწიფოს მეთაურები", "url": "https://ka.wikipedia.org/wiki/ჟიუვენალ_ჰაბიარიმანა", "length": 500}
{"id": "1288", "title": "რიკარდა ჰუხი", "text": "რიკარდა ჰუხი (; დ. 18 ივლისი, 1864, ბრაუნშვაიგი — გ. 17 ნოემბერი, 1947, შენბერგი) — გერმანელი მწერალი, ფილოსოფოსი და ისტორიკოსი. 1892 წლიდან ფილოსოფიის დოქტორი. 1926 წლიდან პრუსიის ხელოვნებათა აკადემიის წევრი. აკადემიიდან გამოვიდა ფაშისტური რეჟიმის წინააღმდეგ პროტესტის ნიშნად. ფაშისტური გერმანიის დამარცხების შემდეგ „კულტურ-ბუნდის“ საპატიო თავმჯდომარე, გერმანელ მწერალთა I საერთო გერმანული კონგრესის საპატიო თავმჯდომარე (1947). თავდაპირველად წერდა ნეორომანტიკულ რომანებს, ლირიკულ ლექსებსა და ნოველებს. აღსანიშნავია მისი რომანები „ფონ ლუდოლფ ურსლოი უმცროსის მოგონებანი“ (1893), „ტრიუმფი ქუჩა-ბანდიდან“ (1902), „დიდი ომი გერმანიაში“(3 ტ. 1912-14, გადამუშავებული სათაურით „ოცდაათწლიანი ომი“, 1929); შემდეგ ჰუხის შემოქმედებაში გაჩნდა ფილოსოფიური და რელიგიური თემატიკა („ლუთერის რწმენა“, 1916, „საღვთო წერილის აზრი“, 1919, „გაუპიროვნება“, 1921). უაღრესად საინტერესოა ჰუხის რომანტიზმის აღქმა-რეცეფცია („რომანტიზმი“, ტ. 1-2,1908). იოჰან ვოლფგანგ გოეთეს (1931), ვილჰელმ რააბეს (1944) პრემიების ლაურეატი. ==ლიტერატურა== ==სქოლიო== კატეგორია:დაბადებული 18 ივლისი კატეგორია:დაბადებული 1864 კატეგორია:გარდაცვლილი 17 ნოემბერი კატეგორია:გარდაცვლილი 1947 კატეგორია:გერმანელი მწერლები კატეგორია:XX საუკუნის გერმანელი ისტორიკოსები კატეგორია:გერმანელი ქალი პოეტები კატეგორია:XIX საუკუნის გერმანელი რომანისტები კატეგორია:XX საუკუნის გერმანელი რომანისტები კატეგორია:XIX საუკუნის გერმანელი ქალი მწერლები კატეგორია:XX საუკუნის გერმანელი ქალი მწერლები კატეგორია:ციურიხის უნივერსიტეტის კურსდამთავრებულები კატეგორია:გერმანელი ქალი რომანისტები კატეგორია:გერმანელი ქალი ისტორიკოსები", "url": "https://ka.wikipedia.org/wiki/რიკარდა_ჰუხი", "length": 1556}
{"id": "1290", "title": "Linux", "text": "ლინუქსი (Linux) — მრავალფუნქციონალური მძლავრი თავისუფალი საოპერაციო სისტემა, რომელიც იუნიქსის მაგვარი საოპერაციო სისტემების ერთ-ერთი ნაირსახეობაა. საოპერაციო სისტემა იუნიქსი (UNIX) შეიქმნა სამოციან წლებში, კვლევისა და განვითარების ორგანიზაცია ბელ ლაბსში (Bell Labs, ამჟამად Bell Laboratories), AT&T-ს თანამშრომლების ჯგუფის მიერ. UNIX-ის შექმნისას გათვალისწინებული იქნა მისი მულტიპლატფორუმულ საოპერაციო სისტემად ჩამოყალიბება, ანუ უნდა ყოფილიყო შესაძლებელი მისი სხვადასხვა არქიტექტურის მანქანებზე უპრობლემოდ მუშაობა. სწორედ მისმა მულტიპლატფორმულობამ განაპირობა UNIX-ის უდიდესი პოპულარულობა. UNIX-ის პოპულარულობასთან ერთად სხვადასხვა კომპანიებმა დაიწყეს UNIX-ის ბაზაზე საოპერაციო სისტემების შექმნა. == შექმნის ისტორია == thumb|right|ლინუს ტორვალდსი, ლინუქსის ძირითადი შემქმნელი Linux არის თავისუფალად გავრცელებადი GPL ლიცენზიაზე დამყარებული საოპერაციო სისტემა, რომელიც შეიქმნა UNIX მაგვარი საოპერაციო სისტემა Minix-ის გავლენით (და არა მის ბაზაზე). მისი თავდაპირველი ვერსიის შემქმნელია ფინეთის ჰელსინკის უნივერსტიტეტის სტუდენტი ლინუს ტორვალდსი (Linus Torvalds). საგულისხმოა ის ფაქტი, რომ სტუდენტმა ახალი საოპერაციო სისტემა საკურსო ნაშრომის ფარგლებში შექმნა. Linux შექმნილია მრავალრიცხოვან UNIX პროგრამისტთა და ინტერნეტის ქსელში მომუშავე ენთუზიასტთა დახმარებით. მასში არ არის გამოყენებული AT&T UNIX-ის პროგრამული კოდი, ასევე არც ერთი სხვა UNIX-ის პროგრამული კოდი. Linux-ის მეტი წილი პროგრამები შექმნილია GNU Free Software Foundation პროექტის ჩარჩოში, კემბრიჯში, მასაჩუსეტსი, თუმცა მის შექმნაში ასევე მონაწილეობა თითქმის მთელი მსოფლიოს პროგრამისტებმა მიიღეს. აღსანიშნავია ისიც, რომ Linux-ის ბაზაზე შექმნილი პროგრამების უმეტესობა არის ღია პროგრამული კოდით (open source) და ამასთან უფასოა. 0.01 ვერსიის Linux-ის გამოჩენისას არასდროს არ გაკეთებულა ოფიციალური განცხადება მისი შექმნის თაობაზე, 0.01 ვერსიის პროგრამული წყარო, პროგრამის კოდის ნორმალური შესრულების შესაძლებლობასაც კი არ იძლეოდა და მიუთითებდა იმაზე, რომ მომხმარებელი მიმართავდა Minix მანქანას. ეს მისი (Linux) კომპილირებისა თუ სრულყოფის შესაძლებლობას იძლეოდა. 1991 წლის 5 ნოემბერს ლინუსმა „ოფიციალურად“ განაცხადა Linux-ის 0.02 ვერსიის გამოსვლის თაობაზე. მიუხედავად ამისა, ეს ისევ განიხილებოდა როგორც მორიგი ექსპერიმენტებისათვის განკუთვნილი საოპერაციო სისტემა. ძირითადად ყურადღება დაეთმო სისტემის ბირთვის (kernel) დახვეწას, არანაირი ყურადღება არ ექცეოდა რიგით მომხმარებელთათვის მასთან მუშაობის უზრუნველყოფას, არ მოხდა სისტემის დოკუმენტირების ტირაჟირება. ეს შემდეგმა გარემოებებმა განაპირობა: საოპერაციო სისტემა უნდა გამხდარიყო დამოუკიდებელი, არ ყოფილიყო საჭიროება შემდგომი ვერსიების Minix-ზე კომპილირება-სრულყოფისა. 0.03 ვერსიაზე მუშაობის დამთავრების შემდეგ ლინუსმა მომდევნო ვერსიას პირდაპირ მიანიჭა 0.10 ნომერი, ვინაიდან იმ დროისათვის პროექტზე უკვე საკმაო რაოდენობის ხალხი მუშაობდა და ბევრი რამ დაიხვეწა. 1992 წლის მარტში ტესტირების სტადიაში მყოფი საოპერაციო სისტემის ვერსიების რამდენიმეჯერ გადახედვის შემდეგ ახალ შექმნილ ვერსიას ამჯერად 0.95 ნომერი მიენიჭა, რითაც ლინუსმა მიანიშნა, რომ მალე შესაძლებელი იქნებოდა „ოფიციალური“ ვერსიის გამოსვლაზე განაცხადის გაკეთება. დაახლოებით წელიწადნახევრის შემდეგ 1993 წლის დეკემბერში Linux-ის ვერსიის ნომერი უკვე 0.99.pl14 იყო, რაც გახდა საწინდარი იმისა, რომ სულ მალე გამოვიდოდა უკვე ნამდვილად ოფიციალური სტაბილური ვერსია 1.0, რაც 1994 წელს მოხდა კიდეც. Linux თავდაპირველად შეიქმნა ინტელის 32-ბიტიანი x86-ბაზაზე შექმნილ 386 ან უფრო მძლავრ პროცესორებზე სამუშაოდ. ამჟამად Linux ასევე შემდეგი პლატფორმის მანქანებზეც მუშაობს: Compaq Alpha AXP, Sun SPARC, UltraSPARC, Motorola 680x0, PowerPC, PowerPC64, ARM, Hitachi SuperH, IBM S/390, MIPS, HP PA-RISC, Intel IA-64, DEC VAX, AMD x86-64, CRIS. == გამოყენება == Linux წარმატებით შეიძლება გამოვიყენოთ, როგორც სამუშაო სადგურად, ასევე სერვერის პლატფორმად. დღესდღეობით Linux UNIX მაგვარი საოპერაციო სისტემების ღირსეული კლონია. Linux სრულყოფილი მრავალფუნქციონალური მრავალამოცანიანი საოპერაციო სისტემაა, რომელიც წარმატებით ართმევს თავს თანამედროვე საინფორმაიციო ტექნოლოგიების მზარდ მოთხოვნილებებს. მასზე შესაძლებელია X Windows-ის გრაფიკულ გარემოში და console (ბრძანებათა სტრიქონში) მოხერხებული მუშაობა. Linux-ის მომხმარებელთათვის არსებობს თანამედროვე გრაფიკული და საოფისე პროგრამები, ასევე მათთვის ინტერნეტში სრულყოფილად სამუშაოდ უამრავი პროგრამა, რომლითაც შესაძლებელია ვებ-გვერდების დათვალიერება, ელექტრონული ფოსტის მიღება და გაგზავნა, IRC, ICQ, Yahoo Messenger, AOL Instant Messenger, MSN Messenger და სხვა პოპულარული საკომუნიკაციო საშუალებების გამოყენება. არანაკლები რაოდენობით არსებობს პროგრამირებით დაინტერესებულ პირთათვის განკუთვნილი პროფესიონალური დონის გრაფიკული ინტერფეისიანი პროგრამული პროდუქტები. ამასთან პროგრამული უზრუნველყოფის სრული სპექტრი არსებობს Linux-ის როგორც ინტერნეტ, ბეჭდვით თუ ფაილ სერვერად გამოსაყენებლად. Linux-ისთვის არსებობს უმძლავრესი პროგრამული პროდუქტები მონაცემთა ბაზების შესაქმნელად, რომლის ნათელი მაგალითია კომპანია Oracle, რომელიც თავის პროდუქციას სხვა საოპერაციო სისტემებთან ერთად ასევე Linux პლატფორმისათვის ქმნის. ამჟამად Linux საკმაოდ დეტალურად არის დოკუმენტირებული, ასევე დოკუმენტირებულია Linux-ის ბაზაზე შექმნილი პროგრამები, ეს ინფორმაცია უფასოა და შესაბამის ინტერნეტ გვერდებზე არსებობს. Linux-ის პრინციპია: მომხმარებელს უფასოდ მიეწოდოს რაც შეიძლება მეტი ინფორმაცია და პროდუქტი (პროგრამა), რაც ხელსაყრელი ალტერნატივაა მომხმარებლისთვის. == რესურსები ინტერნეტში == * ლინუქსის ბირთვის ოფიციალური საიტი ==სქოლიო== კატეგორია:1991 წლის პროგრამული უზრუნველყოფა კატეგორია:პროგრამირების პლატფორმები კატეგორია:პროგრამული უზრუნველყოფა ჯვარედინი პლატფორმებისთვის კატეგორია:ლინუს ტორვალდსი კატეგორია:Unix-ის მაგვარი ოპერაციული სისტემები", "url": "https://ka.wikipedia.org/wiki/Linux", "length": 5490}
{"id": "1292", "title": "პეტერ ჰუხელი", "text": "პეტერ ჰუხელი (; დ. 3 აპრილი, 1903, ლიხტერფელდე, ბერლინთან — გ. 30 აპრილი, 1981, ტაუფენბადენი) — გერმანელი მწერალი. == ბიოგრაფია == 1971 წლამდე ცხოვრობდა გდრ-ში, შემდეგ იტალიასა და გფრ-ში. თავდაპირველად იყენებდა ტრადიციულ, კონვენციურ ფორმასა და გამოსახვის საშუალებებს, თანდათანობით გადავიდა ურითმო, შინაგან რიტმზე დაფუძნებულ ლექსებზე. მისმა ლირიკამ ფილოსოფიური ხასიათი მიიღო, ყურადღების ცენტრში დააყენა ადამიანის ეგზისტენციური შეჭირვება (კრებულები: „ლექსები“, 1948; „შარაგზები, შარაგზები“, 1963; „დათვლილი დღეები“, 1972). ჰუხელს მიღებული აქვს რამდენიმე ლიტერატურული პრემია, იყო რამდენიმე აკადემიის წევრი. == ლიტერატურა == ==სქოლიო== კატეგორია:გერმანელი მწერლები კატეგორია:დაბადებული 1903 კატეგორია:გარდაცვლილი 1981 კატეგორია:ბერლინელი მწერლები კატეგორია:XX საუკუნის გერმანელი პოეტები კატეგორია:გერმანელი მამაკაცი პოეტები კატეგორია:გერმანულენოვანი პოეტები კატეგორია:XX საუკუნის გერმანელი მამაკაცი მწერლები", "url": "https://ka.wikipedia.org/wiki/პეტერ_ჰუხელი", "length": 903}
{"id": "1293", "title": "ულრიხ ფონ ჰუტენი", "text": "thumb|right|ულრიხ ფონ ჰუტენი ულრიხ ფონ ჰუტენი (; დ. 21 აპრილი. 1488, შტეკელბერგი — გ. 29 აგვისტო. 1523, კ. უფენაუ, ციურიხის ტბა) — გერმანელი ჰუმანისტი, მწერალი, პოლიტიკური მოღვაწე. ეკუთვნოდა რაინდთა წოდებას. იყო ერფრუტის ჰუნანისტთა წრის აქტიური წევრი, „ბნელი ადამიანების წერილების“ (1515-1517) ერთ-ერთი მთავარი ავტორი; ამხელდა სამღვდელოების სქოლასტიკურ ცრუმეცნიერებას და გახრწნილობას. გამოდიოდა საერო კულტ. განვითარების მომხრედ, თავის პუბლიცისტიკაში ოსტატურად იყენებდა კათოლ. დოგმების კრიტიკის რაციონალისტურ მეთოდს. გერმ. რეფორმაციის დაწყების შემდეგ, მიემხრო მ. ლუთერის ირგვლივ შემოკრებილ ოპოზიციას. მოითხოვდა, აშკარა ომს, პაპობასა და მთავრებთან. მონაწილეობდა რაინდთა აჯანყებაში გერმანიაში 1522–1523 წლებში, რომლის დამარცხების შემდეგ გაიქცა შვეიცარიაში, სადაც მალე გარდაიცვალა. ჰუტენს ეკუთვნის სატირულ-პოლემიკური ლექსები, დიალოგები, მოწოდებები, ღია წერილები, პამფლეტები. წერდა ჯერ ლათინურ ენაზე, შემდეგ გერმანულზეც. ==ლიტერატურა== კატეგორია:გერმანელი ჰუმანისტები კატეგორია:დაბადებული 21 აპრილი კატეგორია:დაბადებული 1488 კატეგორია:გარდაცვლილი 29 აგვისტო კატეგორია:გარდაცვლილი 1523 კატეგორია:სიფილისით გარდაცვლილები", "url": "https://ka.wikipedia.org/wiki/ულრიხ_ფონ_ჰუტენი", "length": 1113}
{"id": "1294", "title": "იან ჰუსი", "text": "thumb|იან ჰუსი thumb|იან ჰუსის კოცონზე დაწვის სცენა იან ჰუსი ( ; დ. 1369, ჰუსინეცი — გ. 6 ივლისი, 1415, კონსტანცა) — ჩეხი ხალხის ეროვნული გმირი, ჩეხური რეფორმაციის იდეოლოგი, მქადაგებელი. 1393 წელს დაამთავრა კარლის უნივერსიტეტი პრაღაში. 1396 წლიდან მაგისტრი, 1401-1402 წლებში – თავისუფალ ხელოვნებათა ფაკულტეტის დეკანი, 1402-1403 და 1409-1410 წლებში კი კარლის უნივერსიტეტის რექტორი იყო. ჰუსი გამოდიოდა ჩეხი ხალხის, ჩეხური ენისა და კულტურის ეროვნული უფლებების დასაცავად, ილაშქრებდა გერმანელი მოძალებისა და სოციალური უსამართლობის წინააღმდეგ. ჰუსი ეზიარა ინგლისელი რეფორმატორის ჯონ უიკლიფის და ჩეხი მქადაგებლების იან მილიჩისა და მათე იანოველის იდეებს. მათზე დაყრდნობით ჰუსმა შექმნა მწყობრი მოძღვრება, რომელშიც იგი მოითხოვდა საზოგადოებრივი ცხოვრების გარდაქმნას, ეკლესიის ძირეულ რეფორმას ადრინდელი ქრისტიანული ეკლესიის ყაიდაზე და საეკლესიო მიწების სეკულარიზაციას. მორწმუნეთა ქცევის ნორმად ის აცხადებდა საღმრთო წერილს. გაბატონებული კლასებისათვის ხელისუფლების შენარჩუნების უმთავრესი პირობა უნდა ყოფილიყო „საღმრთო სჯულის“ დაცვა. ამ უზენაესი ნორმის დარღვევა მათ ქვეშევრდომებს ათავისუფლებდა მორჩილებისაგან. ამ დებულებიდან შემდგომში ტაბორიტებმა პრაქტიკული რევოლუციური დასკვნები გამოიტანეს. 1410 წელს პაპმა შეაჩვენა ჰუსი. 1412 ჰუსმა გაილაშქრა ინდულგენციებით ვაჭრობის წინააღმდეგ, რისთვისაც პრაღა დაატოვებინეს. სამხრეთ ჩეხეთში ჰუსმა 2 წელი იცხოვრა. აქ დაასრულა მან თავისი ტრაქტატი „ეკლესიის შესახებ“ (1413) და ბიბლიის ჩეხური თარგმანი, აქვე შექმნა ჩეხური ენის ორთოგრაფია. 1414 წელს ჰუსი გამოიძახეს კონსტანცის საეკლესიო კრებაზე. მიუხედავად იმპერატორ სიგიზმუნდის მიერ ნაბოძები შეუვალობის სიგელისა, კონსტანცაში ჩასული ჰუსი დააპატიმრეს 1414 წლის 28 ოქტომბერს, ხოლო 1415 წელს, როგორც უტეხი ერეტიკოსი – კოცონზე დაწვეს. ჰუსის მოწამებრივმა სიკვდილმა დააჩქარა ჩეხეთში რევოლიციური მოძრაობა, რომელსაც მისივე რეფორმისტული იდეები ედო საფუძვლად (ჰუსიტური ომები 1419-1437 წლებში). == ლიტერატურა == კატეგორია:ერეტიკოსები კატეგორია:დაბადებული 1371 კატეგორია:გარდაცვლილი 6 ივლისი კატეგორია:გარდაცვლილი 1415 კატეგორია:ქრისტიანი რეფორმატორები", "url": "https://ka.wikipedia.org/wiki/იან_ჰუსი", "length": 2005}
{"id": "1295", "title": "საინფორმაციო მეცნიერება", "text": "ტერმინი საინფორმაციო მეცნიერება ახალია, ისევე როგორც თვით ეს საქმიანობა, ამიტომ მისი ზუსტი განმარტება შეუძლებელია. იგი ორი მნიშვნელობით შეიძლება იქნეს გამოყენებული: ფართო გაგებით, საინფორმაციო მეცნიერება შეიძლება ეწოდოს ნებისმიერ სწავლებას, რომელიც იკვლევს ამა თუ იმ ფორმის და შინაარსის ინფორმაციას, მისი მოპოვების, შენახვის, გადამუშავების, გარდაქმნის და გადაცემის საკითხებს. ამ თვალსაზრისით საინფორმაციო მეცნიერებებს შეიძლება მივაკუთვნოთ როგორც ინფორმატიკა, ინფორმაციის თეორია, კომპიუტერული ტექნოლოგია, ასევე ჟურნალისტიკა, ბიბლიოთეკათმცოდნეობა, საარქივო საქმე და ა.შ. ვიწრო გაგებით, საინფორმაციო მეცნიერებაში იგულისხმება ინფორმატიკა, მაგრამ არ არსებობს თვით ამ ტერმინის ერთნაირი გაგება სხვადასხვა ენებში. * Informatics ანუ Information Science ინგლისურში ჰქვია თეორიულ მეცნიერებას ინფორმაციის შესახებ, რომელიც თავის მხრივ ნაწილია ე.წ. კომპიუტერული მეცნიერებისა (Computer Science), რომლის სხვა ნაწილებია: Hardware Engineering (ტექნიკური აპარატი - მოწყობილობა) და Software Engineering (მათემატიკური აპარატი - პროგრამა). * კომპიუტერული მეცნიერების (Computer Science) შესატყვისი ფრანგულში, გერმანულში და სხვა ევროპულ ენებში არის ინფორმატიკა (Informatique, Informatik, Informatica). * ჩვენში დამკვიდრებული იყო საერთო ტერმინი - ინფორმატიკა და გამოთვლითი ტექნიკა, რაც მეცნიერების ამ დარგის ორივე მხარის, თეორიულის და ტექნოლოგიურის, გამომხატველი იყო. აღნიშნულიდან გამომდინარე, ალბათ უპრიანი იქნება, თუ ე.წ. საინფორმაციო მეცნიერების თეორიულ ნაწილს ინფორმატიკად მოვიხსენიებთ, ხოლო მის ტექნიკურ მხარეს - კომპიუტერულ ტექნოლოგიად. == იხილეთ აგრეთვე == * ინფორმატიკა; * ინფორმაციის თეორია; * კომპიუტერული ტექნოლოგია; * ინფორმაციული ტექნოლოგია; * ინფორმაციულ-საკომუნიკაციო ტექნოლოგიები. კატეგორია:საინფორმაციო მეცნიერება კატეგორია:ინფორმაცია კატეგორია:საბიბლიოთეკო საქმე", "url": "https://ka.wikipedia.org/wiki/საინფორმაციო_მეცნიერება", "length": 1755}
{"id": "1296", "title": "ინფორმაცია", "text": "მინი|[[ASCII]] კოდით ჩაწერილი სიტყვა : [[ვიკიპედია]]. ინფორმაციის პირველადი მნიშვნელობა არის რაიმე ცნობა, შეტყობინება (informatio ლათინურად ნიშნავს „განმარტებას, გადმოცემას“), რომელიც ადამიანის მიერ გადაიცემა სიტყვიერი, წერილობითი ან სხვა საშუალებით (პირობითი სიგნალები, ტექნიკური საშუალებები და სხვა). ინფორმაცია ფართო მნიშვნელობის მქონე ცნებაა, რომელიც კონტექსტის შესაბამისად შეიძლება ნიშნავდეს: *მიღებულ ცოდნას რაიმე განსაზღვრული ფაქტის ან მოვლენის შესახებ (ახალი ამბავი: პოლიტიკური, კრიმინალური, საყოფაცხოვრებო); *საუბრით, სწავლით ან კვლევით შეძენილ ცოდნას; *ცნობის გადაცემის მოქმედებას ან ფაქტს; *სპეციალური (მაგ. საიდუმლო) ცნობების შეგროვება-გადაცემას; *მონაცემის მნიშვნელობას ანუ გადაცემული ცნობის შინაარსს. XX საუკუნის შუა წლებიდან ის სამეცნიერო ტერმინი გახდა, რომელიც გულისხმობს ცნობების გაცვლას ადამიანებს შორის, ადამიანსა და ავტომატს შორის, ავტომატებს შორის, ასევე სიგნალების გაცვლას მცენარეთა და ცხოველთა სამყაროში, თვისებების გადაცემას უჯრედიდან უჯრედისათვის, ორგანიზმიდან ორგანიზმისათვის. ინფორმაცია კიბერნეტიკის ერთ-ერთი ძირითადი ცნებაა. == იხილეთ აგრეთვე == *აბსტრაქცია *კიბერნეტიკა *ინფორმაციის თეორია == ლიტერატურა == * Alan Liu (2004). The Laws of Cool: Knowledge Work and the Culture of Information, University of Chicago Press * Bekenstein, Jacob D. (2003, August). Information in the holographic universe. Scientific American. == რესურსები ინტერნეტში == * Semantic Conceptions of Information * კატეგორია:საინფორმაციო მეცნიერება", "url": "https://ka.wikipedia.org/wiki/ინფორმაცია", "length": 1449}
{"id": "1297", "title": "კომპიუტერული ტექნოლოგია", "text": "კომპიუტერული ტექნოლოგია, ტელესაკომუნიკაციო და მიკროელექტრონულ ტექნოლოგიებთან ერთად — საინფორმაციო ტექნოლოგიების შემადგენელი ნაწილი. იგი შეისწავლის კომპიუტერების თვისებებს, მათი შექმნის და გამოყენების საკითხებს. იგი შედარებით ახალი დარგია, რომელსაც ფესვები აქვს მათემატიკაში, საინჟინრო საქმესა და ენათმეცნიერებაში. ==კომპიუტერული ტექნოლოგიის ისტორია== თანამედროვე საანგარიშო მანქანების ისტორია იწყება მე-17 საუკუნიდან. ამ დროს ბევრი ცნობილი მათემატიკოსი ქმნიდა ტექნიკურ საანგარიშო აპარატებს, მათ შორის იყვნენ: პასკალი, ლაიბნიცი, ნეპერი და სხვები. განსაკუთრებით საინტერესოა პასკალის მიერ შექმნილი მანქანა. მისი ძირითადი პრინციპები და მექანიზმები გამოყენებულია თანამედროვე არითმომეტრში... ==კომპიუტერის მოწყობილობები== :ძირითადი მოწყობილობები: :სისტემური ბლოკი - კლავიატურა - მონიტორი :დამატებითი მოწყობილობები: :პრინტერი - სკანერი - პლოტერი - მოდემი - მაუსი - გრაფიკული პლატა - ხმოვანი პლატა ==სისტემური პროგრამები== :ოპერაციული სისტემები: :MS DOS - GNU - Java OS - Linux - Mac OS X - OS/2 - Palm OS - Unix - Windows :პროგრამული და ოპერაციული გარსები: :Norton Commander - PC Shell :დამხმარე პროგრამები (უტილიტები): :ARJ - DeskLink - ICE - Norton BackUp - PKZIP - SpeedDisk - Stacker ==გამოყენებითი პროგრამები== :ცხრილური პროცესორები: :Lotus – Microsoft Excel - Quattro Pro - SuperCalc :მონაცემთა ბაზების მართვის სისტემები: :DBase - Fox Pro - SQL - Microsoft Access - Microsoft Chart - Paradox - RBase :გრაფიკული რედაქტორები: :Adobe Photoshop - Corel Draw - Paintbrush - gimp :ავტომატიზებული პროექტირების სისტემები: :AutoCad :ინტეგრირებული სისტემები :FrameWork - Open Access - Microsoft Works ==დაპროგრამების ენები== :მანქანური ენები: :ასემბლერი :მაღალი დონის დაპროგრამების ენები: :ადა - ალგოლი - Amiga-E - APL - ASP - ბეისიკი - C - C++ - დელფი - ეიფელი - კობოლი - ფორტრანი - Java - ჯავასკრიპტი - JSP - ლისპი - პასკალი - პერლი - PHP - პითონი - ოკამლ - გრუვი :ინსტრუმენტული სისტემები: :Borland Delphi - Microsoft C - Visual Basic - Eclipse - გრეილსი ==კომპიუტერული ინდუსტრია== :ცნობილი კომპანიები: :Apple – Burroughs - Digital Equipment - IBM - Intel – Microsoft – MITS :ცნობილი მეწარმეები: :პოლ ალენი – ბილ გეიტსი – სტივენ ვოზნიაკი – სტივ ჯობსი :ცნობილი მწარმოებლები: :IBM – Hewlett-Packard – Dell – Compaq – Samsung – Viewsonic – ACER – Asustek – Intel – AMD – APC – LG ==იხილეთ აგრეთვე== *ინფორმატიკა *საინფორმაციო მეცნიერება == რესურსები ინტერნეტში == *FOLDOC: the Free On-Line Dictionary Of Computing *open-access repository of publications კატეგორია:ტექნოლოგია კატეგორია:საინფორმაციო ტექნოლოგია", "url": "https://ka.wikipedia.org/wiki/კომპიუტერული_ტექნოლოგია", "length": 2496}
{"id": "1298", "title": "საინფორმაციო ტექნოლოგია", "text": "მინი|საინფორმაციო ტექნოლოგიების გავრცელება 2005 წლისთვის ინფორმაციული ტექნოლოგია — ტექნოლოგია, რომელიც საჭიროა ინფორმაციის დამუშავებისათვის. კერძოდ, ის იყენებს კომპიუტერულ ტექნიკას, კომპიუტერულ პროგრამებს ინფორმაციის დაგროვების, შენახვის, გარდაქმნისა და გადაცემისათვის. ინფორმაციული ტექნოლოგიის შემადგენელი ნაწილებია: * კომპიუტერული ტექნოლოგია; * ტელესაკომუნიკაციო ტექნოლოგია; * მიკროელექტრონული ტექნოლოგია. == ლიტერატურა == * Adelman, C. (2000). A Parallel Post-secondary Universe: The Certification System in Information Technology. Washington, D.C.: U.S. Department of Education. * Allen, T., and M.S. Morton, eds. 1994. Information Technology and the Corporation of the 1990s. New York: Oxford University Press. * Shelly, Gary, Cashman, Thomas, Vermaat, Misty, and Walker, Tim. (1999). Discovering Computers 2000: Concepts for a Connected World. Cambridge, Massachusetts: Course Technology. == რესურსები ინტერნეტში == * The Information Technology Infrastructure Library (ITIL) კატეგორია:ინფორმატიკა კატეგორია:ტექნოლოგია", "url": "https://ka.wikipedia.org/wiki/საინფორმაციო_ტექნოლოგია", "length": 1023}
{"id": "1299", "title": "ლუდვიგ ახიმ ფონ არნიმი", "text": "ლუდვიგ ახიმ ფონ არნიმი () (დ. 26 იანვარი, 1781, ბერლინი — გ. 21 იანვარი, 1831, ვიპერსდორფი) — გერმანელი მწერალი, რომანტიკოსთა ჰაიდელბერგის წრის ერთ-ერთი ფუძემდებელი. კ. ბრენტანოსთან ერთად არნიმმა შეკრიბა, დაამუშავა და გამოსცა გერმანულ ხალხურ სიმღერათა სამტომეული \"ყმაწვილის ჯადოსნური საყვირი\"(1806-1808). მასვე ეკუთვნის რომანი \"გრაფის ქალ დოლორესის სიღარიბე, სიმდიდრე, დანაშაული და მონანიება\" (ტ. 1-2, 1810), დაუმთავრებელი ისტორიული რომანი \"გვირგვინის მცველნი\"(ტ. 1-2, 1817-54), ნოველები \"იზაბელა ეგვიპტელი\"(1812), \"შმაგი ინვალიდი რატონოს ფორტზე\" (1818). არნიმის თხზულებებში განდიდებულია ფეოდალური წარსული; ზოგ მათგანში რეალისტური ასახვის ტენდენციაც შეიმჩნევა. არნიმი პიესებსაც წერდა. ==ლიტერატურა== ==სქოლიო== კატეგორია:გერმანელი მწერლები კატეგორია:დაბადებული 1781 კატეგორია:გარდაცვლილი 1831 კატეგორია:ბერლინელი მწერლები კატეგორია:XIX საუკუნის გერმანელი რომანისტები კატეგორია:გერმანელი პოეტები კატეგორია:გეტინგენის უნივერსიტეტის კურსდამთავრებულები კატეგორია:გერმანელი მამაკაცი პოეტები კატეგორია:გერმანელი მამაკაცი რომანისტები კატეგორია:გერმანულენოვანი პოეტები კატეგორია:XIX საუკუნის გერმანელი მამაკაცი მწერლები", "url": "https://ka.wikipedia.org/wiki/ლუდვიგ_ახიმ_ფონ_არნიმი", "length": 1111}
{"id": "1300", "title": "ტექნოლოგია", "text": "მინი|ნიუკომენის [[ორთქლის მანქანა]]. ტექნოლოგია ( < და ) — ნედლეულის, მასალის, ნახევარფაბრიკატების ან ნაკეთობების მიღების, დამუშავებისა და გადამუშავების საშუალებათა და წესების ერთობლიობა, რომელიც ხორციელდება მრეწველობის სხვადასხვა დარგში, მშენებლობაში და ა. შ. სამეცნიერო დისციპლინა, რომელიც ამუშავებს და სრულყოფს ასეთ საშუალებებსა და წესებს. ტექნოლოგია (ანუ ტექნოლოგიური პროცესები) ეწოდება აგრეთვე ნედლეულის მოპოვების, დამუშავების, გადამუშავების, საწყობში მოთავსების, შენახვის ოპერაციებს, რომლებიც საწარმოო პროცესის ძირითადი შემადგენელი ნაწილებია. თანამედროვე ტექნოლოგია მოიცავს წარმოების ტექნიკურ კონტროლსაც. ტექნოლოგიას უწოდებენ აგრეთვე საწარმოო პროცესების აღწერას, ტექნოლოგიურ წესებს, მოთხოვნებს, გრაფიკებს და სხვას. ტექნოლოგიას განიხილავენ წარმოების კონკრეტულ დარგთან დაკავშირებით (მანქანათმშენებლობის ტექნოლოგია, მშენებლობის ტექნოლოგია) ან განსაზღვრული მასალის მიღების ან დამუშავების ხერხებზე დამოკიდებულებით (ლითონთა ტექნოლოგია, ქსოვილთა ტექნოლოგია და სხვა). ტექნოლოგიურ პროცესის განხორციელების შედეგად დასამუშავებელი ობიექტი ხარისხობრივად იცვლება. მაგალითად, სხვადასხვა ლითონის მიღების ტექნოლოგია ემყარება საწყისი მასალის ქიმიურ შედგენილობის, ქიმიურ და ფიზიკურ თვისებების ცვლილებას. მექანიკურ დამუშავების ტექნოლოგია დაკავშირებულია დასამუშავებელი დეტალის ფორმისა და ზოგიერთი ფიზიკური თვისების ცვლილებასთან. ტექნოლოგიის, როგორც მეცნიერების, ამოცანაა ფიზიკური, ქიმიური, მექანიკური და სხვა კანონზომიერებათა გამოვლინება ყველაზე მეტად ეფექტური და ეკონომიკური საწარმოო პროცესების განსაზღვრისა და პრაქტიკაში გამოყენების მიზნით. მაგალიტად, მანქანათმშენებლობის ტექნოლოგია იკვლევს დასამუშავებელ ტექნოლოგიური პროცესების დაპროექტების საფუძვლებს, ზედაპირის დამუშავების მექანიკურ ხერხებს, ტიპობრივი დეტალების დამზადების მეთოდებს, მათი აწყობის პროცესებს, სამარჯვებისა და იარაღის კონსტრუირების საფუძვლებს. სხვადასხვა წარმოების ტექნოლოგია ტექნიკის განვითარებასთან ერთად მუდმივად განახლებადი და ცვალებადია. ყველა დარგისა და სახეობის წარმოების ტექნოლოგიის სრულყოფა სახალხო მეურნეობის ტექნიკური პროგრესის დაჩქარების მნიშვნელოვანი პირობაა. თანამედროვე ტექნოლოგიის განვითარების ძირითადი მიმართულებებია წყვეტილი ტექნოლოგიურ პროცესებიდან უწყვეტ ნაკადურ პროცესებზე გადასვლა, რომელიც უზრუნველყოფს წარმოების მასშტაბის გაზრდასა და მანქანებისა და მოწყობილობების ეფექტურად გამოყენებას, „შეკრული“ ტექნოლოგიის დანერგვას (ნარჩენების გარეშე). ==ლიტერატურა== კატეგორია:ტექნოლოგია", "url": "https://ka.wikipedia.org/wiki/ტექნოლოგია", "length": 2351}
{"id": "1301", "title": "ნიკოლოზ ლანდია", "text": "ნიკოლოზ ალექსანდრეს ძე ლანდია (დ. 26 იანვარი, 1919, ქუთაისი — გ. 1984) — ქართველი ქიმიკოსი, საქართველოს მეცნიერებათა აკადემიის აკადემიკოსი (1974), ქიმიის მეცნიერებათა დოქტორი (1958), პროფესორი (1958), საქართველოს მეცნიერებათა დამსახურებული მოღვაწე (1967), 1959 წლიდან პოლიტექნიკური ინსტიტუტის პროფესორი. ==ბიოგრაფია== 1940 წელს დაამთავრა საქართველოს ინდუსტრიული (ახლანდელი ტექნიკური უნივერსიტეტი) ინსტიტუტის ქიმიური ტექნოლოგიის ფაკულტეტი. ლანდია მუშაობდა საქართველოს პოლიტექნიკურ ინსტიტუტში სხვადასხვა თანამდებობაზე. 1960-1972 წლებში საქართველოს მეცნიერებათა აკადემიის არაორგანული ქიმიისა და ელექტროქიმიის ინსტიტუტის დირექტორი. 1972-1981 წლებში საქართველოს სსრ მეცნიერებათა აკადემიის აკადემიკოს-მდივანი, 1981 წლიდან ― ვიცე-პრეზიდენტი. ლანდიას ძირითადი შრომები ეხება ქიმიის თერმოდინამიკას და მისი მეთოდების გამოყენებას ქიმიურ-ტექნოლოგიურ პროცესების შესწავლისას. დაჯილდოებულია შრომის წითელი დროშის, ხალხთა მეგობრობის და საპატიო ნიშნის ორდენებითა და მედლებით. ==ლიტერატურა== კატეგორია:საქართველოს მეცნიერებათა ეროვნული აკადემიის აკადემიკოსები კატეგორია:ქართველი ქიმიკოსები კატეგორია:ხალხთა მეგობრობის ორდენის კავალრები კატეგორია:შრომის წითელი დროშის ორდენის კავალრები კატეგორია:საპატიო ნიშნის ორდენის კავალრები კატეგორია:საქართველოს ინდუსტრიული ინსტიტუტის კურსდამთავრებულები", "url": "https://ka.wikipedia.org/wiki/ნიკოლოზ_ლანდია", "length": 1271}
