{"id": "13742", "title": "ფარი", "text": "''' ფარი''' შეიძლება აღნიშნავდეს:\n*   ფარი — აქვს ორი მნიშვნელობა\n*   ფარი — თანავარსკვლავედი\n*   ფარი — ბაქნის ვრცელი დადებითი სტრუქტურა\n*  ფარი — სოფელი მესტიის მუნიციპალიტეტში\n*   ფარი — ქართული გაზეთი\n*   ფარი — ცივი იარაღისაგან თავდასაცავი საომარი ჭურჭელი\n*   ფარი — ჰერალდიკური ელემენტი", "url": "https://ka.wikipedia.org/wiki/ფარი", "length": 292}
{"id": "13745", "title": "აბსტრაქტული ალგებრა", "text": "'''აბსტრაქტული ალგებრა''' ან '''უმაღლესი ალგებრა''' — მათემატიკის დარგი, რომელიც შეისწავლის ალგებრულ სტრუქტურებს, როგორიცაა ვექტორული სივრცე, ჯგუფი, რგოლი, ველი, მოდული, ალგებრა და ა. შ. დღეს როგორც წესი სიტყვა ''ალგებრა'' იხმარება ''უმაღლესი ალგებრის'' აღსანიშნავად, ხოლო ეს უკანასკნელი უბრალოდ გამოიყენება თანამედროვე ალგებრის სასკოლო, ელემენტარული ალგებრისგან განსასხვავებლად.\n\nთანამდეროვე მათემატიკის ყველა დარგი დაწყებული მათემატიკური ლოგიკითა და რიცხვთა თეორიით და დამთავრებული მათემატიკური ფიზიკით ფართოდ იყენებს აბსტრაქტული ალგებრის ცნებებს და მეთოდებს. მაგალითად ლის ალგებრები გამოიყენებიან ფიზიკაში.\n\nკატეგორიათა თეორია და უნივერსალური ალგებრა სწავლობენ იმ საერთოს, რაც სხვადასხვა ალგებრულ სტრუქტურებს გააჩნიათ.\n\nსაქართველოში ალგებრის განვითარებას სათავე დაუდო გიორგი ჭოღოშვილმა და მისმა მოსწავლემ ხვედრი ინასარიძემ.\n\n== ისტორია ==\nთანამედროვე ალგებრის განვითარებაზე უზარმაზარი როლი შეასრულა ჯგუფთა თეორიამ და ალგებრულმა რიცხვთა თეორიამ, რომლებიც მართალია მეცხრამეტე საუკუნეში შეიქმნენ, მაგრამ ძირითადად განვითარდნენ მეოცე საუკუნეში. ჯგუფის ცნების სათავეებთან დგანან აბელი, გალუა, გაუსი. კრონეკერმა პირველად მოგვცა აბელის ჯგუფის განსაზღვრა. ის დაინტერესებული იყო ძირითადად ალგებრულ რიცხთა რგოლებში მარტივ ნამრავლებად დაშლის პრობლემით და ვერ შეამჩნია აბელის ჯუფისა და გადანცვლებათა ჯგუფს შორის კავშირი. გადანცვლებათა ჯგუფი გვხდებოდა ალგებრულ განტოლებების რადიკალებში ამოხსნადობის საკითხის შესწავლაში ჯერ ლაგრანჟის, შემდეგ ვანდერმონდის, რუფინის და აბელის შრომებში. საკითხთა ეს წრე დაგვირგვინდა ევარისტ გალუას თეორიით, რომლის შედეგებიც დიდი დაგვიანებით გამუქვეყნდა. გალუას თეორიის გაგებაში და ჯგუფთა თეორიის განვითარების საწყის ეტაპზე განსაკუთრებული მნიშვნელობა ჰქონდა კოშის და ჟორდანის შრომებს. სხვა მნიშვნელოვან ცნებებთან ერთად იზომორფიზმის ცნება ჟორდანმა შემოიტანა. აბსტრაქტული ჯუფის ცნება პირველად გამოჩნდა 1854 წელს არტურ კელის შრომებში. მეოცე საუკუნის დასაწყისში ალგებრაისტები უკვე ფლობდნენ ჯგუფის, რგოლის და ველის ცნებებს. ეს ცნებები და მათი უმნიშვნელოვანესი თვისებები ძირითადად დამუშავდა გერმანიაში ერნსტ შტაინიცის, დავიდ ჰილბერტის, ემა ნოეთერის და ემილ არტინის მიერ, რომლებიც ფართოდ ეყრდნობოდნენ ერნსტ კუმერის, ლეოპოლდ კრონეკერის, რიხარდ დედეკინდის უფრო ადრინდელ შრომებს. ახალი დარგის შექმნა ფორმალურად გაფორმდა 1932 წელს როცა გამოქვეყნდა ბართელ ვან დერ ვარდენის ორტომეული სახელწოდებით „თანამედროვე ალგებრა“.\n\n== იხილეთ აგრეთვე ==\n* გალუას თეორია\n* კომუტატური ალგებრა\n* უნივერსალური ალგებრა\n* ჯგუფთა თეორია\n* ლის ალგებრები\n\n== ლიტერატურა ==\n* \n* \n* \n* \n\n\n\nკატეგორია:აბსტრაქტული ალგებრა", "url": "https://ka.wikipedia.org/wiki/აბსტრაქტული_ალგებრა", "length": 2501}
{"id": "13746", "title": "გიორგობა", "text": "thumb|200px|წმ. გიორგის ხატი, XV ს.\n'''გიორგობა''' — ქრისტიანული წმინდანის, გიორგი კაპადოკიელის სახელობის დღეობა. საეკლესიო კალენდრის მიხედვით, დაწესებულია  და . ხალხური გიორგობა სხვადასხვა ადგილას სხვადასხვა სახელწოდებით იმართებოდა: ქართლში — გერისთობა, უსანეთობა, ატოცობა; კახეთში — ალავერდობა, თეთრი გიორგობა; სამეგრელოში — ილორობა და სხვა.\n\n== ხალხური ლეგენდა ==\nსაქართველოში არსებობდა წმ. გიორგის სახელობის 363 ტაძარი და სამლოცველო (ლეგენდის მიხედვით, წმ. გიორგის სიკვდილის შემდეგ ღმერთმა მისი სხეული დაანაწილა და ქვეყანაზე მიმოაბნია. ყველგან, სადაც ეს ნაწილი მოხვდა, სალოცავები დააწესა). \n\n== მარქსისტული ეთნოგრაფიის მიდგომა ==\nენგელსის კულტურული სტადიალიზმისა და მარქისტულ-ლენინური ეთნოგრაფიული სკოლის მიმდევარ მკვლევართა მოსაზრებით (ივ. ჯავახიშვილი, ვერა ბარდაველიძე და სხვ.),<ref>Kevin Tuite, Highland Georgian paganism — archaism or innovation? Review of Zurab K’IK’NADZE. 1996. kartuli mitologia, I. !vari da saq’mo. Université de Montréal, for: Annual of the Society for the Study of the Caucasus</ref><ref>Kevin Tuite (Université de Montréal), The reception of Marr and Marrism in the Soviet Georgian academy. Socialist Era Anthropology in the Caucasus and Central Asia — 23-24 April, 2009. Max Planck Institute for Social Anthropology, Halle</ref> გიორგობას საფუძვლად უდევს მცენარეული სამყაროსა და ნადირთა მფარველი, ფალოური, მოკვდავი და აღდგენადი ღვთაების თაყვანისცემა. მომდევნო ხანაში ამ ღვთაებას ელვისა და ჭექა-ქუხილის გამგებლისა და მსაჯულის ფუნქციაც დაეკისრა, ხოლო იკონოგრაფიულად ცეცხლოვანი ატრიბუტებით აღჭურვილი მეომარი ღვთაების სახით ჩამოყალიბდა.\n\nამ მკვლევართა აზრით, ძველად საქართველოში ცალკეულ კუთხეებში თაყვანს სცემდნენ ამ ღვთაებებს, რომლებიც მიუხედავად შინაარსობრივი იგივეობისა, სხვადასხვა სახელით იწოდებოდნენ და ამა თუ იმ ტერიტორიული ერთეულის მფარველებად ითვლებოდნენ. აღმოსავლეთ საქართველოში მთაში დღემდე შემორჩენილია ადგილობრივი ღვთაებები, რომელთაც გარდა თავისი სახელისა, გიორგისაც უწოდებდნენ (ლაშარი, ლომისა, ხახმატი და ა. შ.), ბარში კი ძველი წარმართული ღვთაება მთლიანად შეცვალა ქრისტიანულმა წმინდა გიორგიმ. კულტმსახურებისას მიღებული იყო ზვარაკის შეწირვა: კლავენ მამალს, ცხვარს, ხარს. საერთოდ ყველა დღეობა მცირეოდენი განსხვავებით ერთი პრინციპის მიხედვით იყო აგებული.<ref>ბარდაველიძე  ვ., „აღმოსავლეთ საქართველოს მთიანეთის ტრადიციული საზოგადოებრივ-საკულტო ძეგლები“, ტ. 1- ფშავი, თბ., 1974</ref>\n\n== ხალხური რიტუალები ==\n369x369px|მინიატიურა|[[თეთრი გიორგის ეკლესია|აწყურის თეთრი გიორგის ეკლესია]]\nკახეთში 14 აგვისტოს იმართებოდა აწყურის თეთრი გიორგის დღეობა: ხალხი სამგზის ან შვიდგზის შემოუვლიდა გალავანს, გუნდი დიდებას გალობდა. ეკლესიის ეზოში ცეკვავდნენ თეთრად მორთული „ხატის მონები“. ზოგი ხატის უღლებითა და მძიმე ჯაჭვით დატვირთული ჩოქვით შემოუვლიდა ტაძარს და კედლებზე ანთებულ სანთელს აკრავდა. კარის ზღურბლზე წვებოდა „ხატის მონა“,  რომელსაც ყველა შემსვლელი ფეხს ადგამდა.  წირვის შემდეგ იკვლებოდა შეწირული საქონელი, ფრინველი, იმართებოდა პურობა, რომელიც ხშირად რამდენიმე დღე გრძელდებოდა. \n\nსამეგრელოში, სუჯუნის ტაძარში, 23 აპრილის ღამეს ათევინებდნენ საპატიო კაცს, რომელიც მეორე დილით წმინდანის „ნებას“ აცნობდა ტაძართან შეკრებილ მორწმუნეებს.\n\n==ლიტერატურა==\n\n\n* Чурсин Г. Ф. Народные обычаи и верования Кахетии, Тфл., 1905\n*ბარდაველიძე ვ., აღმოსავლეთ საქართველოს მთიანეთის ტრადიციული საზოგადოებრივ-საკულტო ძეგლები, ტ. 1 – ფშავი, თბ., 1974; \n*ჯავახიშვილი ივ., ქართველი ერის ისტორია, წგ. 1, თბ., 1979 (თხზ. თორმეტ ტომად, ტ. 1).\n\n==სქოლიო==\n\n\n\n\nკატეგორია:ქრისტიანული დღესასწაულები\nკატეგორია:წმინდა გიორგი", "url": "https://ka.wikipedia.org/wiki/გიორგობა", "length": 3424}
{"id": "13751", "title": "სვერი (ჭიათურის მუნიციპალიტეტი)", "text": "'''სვერი''' — სოფელი ჭიათურის მუნიციპალიტეტში. თემის ცენტრი (სოფლები: თვალუეთი, ცხრუკვეთი). სოფელში მოქმედებს 1905 წელს დაარსებული საჯარო სკოლა<ref>სსიპ საგანმანათლებლო და სამეცნიერო ინფრასტრუქტურის განვითარების სააგენტო</ref>, საბავშვო ბაღი. სოფელთან ახლოს არის მღვიმე.\n\n==დემოგრაფია==\n2014 წლის აღწერის მონაცემებით სოფელში ცხოვრობს 750 ადამიანი.\n\n\n\n==ღირსშესანიშნაობები==\nსოფლის ტერიტორიაზე მდებარეობს სვერის ციხესიმაგრე (VI-VII საუკუნეთა მიჯნა) და იოანე ნათლისმცემლის სახელობის ეკლესია (1800 წ.).\n\n==პიროვნებები==\nსოფელ სვერის მკვიდრნი იყვნენ:\n*დავით ღვალაძე - სასულიერო მოღვაწე, დეკანოზი\n*არტემ ღვალაძე - მანგანუმის მრეწველი\n*ევგენ ღვალაძე - პოლიტიკოსი და ადვოკატი\n*თამარ წერეთელი - მომღერალი\n*დავით ღვალაძე - პედაგოგი და ჟურნალისტი\n*ვლადიმერ წერეთელი - მანგანუმის მრეწველი\n*ელენე წერეთელი - მუსიკისმცოდნე\n*სიმონ ჯაფარიძე - იურისტი\n*ევსევი ღვალაძე - ლოტბარი\n*კონსტანტინე ცუცქირიძე - საბჭოთა კავშირის გმირი\n*შოთა ცუცქირიძე - თეატრმცოდნე და რეჟისორი\n\n==ლიტერატურა==\n\n\n==რესურსები ინტერნეტში==\n*სვერის ციხე\n*სვერის ეკლესია, გალერეა\n\n==სქოლიო==\n\n\n\n\nკატეგორია:ჭიათურის მუნიციპალიტეტის სოფლები", "url": "https://ka.wikipedia.org/wiki/სვერი_(ჭიათურის_მუნიციპალიტეტი)", "length": 1091}
{"id": "13754", "title": "551", "text": "== მოვლენები ==\n\n* ბიზანტიელებმა აიღეს პეტრა. \n* დვინის საეკლესიო კრებაზე სომხეთის ეკლესიამ ოფიციალურად გამოაცხადა მონოფიზიტობა.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n''\n\n*", "url": "https://ka.wikipedia.org/wiki/551", "length": 610}
{"id": "13755", "title": "552", "text": "== მოვლენები ==\n*ბიზანტიელები და სპარსელები ხუთწლიან ზავს დებენ.\n*ბიზანტიელები ნარსესის მეთაურობით აპენინებში ოსტგუთების მეფე ტოტილას ამარცხებენ და ხანმოკლე ალყის შემდეგ ქ. რომს იღებენ.\n*ევტიქი კონსტანტინოპოლის პატრიარქი ხდება.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*ბუმინ-ხაკანი — თურქთა სახაკანოს დამაარსებელი\n*მინა — კონსტანტინოპოლის პატრიარქი\n*ტოტილა — ოსტგუთების მეფე (დ. უცნობია)\n\n*", "url": "https://ka.wikipedia.org/wiki/552", "length": 826}
{"id": "13756", "title": "553", "text": "== მოვლენები ==\n* გაიმართა კონსტანტინოპოლის მეორე საეკლესიო კრება\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n''\n\n*", "url": "https://ka.wikipedia.org/wiki/553", "length": 547}
{"id": "13757", "title": "554", "text": "== მოვლენები ==\n* ბიზანტიელმა სარდლებმა გუბაზ II მოკლეს ხობისწყალთან.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*სუიკო   — იაპონიის   იმპერატორი (გ. 628)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n* გუბაზ II — ეგრისის მეფე\n\n*", "url": "https://ka.wikipedia.org/wiki/554", "length": 616}
{"id": "13758", "title": "555", "text": "== მოვლენები ==\n* გაიმართა ეგრისის სახალხო კრება.\n* მიწისძვრამ ლატაკია გაანადგურა.\n* ნან ლიანის დინასტია დაიწყო; პირველი მმართველი ნან ლიან ჟუან დი იყო.\n* ჩინური ლიანის დინასტია: ლიან იუან დი შეცვალა ლიან ჟენ იან ჰუმ, შემდეგ ლიან ძინ დიმ.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n*7 ივნისი:ვიგილიუსი  — რომის პაპი (დ. უცნობია)\n\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*თოიდებალდი  — ფრანკთა მეფე (დ. 535)\n*მერმეროე — VI საუკუნის სასანიდური სპარსეთის სარდალი \n*", "url": "https://ka.wikipedia.org/wiki/555", "length": 855}
{"id": "13759", "title": "556", "text": "== მოვლენები ==\n*პელაგიუს I რომის პაპი ხდება.\n*ბიზანტიელებმა სასანიანთა ჯარის დამარცხებით ქ. არქეოპოლისი (დღევანდელი ნოქალაქევი) კვლავ აიღეს.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n*2 ივნისი : სიაო იუანმინი — ლიანის დინასტიის იმეპერატორი\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/556", "length": 677}
{"id": "13760", "title": "ჯგუფი (მათემატიკა)", "text": "'''ჯგუფი''' — ეწოდება არაცარიელ სიმრავლეს, რომელშიც განმარტებულია ბინარული ოპერაცია და რომელიც აკმაყოფილებს აქსიომებს (იხ. ქვემოთ).\n\nჯგუფი ალგებრაში ერთ-ერთი მნიშვნელოვანი ცნებაა, რომელიც ძირითადად სიმრავლეების კლასიფიკაციისათვის არის შემოტანილი. ალგებრაში შესწავლილია ჯგუფის თვისებები, შესაბამისად ყველა იმ სიმრავლესთან მუშაობა რომელიც იქნება ჯგუფი უკვე ხდება ადვილი და გასაგები. ამის შესწავლას დიდი მნიშვნელობა აქვს, ის აგრეთვე გამოიყენება ისეთი ამოცანების დამტკიცებაში როგორიცაა: ტრისექტრისის გავლება შეუძლებელია ფარგლითა და სახაზავის მეშვეობით, ხუთის ტოლი ან უფრო მეტი ხარისხიანი განტოლებები რადიკალებში არ იხსნება, ზოგიერთი ფუნქციის პირველადები არ გამოისახება ელემენტარულ ფუნქციებში, ეს ყველაფერი პირდაპირ კავშირშია გალუას თეორიასთან.\n\n== მათემატიკური განმარტება ==\nარაცარიელ სიმრავლეს <math>G</math> რომელშიც განმარტებულია ბინარული ოპერაცია <math>\\,*\\,\\colon G \\times G \\to G</math> ეწოდება ჯგუფი <math>(G,*)</math> თუ ის აკმაყოფილებს შემდეგ აქსიომებს:\n* <math>\\forall (a, b, c\\in G): (a*b)*c = a*(b*c)</math> ასოციატურობა\n* ნეიტრალური ელემენტის არსებობა: <math>\\exists e \\in G \\quad \\forall a \\in G:(e*a=a*e=a)</math>;\n* შებრუნებული ელემენტის არსებობა : <math>\\forall a \\in G \\quad \\exists a^{-1}\\in G: (a*a^{-1}=a^{-1}*a=e)</math>\n\n=== შენიშვნები ===\nხანდახან ითხოვენ მხოლოდ მარჯვენა ან მარცხენა ნეიტრალური ელემენტის არსებობას. მარტივი დასანახია რომ შებრუნებული ელემენტი ყოველთვი ერთადერთია. \n\n== მსგავსი განმარტებები ==\n* კომუტატიურობა, აბელის ჯგუფი\n* ჯგუფის ცენტრი\n* ქვეჯგუფი\n* ნორმალური ქვეჯგუფი\n* ჯგუფის რიგი, სიმძლავრე\n* რგოლი\n* ველი\n* იდეალი\n \n=== მაგალითები ===\n* მთელ რიცხვთა სიმრავლე ბინარული ოპერაცია შეკრების მიმართ ადგენს ჯგუფს, და რადგანაც კომუტატიურია, შესაბამისად ადგენს აბელის ჯგუფს.\n* ნამდვილ რიცხვთა სიმრავლე ნულის გარეშე ადგენს ჯგუფს გამრავლების მიმართ.\n* რაციონალურ რიცხვთა სიმრავლე ნულის გარეშე ადგეს ჯგუფს გამრავლების მიმართ\n\nკატეგორია:ალგებრა", "url": "https://ka.wikipedia.org/wiki/ჯგუფი_(მათემატიკა)", "length": 1873}
{"id": "13761", "title": "ჯგუფი", "text": "'''ჯგუფი''' შეიძლება აღნიშნავდეს:\n\n* ჯგუფი — ერთ-ერთი ცნება მათემატიკაში\n* ჯგუფი — სკალის ქვედანაყოფი\n* ჯგუფი — შენაერთებისა და ნაწილების დროებითი გაერთიანება\n* ჯგუფი 47 — ლიტერატურული გაერთიანება გერმანიაში\n\n== სხვა მნიშნელობები ==\n* მუსიკალური ჯგუფი — მუსიკალური კოლექტივი", "url": "https://ka.wikipedia.org/wiki/ჯგუფი", "length": 274}
{"id": "13763", "title": "რა? სად? როდის?", "text": "'''რა? სად? როდის?''' () — ვლადიმერ ვოროშილოვის მიერ შექმნილი ინტელექტუალური თამაში. სატელევიზიო გადაცემის შექმნის თარიღად მიჩნეულია 1975 წლის 4 სექტემბერი, როდესაც ის პირველად გავიდა ეთერში საბჭოთა კავშირის ტელევიზიის პირველი არხით.\n\nთამაშში მონაწილობას იღებს 6 მოთამაშე („ზნატოკი“), რომლებიც პასუხობენ ტელემაყურებლთა მიერ დასმულ კითხვებს. კითხვები მეტწილად წარმოადგენს არატრივიალურ ლოგიკურ გამოცანებს, რომელებიც არ საჭიროებენ განსაკუთრებულ ცოდნას (მხოლოდ ბაზისურ გათვითცნობიერებას).\n\nწესები, პრიზები, და თვით გადაცემის და მოთამაშეების სახელწოდებები იცვლებოდა დროის მანძილზე.\n1991 წლამდე პრიზების სახით რიგდებოდა ფასეული წიგნები. 1991 წელს გადაცემამ იცვალა სახე და გადაკეთდა „ინტელექტუალურ კაზინოდ“, სადაც „ზნატოკები“ წინასწარ დებდნენ ფსონებს კითხვის გამოცნობაზე. ამ პრინციპმა უარყოფითი დამოკიდებულება გამოიწვია ტელემაყურებელში, რის გამოც 2001 წლიდან მოთამაშეები ფულზე აღარ თამაშობენ.\n\nსაქართველოს კლუბი „რა? სად? როდის?“ დაარსდა 1994 წლის დეკემბერში. დღემდე კლუბს ხელმძღვანელობს გიორგი მოსიძე.\n\nგამოყოფენ თამაშის 2 ნაირსახეობას:\n\n* სატელევიზიო „რა? სად? როდის?“\n* სპორტული „რა? სად? როდის?“\n\n== რესურსები ინტერნეტში ==\n* სპორტული რა? სად? როდის? ოფიციალური საიტი \n* რა? სად? როდის? შეკითხვების არქივი\n\nკატეგორია:რუსეთის ტელეგადაცემები\nკატეგორია:რა? სად? როდის?", "url": "https://ka.wikipedia.org/wiki/რა?_სად?_როდის?", "length": 1262}
{"id": "13764", "title": "სტეფან მალარმე", "text": "'''სტეფან მალარმე''' (დ. 18 მარტი, 1842, პარიზი — გ. 9 სექტემბერი, 1898, ვალვენი, სენისა და მარნის დეპარტამენტი) — ფრანგი პოეტი, სიმბოლიზმის თვალსაჩინო თეორეტიკოსი და წარმომადგენელი.\n\n==შემოქმედება==\nლიტერატურულ ასპარეზზე 1862 წელს გამოვიდა. 1866 წელს მისი 10 ლექსი დაიბეჭდა კრებულში „თანამედროვე პარნასი“. მალარმეს შემოქმედების პირველ ეტაპზე 60–იან წლებში, შეიმჩნეოდა მკვეთრი დეკადენტური გავლენა, მოვლენათა იმპრესიონისტული აღქმა, პოეტური სახის სიმბოლისტური სტრუქტურა, აგრეთვე არსებული სინამდვილისადმი შეურიგებლობა. ამდროინდელი ლექსებიდან აღსანიშნავია „გაზაფხულის მობრუნება“ (1862), „ფანჯრები“ (1863), „ლაჟვარდი“, „სევდა“, „ყვავილები“ (სამივე 1864), „წმინდანი„ (1865), ეკლოგა „ფავნუსის ნაშუადღევის დასვენება“ (1865, გამოქვეყნდა 1876, საფუძვლად დაედო კლოდ დებიუსის სიმფონიურ პრელუდიას), დრამატული პოემა „ჰეროდიადა“ (1867–1869), „მოწყალება“ (1862, საბოლოო ვარიანტი 1887) და სხვ. 70–იანი და განსაკუთრებით 80–იანი წლებიდან მალარმე კიდევ უფრო მეტ ყურადღებას აქცევდა ნაწარმოების ფორმას. ანტიდემოკრატიულ აზრს, რომ პოეზია მხოლოდ რჩეულთა ხვედრია, მალარმე ავითარებს პოემაში „პროზა დეზესენტისათვის“ (1885). ამ პერიოდის ლექსებიდან დამახასიათებელია აგრეთვე „გედი“ (1885), „ლექსები შემთხვევისათვის“ (1880–1898; გამოქვეყნდა 1920), სონეტების ტრიპტიქი (1887) და სხვ. ამ ლექსებში ხშირად დარღვეულია გრამატიკული ნორმები, უარყოფილია პუნქტუაცია. გვხვდება მოულოდნელი ინვერსიები, აქცენტირებულია ლირიკული გმირის ფსიქოლოგიური მდგომარეობა, სულიერი განწყობილებანი. მალარმეს სტატიები „ლიტერატურის განვითარების თაობაზე“ (1891) „ლექსების კრიზისი“ (1895) „კონფლიქტი“ (1895), „პოეზიის საიდუმლოება“ (1896) ნათელს ჰფენს მისი შემოქმედების ევოლუციას.\n\nმალარმეს პოეზიას საქართველოში საუკუნის დასაწყისშივე იცნობდნენ. მისმა შემოქმედებამ თავისებური გავლენა მოახდინა გალაკტიონ ტაბიძეზე, „ცისფერყანწელებზე“ – ვალერიან გაფრინდაშვილზე, ტიციან ტაბიძეზე, პაოლო იაშვილზე, ჟურნალ „ცისფერ ყანწებში“ ტიციან ტაბიძე წერდა, ევროპული ფუტურიზმი მალარმეს საქმეს აგრძელებსო, ხოლო ლექს „ავტოპორტრეტში“ არ ფარავდა თავის გატაცებას მალარმეს პოეზიით. აღფრთოვანებით მოიხსენიებს მალარმეს პაოლო იაშვილი თავისი ტრიპტიქის პირველ ლექსში „მალარმე“. მალარმეს ლექსებს თარგმნიდნენ შალვა აფხაიძე, ვალერიან გაფრინდაშვილი, კოლაუ ნადირაძე, სანდრო ცირეკიძე. 1919 წელს ქუთაისში „მეოცნებე ნიამორებში“ გამოქვეყნდა მალარმეს ლექსები და პროზაული ნაწარმოებები.\n\n==რესურსები ინტერნეტში==\n\n* \n* \n* \n\n==სქოლიო==\n\n\n\n\nკატეგორია:ფრანგი პოეტები", "url": "https://ka.wikipedia.org/wiki/სტეფან_მალარმე", "length": 2352}
{"id": "13767", "title": "ბორის აკუნინი", "text": "'''ბორის აკუნინი''' (ნამდვილი სახელი და გვარი '''გრიგორი შალვას ძე ჩხარტიშვილი'''; დ. 20 მაისი, 1956, ზესტაფონი, საქართველო) — მწერალი, იაპონისტი და მთარგმნელი. მხატვრულ ნაწარმოებს აქვეყნებს ბორის აკუნინის ფსევდონიმით.\n\n== ბიოგრაფია ==\n\nდაიბადა 1956 წლის 20 მაისს ზესტაფონში, საქართველოში,  ოფიცერ-არტილერისტ შალვა ჩხარტიშვილისა და რუსული ენისა და ლიტერატურის პედაგოგის, ბერტა ისააკის ასულ ბრაზინსკის ოჯახში.\n\n1958 წელს ჩხარტიშვილების ოჯახი საცხოვრებლად მოსკოვში (რუსეთი) გადავიდა. გრიგორიმ 1973 წელს მოსკოვის 36-ე ინგლისური სკოლა დაამთავრა. სკოლის დამთავრების შემდეგ სწავლა გააგრძელა მოსკოვის სახელმწიფო უნივერსიტეტის აზია-აფრიკის ქვეყნების ინსტიტუტის ისტორია-ფილოლოგიის ფაკულტეტზე. აქვს ისტორიკოს-იაპონიისმცოდნის დიპლომი. თარგმნის მხატვრულ ლიტერატურას ინგლისური და იაპონური ენებიდან რუსულზე. ჩხარტიშვილის თარგმანით გამოცემულია შემდეგი ავტორების ნაწარმოებები: იუკიო მისიმა, კენძი მარუიამა, მასაჰიკო სიმადა, კობო აბე, ცინიიტი ჰოსი, ტაკეში კაიკო.\n\nმუშაობდა ჟურნალ „Иностранная литература„-ს მთავარი რედაქტორის მოადგილედ (1999-2000). მისი მთავარი რედაქტორობით გამოიცა 20 ტომეული „იაპონური ლიტერატურის ანთოლოგია“.\n\n1998 წლიდან გრიგორი ჩხარტიშვილი ლიტერატურულ შემოქმედებას ეწევა ფსევდონიმით '''ბორის აკუნინი'''. იაპონურ სიტყვას აკუნინი (''იაპ.'' 悪人) ქართულში ზუსტი შესატყვისი არ მოეძებნება. დაახლოებით ითარგმნება, როგორც „ავკაცი“, „ბოროტი ადამიანი“, „ადამიანი რომელიც კანონს არ იცავს“.\nკრიტიკულ და დოკუმენტურ შრომებს აქვეყნებს ნამდვილი სახელითა და გვარით.\n\n2009 წლის 29 აპრილს ბორის აკუნინი ამომავალი მზის მეოთხე ხარისხის ორდენის კავალერი გახდა. 2009 წლის 10 აგვისტოს რუსეთისა და იაპონიის კულტურულ ურთიერთობებში შეტანილი წვლილისთვის იაპონიის მთავრობამ სახელმწიფო პრემია მიანიჭა.\n\nპოპულარობა მწერალს მოუტანა ისტორიულ-დეტექტიური რომანების სერიამ ერასტ ფანდორინზე.\n\n== შემოქმედება ==\n\n„მწერალი და თვითმკვლელობა“, 2001\n \n=== ერასტ ფანდორინის თავგადასავლები ===\n\n* აზაზელი\n* თურქული გამბიტი\n* ლევიათანი\n* აქილევსის სიკვდილი\n* განსაკუთრებული დავალებები:\n**ყვავის ვალეტი\n** დეკორატორი\n* სამოქალაქო მრჩეველი\n* მეფედ კურთხევა, ანუ ბოლო რომანებიდან\n* სიკვდილის მიჯნური ქალი\n* სიკვდილის მიჯნური კაცი\n* ალმასის ეტლი\n*ინი და იანი\n*ნეფრიტის კრიალოსანი\n*მთელი მსოფლიო თეატრია\n* შავი ქალაქი\n*პლანეტა წყალი\n*არ გემშვიდობებით\n*ერასტ ფანდორინის დაო\n*ტამბას გაკვეთილები\n*ბაყაყი ბასიო\n\n=== მასახირო სიბატას თავგადასავლები ===\n*უბრალოდ მასა\n*იამა\n\n=== მაგისტრის თავგადასავლები ===\n\n* ალტინ-ტოლობასი\n* კლასგარეშე საკითხავი\n* თ. მ.\n* შავარდენი და მერცხალი\n\n=== პროვინციული დეტექტივი, ანუ და პელაგიას თავგადასავლები ===\n\n* პელაგია და თეთრი ბულდოგი\n* პელაგია და შავი ბერი\n* პელაგია და წითელი მამალი\n\n=== სერია „ჟანრები“ ===\n\n* საბავშვო წიგნი:\n** საბავშვო წიგნი\n** საბავშვო წიგნი გოგოებისთვის (გლორია მუს თანაავთორობით)\n* ჯაშუშური რომანი\n* ფანტასტიკა\n* ქვესტი\n* მსოფლიოს ხალხთა ზღაპრები\n\n=== სიკვდილი ბრუდეშაფტზე ===\n\n* ჩვილი და ეშმაკი. ფილმი პირველი\n* გათეხილი გულის ტანჯვა. ფილმი მეორე\n* მფრინავი სპილო. ფილმი მესამე\n* მთვარეს შვილები. ფილმი მეოთხე\n* უცნაური კაცი. ფილმი მეხუთე\n* გამარჯვების გრუხუნი, გაისმე! ფილმი მეექვსე\n* „მარია“, მარია… ფილმი მეშმიდე\n* არაფერი წმინდა. ფილმი მერვე\n* ოპერაცია «ტრანზიტი». ფილმი მეცხრე\n* ანგელოზების ბატალიონი. ფილმი მეათე\n\n=== რუსეთის სახელმწიფოს ისტორია ===\n\n* ტომი I. დასაბამიდან მონღოლების შემოსევამდე.  ევროპის ნაწილი.\n* ცეცხლოვანი თითი.\n* ტომი II. ორდინსი პერიოდი. აზიის ნაწილი.\n* ბოხი და შელმა.\n* ტომი III. ივანე III-დან ბორის გოდუნოვამდე.აზიის და ევროპის შორის.\n* ქვრივის თავსაბურავი.\n* სამთვალას კვირა.\n* თავადი შტოში. ეშმაკის ფურთხი.\n* ტომი IV. მეჩვიდმეთე საუკუნე. ევროპის და აზიის შორის.\n* ტომი V. აზიური ევროპიზაცია. ცარი პეტრე ალექსეის ძე.\n* კაკლის ბუდა.\n* ტომი VI. რუსეთის სახელმწიფოს ისტორია. ცარიცების ეპოქა.\n* ლუციუს კატინის თავგადასავლები და მსჯელობები.\n* ტომი VII. რუსეთის სახელმწიფოს ისტორია. პირველი ზესახელმწიფო.\n* მშვიდობა და ომი.\n* ტომი VIII. იმპერიის წამალი. ცარი-განმათავისუფლებელი და ცარი-მშვიდობისმყოფელი.\n* გზა კიტეჟში \n* ტომი IX. გრძელვადიანი მძიმე ავადმყოფობის შემდეგ. ნიკოლოზ II--ს დრო. \n* მან წასვლისას კითხა.\n* ტომი X. იმპერიის დანგრევა და აღდგომა. ლენინ-სტალინის ეპოქა(1917-1953)<ref></ref> \n\n== ეკრანიზაცია ==\n\n* აზაზელი (2002)\n* თურქული გამბიტი (2005)\n* სამოქალაქო მრჩეველი (2005)\n* პელაგია და თეთრი ბულდოგი (2009)\n*ჯაშუში (2011)\n*ლევიათანი (2021)\n*ფანდორინი. აზაზელი (2023)\n\n== ქართულად ნათარგმნი წიგნები ==\nthumb|left|ბორის აკუნინის წიგნის ყდა, რომელიც პირველად ითარგმნა საქართველოში, გამომცემლობა „არეტე“, 2004 წელი\n* ''აზაზელი''<ref>აზაზელი</ref> (კონსპიროლოგიური დეტექტივი), თარგმნა მიხო მოსულიშვილმა გამომცემლობა არეტე, თბ. 2004, ISBN 99940-745-8-X\n* ''თურქული გამბიტი''<ref></ref> (ჯაშუშური დეტექტივი), თარგმნა მიხო მოსულიშვილმა, გამომცემლობა კვირის პალიტრა, თბ. 2006, ISBN 99940-42-07-6\n* ''ლევიათანი''<ref></ref> (ჰერმეტული დეტექტივი), თარგმნა მიხო მოსულიშვილმა, გამომცემლობა კვირის პალიტრა, თბ. 2006 წელი,  ISBN 9994-53-21-3; მეორე გამოცემა, გამომცემლობა პალიტრა L, 2010, ISBN 978-9941-413-98-8\n* ''პიკის ვალეტი''<ref></ref> (ამბავი თაღლითებზე), თარგმნა მიხო მოსულიშვილმა, გამომცემლობა ლითერასი, თბ. 2013\n* ''სასაფლაოს ამბები''<ref>სასაფლაოს ამბები</ref>, თარგმნა თამარ კოტრიკაძემ, გამომცემლობა „ინტელექტი“, თბ. 2013 წელი, ISBN 978-9941-446-25-2\n* ''მწერალი და თვითმკვლელობა''<ref>მწერალი და თვითმკვლელობა</ref>, თარგმნა თამარ კოტრიკაძემ, გამომცემლობა „ინტელექტი“, თბ. 2014 წელი, ISBN 978-9941-454-38-7\n\n== რესურსები ინტერნეტში ==\n* ბორის აკუნინის ოფიციალური საიტი\n* ერასტ ფანდორინის ოფიციალური საიტი \n* ბორის აკუნინის წიგნები \n* ბორის აკუნინის წიგნები ელექტრონულ ფორმატში \n* HONOR PRIMUM, ALIA DEINDE (ინტერვიუ ბორის აკუნინთან)\n* ინტერვიუ ბორის აკუნინთან (გრიგორი ჩხარტიშვილი)\n*ბორის აკუნინის წიგნების სია\n\n==სქოლიო==\n\n\n\n\nკატეგორია:ქართველი მწერლები\nკატეგორია:რუსი მწერლები\nკატეგორია:დაბადებული 1956\nკატეგორია:დეტექტიური ჟანრის მწერლები\nკატეგორია:ზესტაფონში დაბადებულები\nკატეგორია:ფსევდონიმიანი მწერლები", "url": "https://ka.wikipedia.org/wiki/ბორის_აკუნინი", "length": 5757}
{"id": "13769", "title": "ფარცხისის ბრძოლა (1074)", "text": "'''ფარცხისის ბრძოლა''' — ბრძოლა განძის გამგებელ სარანგსა და საქართველოს მეფე გიორგი II-ს შორის. გაიმართა 1074 წელს. სელჩუკთა სულთანმა მალიქ-შაჰმა განძის აოხრებისა და ამირა ფადლონის დარტყმის შემდეგ განძის გამგებლობა სარანგს დააკისარა. მან 48 ათასი მხედარი  დაუტოვა და დაავალა ქართლის დარბევა. სარანგმა მოიშველია დვინისა და დმანისის ამირები და ქართლს შეესია, გიორგი II-მ სწრაფად შეკრიბა ჯარი, მოკავშირედ გაიხადა კახთა მეფე აღსართან I, მტერს ფარცხისთან (ახლანდელი თეთრიწყაროს მუნიციპალიტეტი) შეება, დაამარცხა და გააქცია იგი. ფარცხისთან ქართველთა გამარჯვებას დიდი მნიშვნელობა ჰქონდა. ამით წახალისებულმა გიორგი II-მ, ისარგებლა რა ბიზანტიის იმპერიის დასუსტებით, გაილაშქრა და დაიბრუნა სამხრეთ და დასავლეთ საქართველოს მიწა-წყალი (ციხე ანაკოფია და, აგრეთვე, კლარჯეთის, შავშეთის, ჯავახეთისა და არტაანის მრავალი ციხე).\n\n==იხილეთ აგრეთვე==\n* საქართველოს ბრძოლების სია\n\n== ლიტერატურა ==\n\n\n \n\nკატეგორია:საქართველოს ბრძოლები\nკატეგორია:XI საუკუნის ბრძოლები", "url": "https://ka.wikipedia.org/wiki/ფარცხისის_ბრძოლა_(1074)", "length": 940}
{"id": "13772", "title": "Xerox", "text": "'''Xerox Corporation''' — ამერიკული კორპორაცია, მსოფლიოში ერთ-ერთი წამყვანი ასლგადამღები აპარატურის მწარმოებელი, რომელიც ემსახურება 160-ზე მეტ ქვეყანას მსოფლიოში.<ref></ref> კომპანია დაარსდა 1906 წელს ქალაქ როჩესტერში, სახელწოდებით Haloid. თავდაპირველად კომპანიის ძირითად საქმიანობას წარმოადგენდა ფოტოქაღალდის წარმოება. 1938 წლის 22 ოქტომბერს, ქალაქ ნიუ-იორკში, ჩესტერ კარლსონის მიერ იქნა მიღებული პირველი ქსეროგრაფიული გამოსახულება, თუმცა თავდაპირველად ახალმა გამოგონებამ ვერავითარი პრაქტიკული გამოყენება ვერ ჰპოვა. 1944 წელს გამომგონებელს დაუკავშირდნენ ამერიკული კომპანია Battelle Memorial Institute-ს წარმომადგენელები და შესთავაზეს თანამშრომლობა. ახალ სავაჭრო ნიშნად შერჩეულ იქნა სიტყვა „ქსეროქსი“ (ბერძნული სიტყვა „ქსეროს“ — მშრალი, იგულისხმებოდა საღებავი, რომელიც მშრალი ფხვნილის სახით გამოიყენებოდა ქსეროგრაფიის პროცესში). 1950 წელს გაყიდვაში გამოჩნდა ქსეროგრაფიული ასლგადამღები აპარატის პირველი სერიული მოდელი, რომელმაც მიიღო სახელწოდება Model A. ნახევარი საუკუნის მანძილზე კომპანია ინარჩუნებს ლიდერის სტატუსს მსოფლიო ბაზარზე. 2017 წლის მონაცემებით, კორპორაციის წლიურმა ბრუნვამ 10 მილიარდ აშშ დოლარს გადააჭარბა.<ref name=\"FY\"/>\n\n==ლიტერატურა==\n* David Owen, ''Copies in Seconds: How a Lone Inventor and an Unknown Company Created the Biggest Communication Breakthrough Since Gutenberg—Chester Carlson and the Birth of the Xerox Machine'', Simon & Schuster, 2004, ISBN 978-0-7432-5117-4.\n* Charles D. Ellis, ''Joe Wilson and the Creation of Xerox'', Wiley, 2006, ISBN 978-0-471-99835-8.\n\n== რესურსები ინტერნეტში ==\n\n* \n\n==სქოლიო==\n\n\nკატეგორია:აშშ-ის კომპანიები\nკატეგორია:1906 წელს დაარსებული კომპანიები\nკატეგორია:1906 წელს დაარსებული ამერიკული კომპანიები", "url": "https://ka.wikipedia.org/wiki/Xerox", "length": 1660}
{"id": "13773", "title": "Hewlett-Packard", "text": "'''ჰიულეტ-პაკარდი''' (The Hewlett-Packard Company) ან უბრალოდ HP, იყო ამერიკული კორპორაცია, საოფისე და სამედიცინო აპარატურის მწარმოებელი ლიდერი მსოფლიო ბაზარზე. მდებარეობდა პალო-ალტო-ში, კალიფორნიაში.\n\n2015 წლის 1 ნოემბერს კომპმანია გაიყო ორ ნაწილად: ერთს დაერქვა HP Inc ხოლო მეორეს - Hewlett Packard Enterprise<ref></ref>.\n\n== კომპანიის ისტორია ==\n=== დაარსება ===\nthumb|მარცხნივ|200პქ|ჰიულეტ-პაკარდის ავტოფარეხი\nვილიამ (ბილ) ჰიულეტმა<ref></ref> და დევიდ (დეივ) პაკარდმა ერთად დაამთავრეს ელექტრონული საინჟინრო-სამშენებლო ტექნიკის უნივერსიტეტი 1934 წელს. კომპანიამ დაარსება დაიწყო პალო-ალტოსთან მდებარა პატარა ავტოფარეხში<ref></ref> .\n\nპარტნიორობა ოფიციალურად გაფორმდა და კომპანია დაარსდა 1939 წლის 1 იანვარს, 538 აშშ დოლარის დაბანდებით <ref></ref><ref></ref> . ჰიულეტი და პაკარდი მონეტას ისროდნენ იმის გადასაწყვეტად, თუ რომელი სახელი დაერქმიათ კომპანიისთვის: ჰიულეტ-პაკარდი თუ პაკარდ-ჰიულეტი<ref></ref>. პაკარდმა მოიგო, მაგრამ საბოლოოდ მაინც მათ თავიანთ ელექტრონულ საწარმოს ”ჰიულეტ-პაკარდი კომპანია” დაარქვეს.\n\nHP გაერთიანდა 1947 წლის 8 აგვისტოს, და საზოგადოებაში გავიდა 1957 წლის 6 ნოემბერს.\n\nთავდაპირველად ისინი ბევრ პროექტზე მუშაობდნენ. მათი პირველი ფინანსურად ყველაზე წარმატებული პროდუქცია იყო აუდიოსისტემების სატესტირებელი ხმოვანი გენერატორი Model 200A, რომელიც შეისყიდა უოლტ დისნეის სტუდიამ თითოეული 71.50 აშშ დოლარად.\n\n=== კომპანიის წარმატებები ===\nმინი|მარცხნივ|200პქ|HP200A\n1966 წელს შეიქმნა ჰიულეტ-პაკარდის პირველი კომპიუტერი. 1970-იან წლებში, კომპანიის მეინფრეიმები კონკურენციას უწევდნენ IBM-ის წარმოების ანალოგიურ მანქანებს. თანამედროვე ტექნოლოგიების განვითარების მიზნით, 1997 წელს შეიქმნა სპეციალური განყოფილება Hewlett-Packard Laboratories, რომელშიც ინვესტიციის სახით ჩაიდო 3 მილიარდი დოლარი. 2002 წელს კომპანია გაერთიანდა კომპანია კომპაკთან (Compaq), რის შედეგადაც მსოფლიოში მოიპოვა პერსონალური კომპიუტერების გაყიდვების ლიდერის სტატუსი. 2005 წლის მონაცემებით, კორპორაციის წლიურმა ბრუნვამ 86 მილიარდ აშშ დოლარს გადააჭარბა, ხოლო 2014 წლის მონაცემებით - $111 მილიარდს გაუტოლდა<ref name=10K/>.\n\n== წარმოებული პროდუქცია ==\nპრინტერები\n* შავ–თეთრი ლაზერული პრინტერები – HP LaserJet\n* ფერადი ლაზერული პრინტერები – HP Color LaserJet\n* ფერადი ჭავლური პრინტერები HP DeskJet და HP Photosmart\n* მრავალფუნქციონალური მოწყობილობები – HP OfficeJet და HP PSC\n\nსკანერები\n* HP ScanJet\n\nციფრული კამერები\n* HP Photosmart\n\nპორტატული ჯიბის კომპიუტერები\n* HP iPAQ\n* HP Lx\n* HP Jornada\n* HP OmniGo\n\nნოუთბუკები\n* HP Pavilion\n* Compaq Presario\n* HP Compaq nx\n* HP Compaq nc\n* HP Compaq nw\n\nპერსონალური კომპიუტერები\n* HP Pavilion\n* HP Kayak\n* HP Vectra\n* HP Brio\n* HP Compaq\n* HP Workstation\n\nსერვერები\n* HP ProLiant ML\n* HP ProLiant DL\n* HP ProLiant BL\n* HP 9000\t\n* HP AlphaServer\n\n== სქოლიო ==\n\n\n== რესურსები ინტერნეტში ==\n* კომპანიის ოფიციალური საიტი \n* HP-ს გამომთვლელების მუზეუმი\n\nკატეგორია:აშშ-ის კომპანიები\nკატეგორია:კომპიუტერების მწარმოებელი კომპანიები\nკატეგორია:ტრანსნაციონალური კომპანიები\nკატეგორია:Hewlett-Packard\nკატეგორია:კომპიუტერული კომპანიები ამერიკის შეერთებულ შტატებში\nკატეგორია:ნეტბუქების მწარმოებლები\nკატეგორია:ამერიკული სავაჭრო მარკები", "url": "https://ka.wikipedia.org/wiki/Hewlett-Packard", "length": 3043}
{"id": "13777", "title": "სიმბოლიზმი", "text": "thumb|240px|right|„მესაფლავის სიკვდილი“, [[შვაბი, კარლოს|კარლოს შვაბი]], სიმბოლისტური მოტივების ვიზუალური გამოხატულებაა. სიკვდილისა და ანგელოზთა პერსონიფიკაცია, ქათქათა თოვლი და სახეთა დრამატული პოზები — ყოველივე ეს გამოხატავს სიმბოლისტურ მისწრაფებას ტრანსფიგურაციისკენ „სადმე, ამ სამყაროს იქით“.\n'''სიმბოლიზმი''' () — მიმდინარეობა დასავლეთ ევროპის ლიტერატურასა და ხელოვნებაში XIX საუკუნის დასასრულს და XX საუკუნის დასაწყისში (საფრანგეთში — შარლ ბოდლერი, არტურ რემბო, პოლ ვერლენი, სტეფან მალარმე და სხვა. ბელგიაში — ემილ ვერჰარნი, მორის მეტერლინკი. გერმანიაში — გერჰარტ ჰაუპტმანი, შტეფან გეორგე; ინგლისში — ოსკარ უაილდი, ელჯერნონ ჩარლზ სუინბერნი; ავსტრიაში — რაინერ მარია რილკე; რუსეთში — ალექსანდრე ბლოკი, კონსტანტინე ბალმონტი, ვალერი ბრიუსოვი).\n\nსიმბოლიზმი ერთგვარი რეაქცია იყო პარნასელთა პოეზიაზე. მისთვის დამახასიათებელია კონკრეტული სახის შეცვლა სიმბოლოთი, ირეალური სინამდვილის ძიება, კამერულობა, მაქსიმალური ზრუნვა სიტყვაზე, მუსიკალობის შექმნაზე. სიმბოლიზმი იყო სინამდვილისადმი ოპოზიციის გამოხატვა. მისმა საუკეთესო წარმომადგენლებმა დიდი ამაგი დასდეს ლირიკული აზროვნების განვითარებას.\n\nსაქართველოში სიმბოლიზმი ლიტერატურაში ჩამოყალიბდა XX საუკუნის 10-იან წლებში. 1915 წელს ქუთაისში შეიქმნა სიმბოლისტთა ჯგუფი, რომელმაც 1916 წელს გამოსცა ჟურნალი „ცისფერი ყანწები“, „ცისფერყანწელების“ ჯგუფში შედიოდნენ პაოლო იაშვილი, ტიციან ტაბიძე, ვალერიან გაფრინდაშვილი, გიორგი ლეონიძე, სანდრო ცირეკიძე, კოლაუ ნადირაძე და სხვა. ქართველი სიმბოლისტები ცდილობდნენ პოეტური ფორმის გადახალისებას, გამომსახველობით საშუალებათა გამდიდრებას, ამასთან კლასიკური მემკვიდრეობის გამოყენებასაც. 1925 წლის შემდეგ ქართული სიმბოლისტური სკოლა დაიშალა.\n\n== წინაპირობა ==\nფრანგული სიმბოლიზმი უმეტესწილად რეაქცია იყო ნატურალიზმისა და რეალიზმის წინააღმდეგ, რომელთა მიმდევრები ცდილობდნენ რეალობის ასახვას მისი პირდაპირი მნიშვნელობით. ამ პირდაპირმა თითქმის სანიტარულმა მიმდინარეობებმა გამოიწვია რეაქცია სპირიტუალობის, გამოგონილისა თუ ოცნებების წარმოსახვისკენ, რამაც დასაბამი მისცა სიმბოლიზმის აღმოცენებას. ზოგი ავტორი, როგორიცაა იორის-კარლ ჰუიზმანსი, შემოქმედებას იწყებს როგორც ნატურალისტი, თუმცა შემდგომში სიმბოლიზმისკენ იხრება; ჰუიზმანსში ეს ცვლილება გამოიხატა მის გამოცოცხლებულ ინტერესში რელიგიასა და სპირიტუალობისადმი.\n\nსიმბოლისტურ მოძრაობას ლიტერატურაში ფესვები შარლ ბოდლერის პოემათა კრებულში „Les Fleurs du Mal“ (ბოროტების ყვავილები) აქვს. სიმბოლიზმის ესთეტიკა განავითარეს სტეფან მალარმემ და პოლ ვერლანმა 1860-70-იან წლებში. 1880-იანებში ეს ესთეტიკა გამოიხატა ერთგვარ მანიფესტთა სერიაში და მან მწერალთა მთელი თაობის ყურადღება მიიპყრო. ედგარ ალან პოს ნამუშევრები, რომლებიც ბოდლერმა ფრანგულად თარგმნა, დიდ გავლენას ახდენს მთლიანად ამ მიმდინარეობაზე და მნიშვნელოვანი წყარო ხდება მრავალი ტროპისა და პერსონაჟის შექმნაში.\n\nლიტერატურაში სიმბოლისტური მიმდინარეობისგან განსხვავებით, სიმბოლიზმი ხელოვნებაში წარმოადგენს რომანტიციზმის გაცილებით უფრო გოთური და ბნელი ექსპრესიიდან გადახრას; თუმცა სადაც რომანტიციზმი იმპულსური და მეამბოხე სულის გამოხატვა იყო, სიმბოლისტური ხელოვნება უფრო სტატიკური და რელიგიური გახდა.\n\n== სიმბოლიზმი თეატრში ==\nსიმბოლისტური თეატრის შექმნის იდეა გამომდინარეობს სცენაზე ხელოვნების ყველა დარგის ორგანული შერწყმის ნეორომანტიკული კონცეფციიდან. თეატრალურ წარმოდგენაში სიტყვის, ფერისა და მუსიკის შეხამებას მაყურებელზე უნდა მოეხდინა ისეთივე ზემოქმედება, როგორსაც მოახდენდა მუსიკა; ე. ი. უნდა შექმნილიყო სახეები, რომლებიც კონკრეტულ აზრობრივ გაშიფვრას არ დაექვემდებარებოდა. სიმბოლისტური თეატრის შექმნას XIX საუკუნის დასასრულს და XX საუკუნის დასაწყისში ხელი შეუწყო:\n\n* სპეციფიურმა დრამატურგიულმა მასალამ (მეტერლინკის, ვერჰარნის, ჰოფმანის, მოგვიანებით იბსენისა და სხვა ნაწარმოებები), რომლებიც სცენაზე ადეკვატურ ხორცშესხმას მოითხოვდა.\n* სიმბოლისტმა რეჟისორებმა, რომლებმაც უარყვეს რეალისტური თეატრის ტრადიციები და დრამატურგიას, როგორც სპექტაკლის იდეურ საფუძველს, დაუპირისპირეს რეჟისორისა და მხატვრის დიქტატი; ისინი ცდილოვდნენ დაემკვიდრებინათ სცენაზე „პირობითი თეატრის“ იდეა („მოქმედება-სიმბოლო“), განეხორციელებინათ „მარიონეტების თეატრის“ პრინციპები.\n* პლასტიკური ხელოვნების (ძირითადად ფერწერა) მოძალებამ თეატრში, დასავლეთ ევროპაში სიმბოლიზმმა თავი იჩინა პარიზის სასტუდიო თეატრებში.\n\nსიმბოლიზმი XIX—XX საუკუნეების მიჯნის მხატვრული კულტურის რთული მოვლენაა. მისი გავლენა განიცადა ბევრმა მხატვრულმა მიმდინარეობამ (ექსპრესიონიზმი, სიურრეალიზმი, ნაწილობრივ ფუტურიზმი და სხვა)\nქართულ დრამატურგიასა და თეატრში სიმბოლიზმი თავს იჩენს XX საუკუნის პირველ ათეულ წლებში. იგი წარმოდგენილია პიესებით:სანდრო შანშიაშვილის „შვების თავადი“ (1908—1911), „მეფე-მგოსანი“ (1912); სანდრო ცირეკიძე „პირიმზე“ (1918), პოლიკარპე კაკაბაძის „სამი ასული“ (1919). ამ პიესებში შეიმჩნევა ის წინააღმდეგობანი, რაც საერთოდ დამახასიათებელია სიმბოლისტური მწერლობისათვის: რეალისტური ხელოვნების ტრადიციებისაგან ირაციონალობისა და მისტიკურობისაკენ გადახრა, თანამედროვე სინამდვილისადმი პროტესტი, უსამართლობის სასტიკი მხილება ახალი მხატვრული გამომსახველობითი საშუალებების მეოხებით. ქართველი რეჟისორების მიერ დადგმული სიმბოლისტური პიესებიდან აღსანიშნავია: მორის მეტერლინკის „მარიამ მაგდალინელი“ (სპექტაკლის რეჟისორი იყო ლადო ალექსი-მესხიშვილი, ხოლო მისი გარდაცვალების შემდეგ დაამთავრა შ. ბერიშვილმა, 1921), ოსკარ უაილდის „სალომე“ (რეჟისორი კოტე მარჯანიშვილი, 1922), სანდრო შანშიაშვილის „ბერდო-ზმანია“ (რეჟისორი სანდრო ახმეტელი, 1920) და სხვ.\n\n== სიმბოლიზმი სახვით ხელოვნებაში ==\nthumb|left|რუს სიმბოლისტთა შორის იყო [[ვრუბელი, მიხაილ|მიხაილ ვრუბელი]] (1856—1910).\nსახვით ხელოვნებაში სიმბოლიზმს არ გააჩნდა ჩამოყალიბებული სახე. მის წარმომადგენლებს არ აერთიანებდათ არც საერთო თეორიული პროგრამა, არც სტილური ნიშნები. საწყის ეტაპზე სიმბოლიზმს სახვით ხელოვნებაში ჰქონდა ტენდენცია ნაწარმოების სიუჟეტი დაეტვირთა რამდენიმე მნიშვნელობით, ალეგორიებითა და მისტიური სიმბოლოებით. ამან გამოიწვია ინტერესის გაცხოველება ძველ რელიგიებისადმი; ბიბლიური, ძველ აღმოსავლეთის, ანტიკური ლეგენდებისადმი. უფრო სხვაგვარად ესმოდათ სიმბოლიზმი სახვით ხელოვნებაში ე. წ. პონტა-ვენის სკოლის წარმომადგენლებს. ამ ეტაპზე სიმბოლურ დატვირთვას იღებდა არა ნაწარმოების სიუჟეტი, არამედ თვით მხატვრული გამომსახველობითი საშუალებანი — ფერი, ხაზი, მონასმი, კომპოზიციური აგების რიტმი. ამგვარი გაგება სიმბოლიზმისა მხატვრობაში გაგრძელდა XX საუკუნეშიც, „მოდერნის“ ხელოვნებაშიც, ფორმის აქტიურ გასულიერების ცდებში. სიმბოლიზმის მნიშვნელოვანი წარმომადგენლები იყვნენ XX საუკუნეში ფ. ფონ შტუკი, მ. კლინგერი — გერმანიაში, ფ. კნოპფი — ბელგიაში, ო. ბერდზლი — ინგლისში, ჩიურლიონისი — ლიტვაში და სხვა. რუსეთში სიმბოლიზმის ნიშნები გამოვლინდა „მირ ისკუსტვას“ ხელოვნებაში, რერიხის, ბორისოვ-მუსატოვის, ვრუბელის ნაწარმოებებში, თუმცა არც ერთი მათგანი არ იყო სიმბოლისტი.\n\nქართულ სახვით ხელოვნებაში სიმბოლიზმი არ ჩამოყალიბებულა თავისთავადი მიმართულების სახით და არც მიმდევრები ჰყოლია, მხოლოდ რამდენიმე მხატვრის ცალკეულ ნაწარმოებებში შეიმჩნევა მიმართულებისათვის დამახასიათებელი ნიშნები (შ. ქიქოძე „დაღუპული მეგობრის მოსაგონრად“, 1921, საქართველოს ხელოვნების მუზეუმი, თბილისი).\n\n== სიმბოლისტები ==\n\n=== წინამორბედები ===\n* ბოდლერი, შარლ (1821-67)\n* ისიდორ დიუკასი, გრაფი ლოტრეამონი (1846-70)\n* ნერვალი, ჟერარ დე (1808-55)\n\n=== მწერლები ===\n* ვილიე დე ლ'ილ-ადამი, მათიას (1838-89)\n* სტეფან მალარმე (1842-98)\n* პოლ ვერლენი (1844-96)\n* ართურ რემბო (1854-91)\n* როდენბახი, ჟორჟ (1855-98)\n* ვერჰარნი, ემილ (1855—1916)\n* მორე, ჟან (1856—1910)\n* სამენი, ალბერ (1858—1900)\n* რემი დე გურმონი (1858—1915)\n* კანი, გუსტავ (1859—1936)\n* ჟირო, ალბერ (1860—1929)\n* ლაფორგი, ჟიულ (1860-87)\n* ადამი, პოლ (1862—1920)\n* მორის მეტერლინკი (1862—1949)\n* მერილი, სტიუარტ (1863—1915)\n* რეტტე, ადოლფ (1863—1930)\n* ვილე–გრიფინი, ფრანსუა (1863—1937)\n* რენიე, ანრი დე (1864—1936)\n* მოკელი, ალბერ (1866—1945)\n* პოლ ვალერი (1871—1945)\n* ვივიანი, რენე (1877—1909)\n* ნელიგანი, ემილ (1879—1941)\n* ბელი, ანდრეი (1880—1934)\n\n=== გავლენა ინგლისურ ლიტერატურაში ===\nინგლისურენოვანი ავტორები, რომელთაც სიმბოლიზმზე გავლენა მოახდინეს ან თავად განიცადეს:\n\n* პო, ედგარ ალან (1809-49)\n* ბლეიკი, უილიამ (1757—1827)\n* როსეტი, დანტე გაბრიელ (1828-82)\n* სუინბერნი, ალჯერნონ ჩარლზ (1837—1909)\n* უალდი, ოსკარ (1854—1900)\n* სიმონსი, ართურ (1865—1945)\n* გრეი, ჯონ (1866—1934)\n* დოუსონი, ერნესტ (1867—1900)\n* სტენბოკი, ერიკ (1860-95)\n* ელიოტი, თომაზ სტერნ (1888—1965)\n* იიტსი, უილიამ ბატლერ (1865—1939)\n* სტივენსი, უოლეს (1879—1955)\n* პაუნდი, ეზრა (1885—1972)\n* ეიკენი, კონრად (1889—1973)\n* სმიტი, კლარკ ეშტონ (1893—1961)\n* კრეინი, ჰარტ (1899—1932)\n\n=== მხატვრები ===\n* ბლეიკი, უილიამ — (1757—1827)\n* უოტსი, ჯორჯ ფრედერიკ — (1817—1904)\n* ბეკლინი, არნოლდ — (1827—1901)\n* შავანი, პიერ პიუვის დე — (1824—1898)\n* ფანტენ–ლატური, ანრი (1836—1904)\n* კნოპფი, ფერნანდ — (1858—1921)\n* კლიმტი, გუსტავ — (1862—1918)\n* მორო, გუსტავ — (1826—1898)\n* მუნკი, ედვარდ — (1863—1944)\n* რედონი, ოდილონ — (1840—1916)\n* როფსი, ფელისიენ — (1855—1898)\n* ტოროპი, იან — (1858—1928)\n* ვრუბელი, მიხეილ (1856—1910)\n\n==სიმბოლიზმი საქართველოში==\n\nსაქართველოში სიმბოლიზმი ლიტერატურაში ჩამოყალიბდა XX საუკუნის 10-იან წლებში. 1915 წელს ქუთაისში ჩამოყალიბდა სიმბოლისტთა ჯგუფი, რომელმაც გამოსცა ჟურნალი „ცისფერი ყანწები“. „ცისფერყანწელების“ ჯგუფში შედიოდნენ პაოლო იაშვილი, ტიციან ტაბიძე, ვალერიან გაფრინდაშვილი, გიორგი ლეონიძე, სანდრო ცირეკიძე, კოლაუ ნადირაძე და სხვა.\n\n== რესურსები ინტერნეტში ==\n* სიმბოლიზმის მანიფესტი, ჟან მორეასის მიერ (ფრანგ.).\n\n\n\n\n \nკატეგორია:ლიტერატურული მიმდინარეობები\nკატეგორია:მხატვრული მიმდინარეობები", "url": "https://ka.wikipedia.org/wiki/სიმბოლიზმი", "length": 9086}
{"id": "13786", "title": "ფარცხისის ბრძოლა (1569)", "text": "'''ფარცხისის ბრძოლა 1569''' – ბრძოლა ქართველთა და ყიზილბაშთა ლაშქარს შორის. ირანის შაჰმა განჯაში შაქისა და ყარაბაღის ლაშქარი შეკრიბა, დაიქირავა საშამხლოს რაზმები და საქართველოში გაგზავნა ქართლის მეფის სიმონ I-ის წინააღმდეგ. მოღალატე აზნაური კახაბერ ყორღანაშვილი მიეგება მტერს გზაზე და მეგზურად წაუძღვა. ბრძოლა გაიმართა სოფელ ფარცხისთან (ახლანდელი თეთრიწყაროს მუნიციპალიტეტი). მიუხედავად მტრის სიჭარბისა, ქართველებმა მედგრად შეუტიეს და უკუაქციეს იგი.\n\nგაქცეულ ყიზილბაშებს მეფე სიმონი ფეხდაფეხ მიჰყვა და თანამებრძოლთა მცირე ჯგუფით ქართველთა ძირითად ნაწილს საკმაოდ დაშორდა. მტრის გარემოცვაში დარჩენილი მეფე ერთ-ერთმა მოღალატემ შუბის კვრით ცხენიდან ჩამოაგდო. უთანასწორი ბრძოლაში მეფის თანამებრძოლები ერთიანად დახოცეს, ხოლო თვით სიმონი დაატყვევეს და ირანში გაგზავნეს, სადაც მან 1578 წლამდე დაჰყო ტყვეობაში.\n\n==იხილეთ აგრეთვე==\n* საქართველოს ბრძოლების სია\n\n==ლიტერატურა==\n\n\nკატეგორია:საქართველოს ბრძოლები\nკატეგორია:XVI საუკუნის ბრძოლები\nკატეგორია:ირანის ბრძოლები", "url": "https://ka.wikipedia.org/wiki/ფარცხისის_ბრძოლა_(1569)", "length": 956}
{"id": "13792", "title": "ჰიპ-ჰოპი", "text": "'''ჰიპ-ჰოპი''' () — სუბკულტურა, რომელიც მომდინარეობს ადრეული 70-იანი წლების ნიუ-იორკის აფრო-ამერიკული საზოგადოებიდან. კერძოდ, იგი წარმოიშვა ბრონქსში და მოგვიანებით ლათინო ამერიკულ საზოგადოებებში გავრცელდა.<ref name=chang></ref><ref></ref><ref></ref><ref>Allatson, Paul. ''Key Terms in Latino/a Cultural and Literary Studies''. Malden, MA: John Wiley & Sons, 2007, 199.\n</ref><ref>Schloss, Joseph G. ''Foundation: B-boys, B-girls and Hip-Hop Culture in New York''. New York: Oxford University Press, 2009, 125.</ref><ref>''From Mambo to Hip Hop''. Dir. Henry Chalfant. Thirteen / WNET, 2006, film</ref> მიუხედავად იმისა, რომ ამ ტერმინით ხშირად ჰიპ-ჰოპ მუსიკა იგულისხმება, ჰიპ-ჰოპ კულტურას ახასიათებს ოთხი ელემენტი: ემსინგი (), დიჯეინგი (), ბრეიკდანსი () და გრაფიტი ().<ref name=\"chang\"/>\n\n== იხილეთ აგრეთვე ==\n\n* ჰიპ-ჰოპ მუსიკა\n\n==რესურსები ინტერნეტში==\n\n* \n\n== სქოლიო ==\n\n\n\nკატეგორია:აფრო-ამერიკული კულტურა\nკატეგორია:ჰიპ-ჰოპი\nკატეგორია:აფრო-ამერიკის ისტორია", "url": "https://ka.wikipedia.org/wiki/ჰიპ-ჰოპი", "length": 957}
{"id": "13793", "title": "სნუპ დოგი", "text": "'''კელვინ კორდოზარ ბროდუს-უმცროსი''' (, უფრო მეტად ცნობილი სასცენო სახელით '''სნუპ დოგი''' (Snoop Dogg); დ.  20 ოქტომბერი, 1971) — ამერიკელი რეპერი, პროდიუსერი, მარიხუანასთან დაკავშირებული აქტივისტი და მსახიობი. იგი ცნობილია, როგორც დასავლეთ სანაპიროს ჰიპ-ჰოპ სცენის რეპერი და პროდიუსერ/რეპერ Dr. Dre-ს ერთ-ერთი პროტეჟე. მოზარდობაში იგი მოხვდა განგსტერულ დაჯგუფებაში Crips. სკოლის დამთავრების შემდეგ დაპატიმრებული იქნა კოკაინის მოხმარების გამო და უეინსაიდის საგრაფოს ციხეში ექვსი თვე დაჰყო. მუსიკალური კარიერა დაიწყო 1992 წელს, მას შემდეგ, რაც აღმოჩენილი იქნა  Dr. Dre-ს მიერ. თანამშრომლობდა Dr. Dre-სთან, სოლო სადებიუტო დისკზე ''The Chronic'' და ფილმის ''Deep Cover'' საუნდტრეკში შესულ სიმღერაზე.\n\nსნუპის სადებიუტო ალბომი  ''Doggystyle'' ლეიბლზე Death Row Records 1993 წელს გამოსვლისთანავე მოხვდა ბილბორდის 100-ეულში და რ’ნ’ბ ჩარტში. გამოცემიდან პირველივე კვირაში თითქმის მილიონი ასლის ოდენობით გაყიდული ''Doggystyle'' 1994 წელს პლატინის სტატუსით დაჯილდოვდა. მასში შეტანილია ჰიტად ქცეული სინგლები, რომელთა შორის არის What's My Name და Gin & Juice. 1994 წელს გამოვიდა მოკლემეტრაჟიანი ფილმის Murder Was The Case საუნდტრეკი, რომელშიც თავად სნუპიც მონაწილეობდა. 1996 წლის დასაწყისში მას მოხსნეს ყველა ბრალდება, დაკავშირებული მისი დაცვის წევრის მიერ 1993 წელს ფილიპ ვოლდემარიამის მკვლელობის გამო. მეორე ალბომი, ''Tha Doggfather'', რეპერმა იმავე წელს გამოსცა. ჩანაწერი ასევე მოხვდა რამდენიმე ჩარტში, სინგლის Snoop's Upside Ya Head დახმარებით. მისი წარმატება წინამორბედისგან განსხვავდებოდა და 1997 წელს ორმაგი პლატინის სტატუსიც შესძინა.\n\n''Tha Doggfather'' იყო სნუპის უკანასკნელი სტუდიური დისკი Death Row-ზე. შემდეგ იგი გადავიდა ლეიბლზე No Limit Records, სადაც ჩაწერა შემდეგი სამი ალბომი — ''Da Game Is to Be Sold, Not to Be Told'' (1998) ''No Limit Top Dogg'' (1999) და ''Tha Last Meal'' (2000). ამას მოჰყვა ლეიბლებზე Priority/Capitol/EMI Records 2002 წელს გადასვლა. ალბომის ''Paid tha Cost to Be da Boss'' გამოცემის შემდეგ 2004 წელს მან ხელი მოაწერა კონტრაქტს ლეიბლთან Geffen Records. ამ ლეიბლზე გამოვიდა ალბომები ''R&G (Rhythm & Gangsta): The Masterpiece'', ''Tha Blue Carpet Treatment'', ''Ego Trippin''' და ''Malice 'n Wonderland''. უკანასკნელი დისკი, გამოცემული ლეიბლზე Priority იყო  ''Doggumentary'' (2011 წლის მარტი).\n\nმუსიკასთან ერთად, სნუპი მონაწილეობს სხვადასხვა ფილმსა და შოუში: ''Doggy Fizzle Televizzle'', ''Snoop Dogg's Father Hood'' და ''Dogg After Dark''. იგი ასევე არის ახალგაზრდული საფეხბურთო ლიგისა და სკოლის საფეხბურთო გუნდის მწვრთნელი. სხვადასხვა დანაშაულებრივ ქმედებაში მონაწილეობისათვის ბრიტანეთსა და ავსტრალიაში სნუპი აკრძალული იყო, თუმცა ბრიტანეთში ეს აკრძალვა გაუქმდა ხანგრძლივი სასამართლო პროცესების შემდეგ.<ref name=\"rapbasement.com\"></ref> მისი ნათესავები არიან  ნეიტ დოგი, დეზ დილინჯერი, RBX, Lil' ½ Dead, ბრენდი ნორვუდი და რეი ჯეი. 2009 წლის სექტემბრიდან  EMI-მ სნუპი დანიშნა კვლავ გააქტიურებული ლეიბლის Priority Records თავმჯდომარედ.<ref></ref>\n\n2012 წელს, იამაიკაზე მოგზაურობის შემდეგ სნუპმა განაცხადა რასტაფარის მოძრაობის მხარდაჭერაზე და ახალ იმიჯზე, Snoop Lion. ამ ფსევდონიმით მან გამოუშვა რეგის ჟანრის ''Reincarnated'' და ამავე სახელწოდების დოკუმენტური ფილმი, რომელშიც მოთხრობილია მის იამაიკურ მოგზაურობებზეა. რეპერის მეცამეტე სტუდიური ალბომი ''Bush'' 2015 წლის მაისში გამოვიდა.\n\n==ადრეული ცხოვრება==\n\nსნუპ დოგი დაიბადა ლონგ-ბიჩზე (კალიფორნია)<ref name=\"biocom\"></ref><ref name=\"allmusicbio\" /> და იყო სამი შვილიდან მეორე. კელვინ კორდოზარ ბროდუს უმცროსი მამინაცვლის, კელვინ კორდოზარ ბროდუს უფროსის (დ. 10 დეკემბერი 1948 - გ. 9 ნოემბერი 1985) პატივსაცემად დაარქვეს. მისი დედა არის ბევერლი ბროდუსი (ქორწინებამდე - ტეიტი; დ. 27 აპრილი 1951, მაკ-კობი, მისისიპი).<ref name=\"wargs.com\"></ref><ref>Dogg 1999, p. 11</ref> მამა, ვერნალ ვარნადო (დ. 13 დეკემბერი 1949, მაგნოლია, მისისიპი),<ref name=\"wargs.com\"/> იყო ვიეტნამის ომის ვეტერანი, მომღერალი და ფოსტალიონი, რომელიც ხშირად ოჯახისგან შორს ცხოვრობდა.<ref>Dogg 1999, pp. 11–12</ref> ბავშვობაში მშობლებმა ბიჭუნას „სნუპი“ გარეგნობის გამო შეარქვეს, თუმცა შინ ჩვეულებისამებრ კელვინს უწოდებდნენ.<ref name=\"allmusicbio\"></ref><ref>Dogg 1999, p. 12</ref> დედა და მამინაცვალი ერთმანეთს 1975 წელს გაეყარნენ.\n\nადრეულ ასაკში ბროდუსი მღეროდა გოლგოთის სამების ბაპტისტურ ეკლესიაში და უკრავდა ფორტეპიანოზე. მეექვსე კლასში მან რეპი დაიწყო.<ref name=\"NY Times 1993 Growl\"></ref><ref></ref> დადიოდა ლონგ-ბიჩის პოლიტექნიკურ სასწავლებელში, რომელიც 1989 წელს დაამთავრა.<ref name=\"allmusicbio\"/>\n\nმოზარდობისას სნუპს კანონთან უამრავი პრობლემა ჰქონია. იგი იყო Rollin' 20 Crips-ის ბანდის წევრი (ისტსაიდი, ლონგ-ბიჩი, კალიფორნია),<ref name=\"Most Lovable Pimp\"></ref><ref>Dogg 1999, p. 74</ref> თუმცა 1993 წელს განაცხადა, რომ ბანდაში არასოდეს გაწევრიანებულა.<ref name=\"NY Times 1993 Growl\"/> სასწავლებელში სწავლის დასრულების შემდეგ იგი დააპატიმრეს კოკაინის შენახვის ბრალდებით. შემდეგი სამი წელი იგი დროდადრო პატიმარი იყო (მათ შორის - უეისაიდის ციხეში).<ref name=\"allmusicbio\"/> სნუპმა, ბიძაშვილების, ნეიტ დოგის და Lil' ½ Dead-ის, აგრეთვე უორენ ჯის მონაწილეობით, შექმნა ჯგუფი 213 (რომელსაც ასე ლონგ-ბიჩის უბნის ერთ-ერთი კოდის პატივსაცემად ეწოდა) და ჩაწერა სიმღერები. ერთ-ერთი ადრეული ჩანაწერი, En Vogue-ის \"Hold On\"-ის ფონზე შესრულებული ფრისტაილი, მოხვდა მიქსტეიპზე, რომელიც გავლენიანმა პროდიუსერმა Dr. Dre-მ მოისმინა. მან სნუპს დაურეკა და მიიწვია გასაუბრებაზე. N.W.A-ს ყოფილმა წევრმა The D.O.C.-მ სნუპს ასწავლა ტექსტების სტრუქტურირება და თემების სტროფებად, ჰუკებად და მისამღერებად დაყოფა.<ref name=\"Hip Hop Honours 2007\">According to Snoop Dogg's memoirs, as told by himself in VH1 Hip Hop Honors 2007</ref>\n\n==მუსიკალური კარიერა==\n\n===1992–97: Death Row, ''Doggystyle'' და ''Tha Doggfather''===\n\nკარიერის დასაწყისში, როდესაც სიმღერების პროფესიონალურად ჩაწერა დაიწყო, სნუპმა ფსევდონიმად '''Snoop Doggy Dogg''' აიღო. მასთან Dr. Dre-მ დაიწყო მუშაობა, პირველად - თემატურ სიმღერაზე ფილმისთვის ''Deep Cover'' (1992), მოგვიანებით კი - თავისი სადებიუტო სოლო ალბომისთვის ''The Chronic'' (ჩაწერაში აგრეთვე მონაწილეობდა სნუპის კიდევ ერთი ყოფილი პროექტი Tha Dogg Pound). სნუპის სადებიუტო ''Doggystyle''-ის დიდი წარმატება ნაწილობრივ Dr. Dre-ს პროექტში გამოჩენის შედეგი იყო.<ref name=\"allmusicbio\"/>\n\nდასავლეთ სანაპიროს ჯი-ფანკური ჰიპ-ჰოპის პოპულარობის ფონზე სნუპის სინგლებმა \"Who Am I (What's My Name)?\" და \"Gin and Juice\" აშშ-ის ეთერში დატრიალებული 10 საუკეთესო სიმღერის სიებში შეაღწიეს, ხოლო ალბომი Billboard-ის ჩარტში შვიდი თვის განმავლობაში იმყოფებოდა.<ref name= allmusicbio /> განგსტერული რეპი იქცა ცენზურისა და აქტიური განხილვების საგნად, ხოლო სნუპი - მოძალადე და ქალთმოძულე მუსიკოსების სიმბოლოდ.\n<ref></ref> მუსიკალური ჟურნალისტი ჩაკ ფილიპსი კი თვლიდა, რომ განსხვავებით განგსტერული რეპის სხვა შემსრულებლებისგან, სნუპი საკუთარ მშვიდ მხარეებსაც ამჟღავნებდა.<ref name=\"Saga of Snoop\"></ref> ''Rolling Stone''-ის კრიტიკოსი წერდა, რომ სნუპს ჰქონდა შედარებით მშვიდი ვოკალური გადმოცემა. „სნუპს გამოარჩევს ვოკალური სტილი, იმ დროს, როდესაც ბევრი რეპერი კივის, ფიგურალურად და სიტყვასიტყვით იგი მშვიდად საუბრად.“<ref name=\"NY Times 1993 Growl\"/> ''Doggystyle'', ისევე, როგორც ''The Chronic'', შეიცავს სიმღერებს, რომლებიც იწერებოდნენ ან დაკავშირებული იყვნენ ლეიბლთან Death Row - მათ შორის არიან Daz Dillinger, Kurupt, ნეიტ დოგი და სხვები.\n\nმოკლემეტრაჟიანი ფილმი სნუპის საქმეზე, რომელიც მკვლელობას ეხებოდა, ''Murder Was The Case'', გამოვიდა 1994 წელს, ისევე, როგორც საუნდტრეკი. 1995 წლის 6 ივლისს კალიფორნიაში, ნომრით C1923139 დარეგისტრირდა სნუპის ლეიბლი Doggy Style Records, Inc..<ref></ref>\n\n1996 წლის 20 თებერვალს სნუპს მოეხსნა მკვლელობის ბრალდებები და იგი, თავისი შვილის დედასთან და 20 პიტბულთან ერთად გადავიდა კლერმონტში (კალიფორნია). 1996 წლის აგვისტოსთვის Doggy Style Records-თან, რომელიც Death Row Records ფილიალი იყო, კონტრაქტი გააფორმა პირველმა შემსრულებელმა - ჩარლი უილსონმა<ref></ref> თუმცა, 1996 წლის ნოემბერში ''Tha Doggfather''-ის გამოცემისთვის ცხოვრების დანაშაულებრივი სტილი იქცა კიდევ უფრო საშიშ მოვლენად. აღსანიშნავი იყო ტუპაკ შაკურის მკვლელობა და Death Row-ს თანადამაარსებელ შუგ ნაიტის კრიმინალური საქმიანობა.<ref name=\"allmusicbio\"/> Dr. Dre-მ , კონტრაქტით უკმაყოფილების გამო იმავე წელს Death Row დატოვა, ამიტომ სნუპმა ახალი ალბომის პროდიუსერად თავად იმუშავა, Daz Dillinger-თან და DJ Pooh-თან ერთად.\n\nწინა ალბომთან შედარებთ, ''Doggystyle'' გამოირჩეოდა სტილის ცვლილებით. წამყვან სინგლში \"Snoop's Upside Ya Head\" ვოკალს ჩარლი უილსონი ასრულებს. მიუხედავად იმისა, რომ ალბომის გაყიდვები კარგი იყო, მას არ ჰქონია ისეთივე წარმატება, როგორც წინამორბედს. მიუხედავად ამისა, ''Tha Doggfather''-ში G-funk-ის სტილისადმი უფრო რბილი მიდგომა შეიმჩნეოდა. სნუპმაც შეწყვიტა Death Row-სთვის მუშაობა, როდესაც შეიტყო, რომ კონტრაქტით ლეიბლი ფლობდა უფლებებს ყველაფერზე, რასაც იგი ჩაწერდა კონტრაქტის ამოწურვამდე. ამიტომ ბიზნეს ურთიერთობის დარჩენილ პერიოდში არაფერი ჩაუწერია, გარდა შეურაცხმყოფელი \"Fuck Death Row\"-სი.<ref name=\"Most Lovable Pimp\"/> 1998 წელს, ინტერვიუში ნილ სტროუსთან, რეპერმა განაცხადა, რომ მიუხედავად დიდი შემოსავლისა, მას მაინც უმალავდნენ თანხის დიდ ნაწილს.<ref>Strauss, Neil. ''Everyone Loves You When You're Dead: Journeys into Fame and Madness.'' New York: HarperCollins, 2011, p. 12-13</ref>\n\nსტივენ თომას ერლეუაინი (Allmusic) თვლიდა, რომ ''Tha Doggfather''-ის შემდეგ სნუპ დოგმა „განგსტერული საწყისებისგან უფრო მშვიდი ლირიკული ესთეტიკოსისკენ შეცვლა დაიწყო“.<ref name=\"allmusicbio\"/> მაგალითად, იგი მონაწილეობდა 1997 წლის Lollapalooza-ს საკონცერტო ტურნეში, რომელშიც ძირითადად ალტერნატიული როკ-მუსიკოსები გამოჩნდნენ. ტროი ჯ. აუგუსტო (''Variety'') წერდა, რომ სნუპის პროგრამა „ბევრ ცეკვას შეიცავდა და, უცნაურია, მაგრამ ერთმანეთზე დაჯახებასაც“.<ref></ref>\n\n===1998–2006: კონტრაქტი No Limit-თან და შემდგომი წარმატება===\nthumb|right|150px|სნუპ დოგის გამოსვლა ჰავაიში, აშშ-ის სამხედრო ძალების წინაშე, 2005\n\n1998 წელს სნუპმა რეპერ  Master P-ის კუთვნილ No Limit Records-თან (დისტრიბუტორები იყვნენ Priority/EMI Records) კონტრაქტი გააფორმა. ლეიბლმა გამოიცა მისი მესამე სტუდიური ალბომი ''Da Game Is to Be Sold, Not to Be Told''. შემდეგი ალბომები ამ ლეიბლზე იყო \n''No Limit Top Dogg'' (1999, გაიყიდა 1,503,865-ზე მეტი ასლი) და ''Tha Last Meal'' (2000, გაიყიდა მილიონზე მეტი ასლი).<ref name=\"allmusicbio\"/> 2001 წელს მან აგრეთვე გამოუშვა ავტობიოგრაფია ''Tha Doggfather''.\n\n2002 წელს გამოვიდა ალბომი ''Paid tha Cost to Be da Bo$$'' (Priority/Capitol/EMI), გაყიდული 1300000-ზე მეტი ასლის ოდენობით. მასში შეტანილია ჰიტებად ქცეული \"From tha Chuuuch to da Palace\" და \"Beautiful\", ფარელ უილიამსის ვოკალით. ამ პერიოდისთვის სნუპმა განგსტერული იმიჯი მიატოვა და „მეძავების პატრონის“ სახე მოირგო.\n \n2004 წელს სნუპი გადავიდა Geffen Records-ზე/Star Trak Entertainment-ზე, რომელთა დისტრიბუციას Interscope Records ახორციელებდა. Star Trak-ს მართავდა დუეტი The Neptunes, რომელიც სნუპის 2004 წლის ალბომის ''R&G (Rhythm & Gangsta): The Masterpiece'' რამდენიმე სიმღერის პროდიუსერი იყო. აქედან გამოცემული პირველი სინგლი, \"Drop It Like It's Hot\" (ფარელ უილიამსის მონაწილეობით), ჰიტად იქცა და აგრეთვე სნუპის პირველ სინგლად, რომელმაც ჩარტში #1 პოზიცია დაიკავა. ალბომის მესამე სინგლი, \"Signs\" (ჯასტინ ტიმბერლეიკის და ჩარლი უილსონის მონაწილეობით) ბრიტანეთის ჩარტში #2 პოზიციაზე მოხვდა და ამ ტერიტორიაზე რეპერის ყველაზე დიდი წარმატება იყო. ალბომი მხოლოდ აშშ-ში 1724000 ასლის ოდენობით გაიყიდა, სინგლები კი რადიოსა და ტელევიზიის ეთერში აქტიური როტაციით სარგებლობდნენ. იმ პერიოდში აღდგა 213, რომელსაც სნუპიც შეუერთდა. ჯგუფმა ჩაწერა ალბომი ''The Hard Way'' (2004). ''Billboard'' 200-ში #4 პოზიციაზე დებიუტით და #1 პოზიციით საუკეთესო რიტმ-ენდ-ბლუზ/ჰიპ-ჰოპ ალბომების ჩარტში, მასში შედიოდა \"Groupie Luv\", რომელიც ჰიტად იქცა. სნუპი გამოჩნდა Korn-ის ვიდეოში \"Twisted Transistor\", სხვა რეპერებთან ერთად (Lil' Jon, Xzibit და დევიდ ბენერი).\n\nსნუპი აგრეთვე გამოჩნდა Ice Cube-ის 2006 წლის ალბომზე ''Laugh Now, Cry Later'', სიმღერაში \"Go to Church\" და იმავე წელს - Tha Dogg Pound-ის ''Cali Iz Active''-ის რამდენიმე სიმღერაში. 2006 წლის ზაფხულში ინტერნეტში გაჟონა სნუპ დოგის ახალმა სიმღერამ \"Real Talk\", რომელიც მოგვიანებით ოფიციალურად გამოიცა. იგი იყო Crips-ის ყოფილი ლიდერისადმი, სტენლი უილიამსისადმი მიძღვნა და არნოლდ შვარცენეგერის, იმ პერიოდში კალიფორნიის გუბერნატორის დაცინვა. სნუპი აგრეთვე გამოჩნდა Too $hort-ის \"Keep Bouncing\"-ში და Coolio-ს \"Gangsta Walk\"-ში. მისი 2006 წლის ალბომი ''Tha Blue Carpet Treatment'' ''Billboard'' 200-ში დებიუტისას #5 ადგილს იკავებდა და გაიყიდა 850000-ზე მეტი ასლის ოდენობით. ალბომი და მეორე სინგლი \"That's That Shit\" (რ. კელის მონაწილეობით) კრიტიკოსებმა ძალიან დადებითად შეაფასეს. დასავლეთ სანაპიროს რეპერებთან (მაგ. E-40-სთან) მან იმუშავა ვიდეოზე სინგლისთვის \"Candy (Drippin' Like Water)\".\n\n===2007–2012: ''Ego Trippin<nowiki>'</nowiki>'', ''Malice n Wonderland'' და ''Doggumentary''===\n\n2007 წლის ივლისში სნუპი ისტორიაში შევიდა, როგორც პირველი შემსრულებელი, რომელმაც სიმღერა მობილური ტელეფონის ზარის სახით სინგლის გამოცემამდე გამოუშვა (სიმღერა \"It's the D.O.G.\"). 2007 წლის 7 ივლისს იგი გამოვიდა ჰამბურგში, კონცერტზე Live Earth.<ref></ref> იგი აგრეთვე ბოლივუდურ კინოს შეეხო - როდესაც ითამაშა როლი და შეასრულა სიმღერა ფილმში „სინგჰი მეფეა“ (სიმღერას ასევე \"Singh is Kinng\" ეწოდება).<ref></ref> ფილმის საუნდტრეკი 2008 წლის 8 ივნისს Junglee Music Records-ზე გამოვიდა.<ref></ref> მეცხრე სტუდიური ალბომი ''Ego Trippin''' (რომელიც აშშ-ში 400000 ასლის ოდენობით გაიყიდა) სნუპმა იმავე წელს გამოსცა. ალბომიდან წარმატება იქონია სინგლმა  \"Sexual Eruption\", რომელიც Billboard 100-ის #7 პოზიციაზე აღმოჩნდა. სიმღერაში სნუპი ავტოტონალობის ეფექტს იყენებდა, ხოლო ალბომზე, გარდა დანარჩენებისა, პროდიუსერის სახით იმუშავა QDT-მ.\n\nმოგვიანებით სნუპი Priority Records-ის აღმასრულებელი დირექტორი გახდა. მისი მეათე ალბომი, 2009 წლის 8 დეკემბერს გამოვიდა. პირველი სინგლი ამ ალბომიდან, \"Gangsta Luv\" (The-Dream-ის მონაწილეობით), Billboard Hot 100-ში #35 ადგილამდე ავიდა. ალბომის დებიუტი Billboard 200-ში #23 პოზიციით შედგა. იგი პირველ კვირაში 61000 ასლის ოდენობით გაიყიდა და რეპერის კარიერაში ჩარტებში ყველაზე ნაკლებად წარმატებული იყო. მესამე სინგლი ამ ალბომიდან, \"I Wanna Rock\", Billboard Hot 100-ის #41 პოზიციაზე აღმოჩნდა. მეოთხე, \"Pronto\" (Soulja Boy Tell 'Em-ის მონაწილეობით) iTunes-ზე 2009 წლის 1 დეკემბერს გამოვიდა. ალბომი შემდგომში ხელმეორედ, სახელწოდებით ''More Malice'' გამოვიდა.\n\nკეტი პერისთან ერთად, უკანასკნელის ალბომისთვის ''Teenage Dream'' (2010) სნუპმა \"California Gurls\" ჩაწერა. მისმა ვოკალმა აგრეთვე გაიჟღერა Dr. Dre-ს \"Flashing\"-ში და Curren$y-ს სიმღერაში \"Seat Change\". სნუპი აგრეთვე მონაწილეობდა ავსტრალიელი ჯესიკა მაუბოის \"Get 'em Girls\"-ის (2010) ჩაწერაში. რეპერი აგრეთვე გამოჩნდა Emii-ს მეორე სინგლზე  \"Mr. Romeo\" (2010). The Lonely Island-ის \"Turtleneck & Chain\"-ზე (ამავე სახელწოდების ალბომიდან) აგრეთვე ჟღერს სნიუპის ვოკალი.\n\nმეთერთმეტე სტუდიური ალბომი, ''Doggumentary'', სნუპმა 2011 წლის მარტში, სახელწოდების რამდენიმეჯერ შეცვლის (''Doggystyle 2: Tha Doggumentary'', ''Doggumentary Music: 0020'') შემდეგ გამოსცა.<ref></ref> იგი აგრეთვე მონაწილეობდა Gorillaz-ის ალბომის ''Plastic Beach'' ჩაწერაში, სიმღერაში \"Welcome to the World of the Plastic Beach\" (The Hypnotic Brass-თან ერთად), ისევე, როგორც უკანასკნელის თანმხლებ ვიდეოში, რომელიც ჯგუფის კონცერტებზე იყო ნაჩვენები. Gorillaz-თან ერთად იგი აგრეთვე გამოჩნდა გლასტონბერის ფესტივალზე და „Clint Eastwood“-ში რეპის პარტია შეასრულა. კიდევ ერთი სიმღერა, რომელიც იწერებოდა  ''Plastic Beach''-ისთვის, \"Sumthing Like This Night\", მის ''Doggumentary''-ში მოხვდა. 2011 წელს გამოსულ Tech N9ne-ის ''All 6's and 7's''-ში შეტანილია \"Pornographic\", სნუპის, E-40-ის და Krizz Kaliko-ს მონაწილეობით.\n\n===2012–13: ''Reincarnated'' და ''7 Days of Funk''===\nthumb|upright|სნუპ დოგი, როგორც Snoop Lion, 2013\n\n2012 წლის 4 თებერვალს ცნობილი გახდა დოკუმენტური ფილმის ''Reincarnated'' და ამავე სახელწოდების ალბომის გამოცემის შესახებ. ფილმი 21 მარტს გამოვიდა. 2012 წლის 20 ივლისს გამოვიდა ახალი, რეგის ჟანრის სინგლი \"La La La\", ფსევდონიმით Snoop Lion.<ref></ref> ცნობილი გახდა მომავალი ალბომის კიდევ 3 სიმღერა - \"No Guns Allowed,\" \"Ashtrays and Heartbreaks,\" და \"Harder Times.\"<ref></ref>\n\n2012 წლის 31 ივლისს ცნობილი გახდა სნუპის ახალი სასცენო ფსევდონიმიც - '''Snoop Lion'''. ჟურნალისტებს მან უამბო, რომ იამაიკაზე რასტაფარული წესით მოინათლა.<ref></ref> ფრენკ ოუშენის მხრიდან საკუთარი გეი-ორიენტაციის შესახებ განცხადებაზე პასუხად სნუპმა განაცხადა, რომ დროა, ჰიპ-ჰოპში დაუშვან გეი-რეპერებიც.<ref>Snoop Dogg: Hip Hop is ready to accept openly gay rappers retrieved 28 August 2012</ref> 2012 წლის საბრძოლო ვიდეო თამაშისთვის ''Tekken Tag Tournament 2'' სნუპმა ჩაწერა სიმღერა \"Knocc 'Em Down\"  და თამაშში არენა \"The Snoop Dogg Stage\"-ზეც გამოჩნდა.<ref></ref><ref></ref>\n\nიმავე წლის სექტემბერში ფსევდონიმით '''DJ Snoopadelic''' გამოვიდა რეპერის ელექტრონული მუსიკის კომპილაცია ''Loose Joints''.<ref name=Fader></ref> ინტერვიუში ''The Fader''-თან სნუპმა განაცხადა: \"Snoop Lion, Snoop Dogg, DJ Snoopadelic — მათთვის მხოლოდ ერთი რამ არის მთავარი: ისეთი მუსიკის შექმნა, რომელიც მარადია და მაგარია.\"<ref name=Fader/>\n\nდეკემბერში გამოვიდა ''Reincarnated''-ის მეორე სინგლი, \"Here Comes the King\". აგრეთვე ცნობილი გახდა, რომ სნუპმა RCA Records-ზე ალბომის გამოშვება 2013 წლის დასაწყისისთვის დაგეგმა.<ref></ref> 2012 წლის დეკემბერში მან Tha Dogg Pound-თან ერთად ჩაწერილი მიქსტეიპი ''That's My Work'' გამოსცა.<ref></ref>\n\n''Hip Hop Weekly''-სთან 17 ივნისის ინტერვიუში პროდიუსერმა Symbolyc One (S1) ახსენა, რომ სნუპთან მუშაობდა და რეპერი ფსევდონიმით Snoop Dogg უკანასკნელ სტუდიურ ალბომს გეგმავდა.<ref></ref> 2013 წლის სექტემბერში სნუპმა გამოსცა ერთობლივი ალბომი ''Royal Fam'', ჩაწერილი თავის შვილებთან ერთად, სახელით Tha Broadus Boyz.<ref name=\"hiphopdx.com\"></ref> 2013 წლის 28 ოქტომბერს გამოვიდა მისი კიდევ ერთი მიქსტეიპი ''That's My Work 2'' (შედგენილი DJ Drama-ს მიერ).<ref></ref> მუსიკოს Dâm-Funk-თან ერთად სნუპმა ჩამოაყალიბა ფანკ-დუეტი  7 Days of Funk. პროექტმა ჩაწერა სადებიუტო, სასათაურო ალბომი, რომელიც 2013 წლის 10 დეკემბერს გამოვიდა.\n\n===2014–დღემდე: ''BUSH''===\n\n2014 წლის აგვისტოში ინტერნეტში გამოჩნდა მოკლე ვიდეო, რომელშიც ჟღერდა ფარელ უილიამსთან ჩაწერილი სიმღერის ნაწყვეტი.<ref></ref> 2015 წლის მაისში გამოვიდა ფარელის პროდიუსერობით შექმნილი ალბომი ''BUSH''<ref>iTunes Store - Music - Bush by Snoop Dogg in iTunes.com</ref>. პირველი სინგლი ამ ალბომიდან, \n\"Peaches N Cream\", 2015 წლის 10 მარტს გამოვიდა.\n\n==სხვა საქმიანობა==\n\nსნუპი მონაწილეობდა მრავალ მხატვრულ ფილმსა და სატელევიზიო ეპიზოდში. მათ შორის აღსანიშნავია როლებში ფილმებში ''The Wash'' (Dr. Dre-სთან) და საშინელებათა ''Bones-ში''. Wiz Khalifa-სთან ერთად იგი მონაწილეობდა 2012 წლის ''Mac and Devin Go to High School''-ში, ისევე, როგორც მის გაგრძელებაში.<ref name=\"rapradar1\">{{cite\nweb|url= |title=Breakfast Club Interviews Snoop Lion |publisher=Rap Radar |date=2013-04-24 |accessdate=2013-05-07}}</ref> სხვადასხვა მეორეხარისხოვანი როლი შესრულებული აქვს ფილმებში ''Half Baked'', ''Training Day'', ''Starsky & Hutch'' და ''Brüno''.\n\nright|thumb|სნუპი [[WrestleMania XXIV]]-ზე, [[ეშლი მასარო]]სთან და მარია კანელისთან ერთად, 2008 წლის 30 მარტი\n\nმონაწილეობა აქვს მიღებული სამ სატელევიზიო გადაცემაში - ''Doggy Fizzle Televizzle'', ''Dogg After Dark'' და ''Snoop Dogg's Father Hood'' (რომელშიც მისი ცოლი და შვილებიც გამოჩნდნენ). აგრეთვე გამოჩნდა ''King of the Hill''-ის, ''Las Vegas''-ის და ''Monk''-ის, ისევე, როგორც ''Robot Chicken''-ის,<ref></ref> და ''One Life to Live''-ის ეპიზოდებში.<ref></ref> სატელევიზიო გამოსვლებს შორის არის ''The L Word''-ის, ''Weeds''-ის, ''Entourage''-ის, ''I Get That a Lot''-ის და ''The Price Is Right''-ის ეპიზოდები. აგრეთვე გამოჩნდა YouTube-ის ვიდეოების სერიაში ''Epic Rap Battles of History'' (მოსეს როლში).<ref></ref>\n\n2000 წელს მაიკლ ჯ. კორლეონეს ფსევდონიმით გადაიღო პორნოგრაფიული ფილმი ''Snoop Dogg's Doggystyle''. მას დიდი წარმატება ხვდა წილად. ფილმში 2002 წლის AVN Awards-ზე წლის ყველაზე გაყიდვად ვიდეო გამოცემად დასახელდა.<ref></ref> კიდევ ერთი ფსევდონიმით, \"Snoop Scorsese\", მან 2002 წელს გამოუშვა ფილმი ''Snoop Dogg's Hustlaz: Diary of a Pimp''.<ref>Hustlaz: Diary of a Pimp (Video 2002) – IMDb</ref>\n\nსაკუთარი კინოკომპანია Snoopadelic Films სნუპმა 2005 წელს დააარსა. პირველი ფილმი, გამოშვებული მის მიერ იყო  ''Boss'n Up'', რომელიც სნუპის ალბომ ''R&G''-ს ეძღვნება.<ref></ref> 2008 წლის 30 მარტს იგი WrestleMania XXIV-ის წამყვანის სახით გამოვიდა.<ref></ref> იგი რანდენიმეჯერ Players Ball Don \"Magic\" Juan-ის მხარდამჭერის სახით გამოვიდა.<ref></ref><ref></ref> \nDon \"Magic\" Juan გამოჩნდა სნუპის ვიდეოებში \"Boss Playa\", \"A.D.I.D.A.C.\", \"P.I.M.P. (რემიქსი)\", \"Nuthin' Without Me\" და \"A Pimp’s Christmas Song.\"\n\n== დისკოგრაფია ==\n\n\n;სტუდიური ალბომები\n* ''Doggystyle'' (1993)\n* ''Tha Doggfather'' (1996)\n* ''Da Game Is to Be Sold, Not to Be Told'' (1998)\n* ''No Limit Top Dogg'' (1999)\n* ''Tha Last Meal'' (2000)\n* ''Paid tha Cost to Be da Boss'' (2002)\n* ''R&G (Rhythm & Gangsta): The Masterpiece'' (2004)\n* ''Tha Blue Carpet Treatment'' (2006)\n* ''Ego Trippin''' (2008)\n* ''Malice n Wonderland'' (2009)\n* ''Doggumentary'' (2011)\n* ''Reincarnated'' (2013)\n* ''Bush'' (2015)\n* ''Coolaid'' (2016)\n* ''Neva Left'' (2017)\n*''Bible of Love'' (2018)\n*''I Wanna Thank Me'' (2019)\n*''From tha Streets 2 tha Suites'' (2021)\n*''BODR'' (2022)\n*''Missionary'' (2023)\n\n\n;ერთობლივი ალბომები\n*''Tha Eastsidaz'' <small>(Tray Deee-სთან და Goldie Loc-სთან ერთად, როგორც Tha Eastsidaz)</small> (2000)\n*''Duces 'n Trayz: The Old Fashioned Way'' <small>(Tray Deee-სთან და Goldie Loc-სთან ერთად, როგორც Tha Eastsidaz)</small> (2001)\n*''The Hard Way'' <small>(ნეიტ დოგთან და უორენ ჯისთან ერთად, როგორც 213)</small> (2004)\n*''Mac & Devin Go to High School'' <small>(Wiz Khalifa-სთან ერთად)</small> (2011)\n*''7 Days of Funk'' <small>(Dâm-Funk-თან ერთად, როგორც 7 Days of Funk)</small> (2013)\n*''Royal Fam'' <small>(Spanky Danky-სთან და Dirty D-სთან ერთად, როგორც Tha Broadus Boyz)</small><ref name=\"hiphopdx.com-1\"></ref> (2013)\n*''Cuzznz'', დეზ დილინჯერთან ერთად (2016)\n*''Snoop Cube 40 $hort'', Mount Westmore-თან ერთად (2022)\n\n== რესურსები ინტერნეტში ==\n\n*ოფიციალური საიტი\n* \n* \n* \n* Snoopdog TV Youtube-ზე\n* \n* \n* \n* \n\n== სქოლიო ==\n\n\n\n\n\n\nკატეგორია:ამერიკელი რეპერები\nკატეგორია:დაბადებული 20 ოქტომბერი\nკატეგორია:დაბადებული 1971\nკატეგორია:სნუპ დოგი\nკატეგორია:Death Row Records-ის შემსრულებლები\nკატეგორია:XX საუკუნის ამერიკელი მამაკაცი მსახიობები\nკატეგორია:XXI საუკუნის ამერიკელი მამაკაცი მსახიობები\nკატეგორია:XXI საუკუნის ამერიკელი რეპერები\nკატეგორია:XX საუკუნის ამერიკელი მომღერლები\nკატეგორია:XXI საუკუნის ამერიკელი მომღერლები\nკატეგორია:აფრო-ამერიკელი კინოპროდიუსერები\nკატეგორია:აფრო-ამერიკელი მამაკაცი მსახიობები\nკატეგორია:აფრო-ამერიკელი მამაკაცი რეპერები\nკატეგორია:აფრო-ამერიკელი მამაკაცი მომღერლები\nკატეგორია:აფრო-ამერიკელი მომღერლები და სიმღერების ავტორები\nკატეგორია:ამერიკელი კინოპროდიუსერები\nკატეგორია:ამერიკელი ჰიპ-ჰოპ შემსრულებლები\nკატეგორია:ამერიკელი ინვესტორები\nკატეგორია:ამერიკელი მამაკაცი კინომსახიობები\nკატეგორია:ამერიკელი მამაკაცი მომღერლები და სიმღერების ავტორები\nკატეგორია:ამერიკელი მამაკაცი ტელემსახიობები\nკატეგორია:ამერიკელი მამაკაცი გამხმოვანებლები\nკატეგორია:ამერიკელი მუსიკალური ვიდეოების რეჟისორები\nკატეგორია:ამერიკელი ტელერეჟისორები\nკატეგორია:XX საუკუნის ამერიკელი ბიზნესმენები\nკატეგორია:სიმღერების ავტორთა დიდების დარბაზში შემავალი შემსრულებლები", "url": "https://ka.wikipedia.org/wiki/სნუპ_დოგი", "length": 22685}
{"id": "13798", "title": "ჯეი-ზი", "text": "'''შონ კორი კარტერი''' (დ. 4 დეკემბერი, 1969),<ref name=\"Jay-Z Celebrates Birthday with Beyoncé in Paris\">Mikelbank, Peter.   People Magazine article, December 5, 2007. Retrieved October 31, 2009.</ref> უფრო მეტად ცნობილი სასცენო ფსევდონიმით '''ჯეი-ზი''' ('''Jay-Z''') — ამერიკელი რეპერი, ბიზნესმენი და მსახიობი. იგი არის ამერიკის ერთ-ერთი გავლენიანი ჰიპ-ჰოპ შემსრულებელი, რომლის ქონება 450&nbsp; მილიონ აშშ დოლარს შეადგენს.<ref name=\"mtv greatest\">The Greatest MCs of All Time  ''MTV''. Retrieved on December 26, 2006</ref><ref></ref>  მას მსოფლიო მასშტაბით გაყიდული აქვს დაახლოებით 50 მილიონი ალბომი, მიღებული აქვს 24 გრემის ჯილდო და მრავალი სხვა ნომინიმაცია.<ref></ref><ref></ref>\n\nჯეი-ზი არის კლუბის 40/40 და NBA-ს New Jersey Nets თანამფლობელი და ასევე ჩაცმულობის ხაზის Rocawear შემქმნელი. იგი არის Def Jam Recordings-ის ყოფილი გენერალური დირექტორი, ლეიბლის Roc-A-Fella Records ერთ-ერთი დამფუძნებელი და Roc Nation-ის უშუალო დამფუძნებელი. როგორც სოლო-შემსრულებელს, მას აქვს დამყარებული რეკორდი ბილბორდ 200-ში ერთდროულად რამდენიმე ალბომის წარმატების მხრივ. ბილბორდის ცხელ ასეულში პირველ ადგილზე სხვადასხვა დროს მოხვდა მისი ოთხი სინგლი.\n\n2008 წლის 4 აპრილს მან იქორწინა ბიონსე ნოულსთან. 2009 წლის 11 დეკემბერს ჯეი-ზი ბილბორდის მიერ დასახელებული იქნა 2000-2009 წლების #5 საუკეთესო მამაკაც შემსრულებლად და მეოთხე პოზიციაზე რეპერ შემსრულებელთა სიაში, ემინემის, ნელისა და 50 Cent-ის შემდეგ.<ref></ref>\n\n== ადრეული ცხოვრება ==\n \n\nშონ კარტერი წარმოშობით მერსი ჰაუსისიდან არის, ბრუკლინის (ნიუ-იორკი) მეზობლად მდებარე ბედფორდ-სტუივიზანტიდან.<ref name=\"allmusicbio\">Birchmeier, Jason. [ Jay-Z Biography]. Allmusic. Retrieved August 24, 2007.</ref> ოჯახიდან მამის წასვლის შემდეგ იგი, თავის სამ და-ძმასთან ერთად, გაზარდა დედამ, გლორია კარტერმა. ტექსტებში ჯეი-ზი ახსენებს, რომ 1982 წელს, 12 წლის ასაკში, ძმას ზურგში ესროლა მისი ძვირფასეულობის მოპარვის გამო.<ref name=CBSnews></ref><ref name=\"aboutjayz\">Adaso, Henry. How Well Do You Know Jay-Z?  About.com. Retrieved August 24, 2007.</ref> ელაი უიტნის სკოლაში (სანამ იგი დაიხურებოდა) ჯეი-ზი დადიოდა მომავალ რეპერ AZ-სთან ერთად. ამას მოჰყვა ჯორჯ უესტინგჰაუზის კარიერისა და ტექნიკური განათლების სკოლაში (ტრენტონი, ნიუ-ჯერსი), მაგრამ იგი არ დაუმთავრებია.<ref></ref> თავის სიმღერებში რეპერი ხშირად ახსენებს, რომ კოკაინის გაყიდვით იყო დაკავებული.<ref name=\"aboutjayz\"/> იგი აგრეთვე ამტკიცებს, რომ ცხოვრებაში სამჯერ ესროლეს.<ref name=CBSnews/>\n\nდედის თანახმად, კარტერი ღამით ოჯახს აღვიძებდა სამზარეულოს მაგიდაზე რიტმების დაკვრით. საბოლოოდ, დედამ მას დაბადების დღეზე უყიდა ბუმ-ბოქსი და მუსიკისადმი ინტერესი უფრო გაუღვივა. მან დაიწყო ფრისტაილი, ტექსტების წერა და თავისი დროის პოპულარული მუსიკოსების მოსმენა.<ref>\"December 4\", The Black Album – ჯეი-ზი</ref> სამეზობლოში კარტერი ცნობილი იყო ზედმეტსახელით Jazzy, რომელიც შემდგომში იქცა მის სასცენო სახელად Jay-Z. ეს აგრეთვე არის მისი მუსიკალური დამრიგებლის, Jaz-O-სადმი პატივისცემის ნიშანი, ისევე, როგორც ნიუ-იორკის მეტროს ხაზის J/Z-ის ციტირება (მისი ერთ-ერთი სადგური მდებარეობს ბრუკლინში).<ref name=\"allmusicbio\"/>\n\n=== ადრეული კარიერა ===\n\nჯეი-ზი ნაწილობრივ ჟღერს  Jaz-O-ს 1980-იანი და 1990-იანი წლების ადრეულ ჩანაწერებზე - მათ შორის, სიმღერებში \"The Originators\" და \"Hawaiian Sophie\".<ref>Edwards, Paul, 2009, ''How to Rap: The Art & Science of the Hip-Hop MC'', Chicago Review Press, p. xi.</ref> ჯეი-ზი ხმისჩამწერ ლეიბლთან კონტრაქტის მოსაპოვებლად აგრეთვე მონაწილეობდა 1990-იანი წლების დასაწყისში გამართულ რეპ-შეჯიბრებში LL Cool J-სთან.<ref></ref> ფართო მსმენელმა იგი გაიცნო Big Daddy Kane-ის 1994 წლის ალბომზე ''Daddy's Home'' წარმოდგენილი \"Show and Prove\"-ით. ამ პერიოდში ჯეი-ზის იცნობდნენ, როგორც Big Daddy Kane-ის „ჰაიპ-მენს“,<ref>Edwards, Paul, 2009, ''How to Rap: The Art & Science of the Hip-Hop MC'', Chicago Review Press, p. 316.</ref> თუმცა კეინი ხსნის, რომ ეს მოვალეობა მასთან არავის ჰქონია და ამის მაგივრად მასთან უბრალოდ მოწვეული სტუმრები ჩნდებოდნენ. მისი თქმით, კოსტუმის გამოსაცვლელად სცენის დატოვებისას იგი სცენაზე ჯეი-ზის და Positive K-ს ტოვებდა, რომლებიც მის დაბრუნებამდე ფრისტაილს ასრულებდნენ.<ref></ref>  ახალგაზრდობაში ჯეი-ზი Big L-ის სიმღერაში \"Da Graveyard\" და Mic Geronimo-ს \"Time to Build\"-ში (1995) გამოჩნდა (რომელშიც აგრეთვე მონაწილეობდნენ DMX და ჯა რული. კარტერის პირველი ოფიციალური რეპ-სინგლი იყო \"In My Lifetime\", რომელსაც ახლდა მუსიკალური ვიდეოც. სინგლის b-გვერდს, \"I Can't Get With That\", ასევე დაერთო გამოუცემელი მუსიკალური ვიდეოს მომზადება.<ref></ref>\n\n== დისკოგრაფია ==\n\n\n\n; სტუდიური ალბომები\n* ''Reasonable Doubt'' (1996)\n* ''In My Lifetime, Vol. 1'' (1997)\n* ''Vol. 2... Hard Knock Life'' (1998)\n* ''Vol. 3... Life and Times of S. Carter'' (1999)\n* ''The Dynasty: Roc La Familia'' (2000)\n* ''The Blueprint'' (2001)\n* ''The Blueprint<sup>2</sup>: The Gift & The Curse'' (2002)\n* ''The Black Album'' (2003)\n* ''Kingdom Come'' (2006)\n* ''American Gangster'' (2007)\n* ''The Blueprint 3'' (2009)\n* ''Magna Carta Holy Grail'' (2013)\n* ''4:44'' (2017)\n\n; თანამშრომლობები\n* ''Jay-Z: Unplugged'' <small>(ჯგუფთან The Roots)</small> (2001)\n* ''The Best of Both Worlds'' <small>(რ. კელისთან ერთად)</small> (2002)\n* ''Unfinished Business'' <small>(რ. კელისთან ერთად)</small> (2004)\n* ''Collision Course'' <small>(ლინკინ პარკთან ერთად)</small> (2004)\n* ''Watch the Throne'' <small>(კანიე უესტთან ერთად)</small> (2011)\n\n==რესურსები ინტერნეტში ==\n\n\n*\n*\n\n==სქოლიო==\n\n\n\n\n\nკატეგორია:ამერიკელი მუსიკოსები\nკატეგორია:ამერიკელი რეპერები\nკატეგორია:დაბადებული 4 დეკემბერი\nკატეგორია:დაბადებული 1969\nკატეგორია:ნიუ-იორკელები\nკატეგორია:სიმღერების ავტორთა დიდების დარბაზში შემავალი შემსრულებლები", "url": "https://ka.wikipedia.org/wiki/ჯეი-ზი", "length": 5483}
{"id": "13805", "title": "ნახიდურის ბრძოლა", "text": "'''ნახიდურის ბრძოლა 1599''' — ბრძოლა ქართლისა და ოსმალეთის ლაშქარს შორის. ოსმალთაგან გორის ციხის გათავისუფლების შემდეგ (გორის ბრძოლა) თავრიზის ბეგლარბეგმა სულთნის ბრძანებით საქართველოში ილაშქრა. ჯარი ალგეთის ხეობაში, სოფ. ნახიდურთან დაბანაკდა. ქართლის მეფე სიმონ I მტერს მცირერიცხოვანი ლაშქრით მიეგება. ქართველთა ჯარის თავმოყრა დამთავრებული არ იყო, ამიტომ მეფეს ბრძოლის დაწყებას არ ურჩევდნენ, მაგრამ სიმონ I-მა რჩევა არ მიიღო და მტერს მედგრად შეუტია. თვით მეფე მამაცურად იბრძოდა ბრძოლის შუაგულში. დაახლოებით ხუთსაათიანი ბრძოლის შემდეგ ოსმალთა რიცხოვრივი უპირატესობის შედეგად ქართველები იძულებული გახდნენ უკან დაეხიათ. ოსმალებმა ბრძოლით მისდიეს ქართველთა ლაშქარს. სოფ. ფარცხისთან (ახლანდელი თეთრიწყაროს მუნიციპალიტეტი), ვიწრო გზაზე, სიმონ I ცხენიანად ჩაეფლო და იძულებული გახდა დანებებოდა ოსმალთა სარდალს.\n\n==იხილეთ აგრეთვე==\n* საქართველოს ბრძოლების სია\n\n==ლიტერატურა==\n\n\nკატეგორია:საქართველოს ბრძოლები\nკატეგორია:XVI საუკუნის ბრძოლები\nკატეგორია:ოსმალეთის ბრძოლები", "url": "https://ka.wikipedia.org/wiki/ნახიდურის_ბრძოლა", "length": 961}
{"id": "13807", "title": "ოფშკვითის ბრძოლა", "text": "'''ოფშკვითის ბრძოლა 1590''' — ბრძოლა იმერეთის მეფე როსტომსა, ოდიშის მთავარ მანუჩარ I დადიანისა და ქართლის მეფე სიმონ I-ს შორის.\n\nსიმონ I-მა გადაწყვიტა დასავლეთ საქართველოში შექმნილი ვითარება იქ თავისი გავლენის განსამტკიცებლად გამოეყენებინა. იგი იმერეთის ტახტის დაუფლებისათვის გაჩაღებულ ბრძოლაში ჩაება. სიმონს მხარს უჭერდა იმერელ თავადთა ერთი ჯგუფი. მრავალრიცხოვანი ჯარითა და ზარბაზნებით სიმონ I იმერეთში გადავიდა, დაიპყრო სკანდის, კვარის, კაცხის, სვერის ციხეები. შემდეგ ქუთაისი აიღო და ოდიშისკენ სალაშქროდ სოფ. ოფშკვითთან (ახლანდელი წყალტუბოს მუნიციპალიტეტი) დაბანაკდა. იმერეთის მეფე როსტომი ოდიშის მთავარ მანუჩარ I დადიანთან გაიქცა, რომელიც სიმონ I-ს როსტომთან ერთად მორჩილებას ჰპირდებოდა. სიმონ I-მა, რომელსაც იმერეთის საბოლოო შემოერთება ჰქონდა გადაწყვეტილი, როსტომის გადაცემა მოითხოვა, რაზედაც უარი მიიღო. მანუჩარ I-მა და როსტომმა შეძლეს სიმონ I-თან მყოფი იმერელი თავადების გადაბირება და გარიჟრაჟზე მოულოდნელად თავს დაესხნენ სიმონ I-ის ბანაკს. ძმათა შორის ბრძოლა დამთავრდა ქართლის მეფის დამარცხებით, რომლის მთელი ბანაკი და ზარბაზნები დადიანსა და როსტომს დარჩათ.\n\n==იხილეთ აგრეთვე==\n* საქართველოს ბრძოლების სია\n\n==ლიტერატურა==\n* \n\n\nკატეგორია:საქართველოს ბრძოლები\nკატეგორია:XVI საუკუნის ბრძოლები", "url": "https://ka.wikipedia.org/wiki/ოფშკვითის_ბრძოლა", "length": 1196}
{"id": "13813", "title": "ტოპოლოგიური სივრცე", "text": "'''ტოპოლოგიური სივრცე''' მათემატიკაში ეწოდება სიმრავლეს მასზე მოცემული ტოპოლოგიით. ტოპოლოგიური სივრცე არის მათემატიკის ერთ-ერთი უმნიშვნელოვანესი ცნება და იგი გვხვდება მათემატიკის პრაქტიკულად ყველა დარგში. \n\n== '''განმარტება'''==\n\nტოპოლოგიური სივრცე არის წყვილი <math>(X,\\tau)</math>, სადაც <math>X</math> არის სიმრავლე, ხოლო  <math>\\tau</math> არის <math>X</math>-ის ყველა ქვესიმრავლეთა სიმრავლის <math>P(X)</math>-ის ქვეოჯახი  <math>\\tau \\subseteq P(X)</math>, ისეთი რომ სრულდება შემდეგი პირობები:\n*  <math>X \\in \\tau</math>  ,  <math>\\emptyset \\in \\tau </math>\nმთელი სივრცე და ცარიელი სიმრავლე ეკუთვნიან ამ ქვეოჯახს (ოჯახს აქვს უმცირესი და უდიდესი ელემენტი ჩართვის მიმართების მიმართ).\n\n* თუ <math>U_1 \\in X</math> და <math>U_2 \\in X</math> მაშინ <math>U_1\\cap U_2 \\in X</math> \nოჯახი ჩაკეტილია სასრული თანაკვეთის ოპერაციის მიმართ.\n\n* თუ <math> \\forall i (U_{i} \\in \\tau)</math> სადაც <math>I</math> ინდექსთა ნებისმიერი სიმრავლეა, მაშინ <math> \\bigcup_{i\\in I} U_{i} \\in \\tau  </math>  \nოჯახი ჩაკეტილია ნებისმიერი გაერთიანების მიმართ.  \n\n<math>\\tau</math>-ს ეწოდება ტოპოლოგია მის ელემენტებს კი ღია სიმრავლეები.\n\nკატეგორია:ტოპოლოგია", "url": "https://ka.wikipedia.org/wiki/ტოპოლოგიური_სივრცე", "length": 1132}
{"id": "13821", "title": "აფრიკა", "text": "'''აფრიკა''' — დედამიწის ერთ-ერთი კონტინენტი. ფართობი მიმდებარე კუნძულებიანად შეადგენს 30,22 მლნ. კმ²–ს, ხოლო მოსახლეობა — 1,1 მილიარდ ადამიანს<ref></ref> (დედამიწის მოსახლეობის 14 %). კონტინენტებს შორის ამ მაჩვენებლებით იგი ჩამორჩება მხოლოდ ევრაზიას. უჭირავს დედამიწის მთელი ზედაპირის 6 %, ხოლო ხმელეთის 20,4 %.\n\nაფრიკა, განსაკუთრებით ცენტრალური აღმოსავლეთ აფრიკა, მეცნიერების მიერ ადამიანის წარმოშობის ადგილად ითვლება, რასაც ადასტურებს ადრეულ ჰომინიდთა აღმოჩენა და ასევე გვიანდელი (დათარიღებული 7 მილიონი წლით) ადამიანის წინაპართა დასახლებები, მათ შორის Sahelanthropus tchadensis, Africanus, Homo Erectus, რომელთა შორის ყველაზე ადრეული ადამიანები დაახ. 200 000 წლის წინ გამოჩნდნენ.\n\nაფრიკა ეკვატორის ორივე მხარეს იჭიმება და მრავალ კლიმატურ სარტყელს მოიცავს. ეს ერთადერთი კონტინენტია, რომელიც ჩრდილოეთისა და სამხრეთის ზომიერ სარტყლებს სწვდება.\n\n== ეტიმოლოგია ==\n'''აფრი''' იყო ჩრდილოეთ აფრიკაში კართაგენთან მცხოვრები რამდენიმე ხალხის სახელი. რომაული ბოლოსართი „-კა“ მიუთითებს „ქვეყანას ან მიწას“. სხვა წყაროებით ამ სიტყვის გაშიფრვრა ამგვარად შეიძლება:\n* ლათინური სიტყვა aprica, ნიშნავს „მზიანს“;\n* ბერძნული სიტყვა „aphrike“, ნიშნავს „სიცივის გარეშე“. ეს თეორია წამოაყენა ისტორიკოსმა ლეო აფრიკანუსმა (1488-1554), რომლის მოსაზრებით ბერძნულ სიტყვა ფრიკე-ზე (φρίκη ნიშნავს „ცივს და საზარელს“) მიკუთვნების თავსართის, „-ა“-ს დამატებით ის მიუთითებს მიწაზე, რომელიც თავისუფალია სიცივისა და სისაზარლისგან.\n\n== გეოგრაფია ==\n\nthumb|200px|აფრიკის ტოპოგრაფია\nაფრიკას გარს ეკვრის ატლანტის და ინდოეთის ოკეანეები, ხმელთაშუა და წითელი ზღვები. ევროპიდან გამოიყოფა გიბრალტარის ვიწრო სრუტით, ხოლო სუეცის ყელით, რომელზეც სუეცის არხია გაყვანილი უკავშირდება აზიას. აფრიკის უდიდესი ნაწილი ტროპიკულ სარტყელშია მოქცეული. უკიდურესი ჩრდილოეთ და სამხრეთ ნაწილები მდებარეობენ სუბტროპიკებში. უკიდურეს ჩრდილოეთ და სამხრეთ წერტილებს შორის მანძილი 8000 კმ–ია, ხოლო უკიდურეს დასავლეთ და აღმოსავლეთ წერტილებს შორის მანძილი 7500 კმ-ია. სანაპირო ხაზი სხვა კონტინენტებთან შედარებით სუსტადაა დანაწევრებული, მისი სიგრძე შეადგენს 26 000 კმ–ს. (შედარებისთვის ევროპის სანაპირო ხაზის სიგრძეა 32 000 კმ, მაშინ როცა ის ფართობით სამჯერ ნაკლებია აფრიკაზე).\n\nაფრიკას ეკუთვნის კუნძულები: მადაგასკარი, პემბა, ზანზიბარი, მაფია, სოკორტა, მასკარენი, ამირანტი, სეიშელი, კომორი, მადეირა, მწვანე კონცხი, კანარი, პრინსიპი, სან-ტომე, ანობონი, ფერნანდო-პო, ამაღლება, წმ. ელენე, ტრისტან-და-კუნია.\n\nნახევარკუნძულებს შორის უდიდესია სომალის ნახევარკუნძული.\n\n'''დიდი ტბებია''': ვიქტორია, ალბერტი, ედუარდი, კივუ, ტანგანიიკა.\n\n'''უდიდესი მდინარეებია''': კონგო, ნილოსი, ნიგერი, ზამბეზი, ორანჟი.\n\n'''მნიშვნელოვანი მთათა სისტემებია''': ჩრდილოეთით ატლასის მთები, აღმოსავლეთში ეთიოპიის მთიანეთი, სამხრეთში დრაკონის მთები.\n\nუმაღლესი მწვერვალია კილიმანჯარო (5895 მ.).\n\nაფრიკის ტერიტორიაზე მდებარეობს მსოფლიოში უდიდესი უდაბნო საჰარა.\n\nაფრიკას ჩვეულებრივ ყოფენ შემდეგ გეოგრაფიულ ნაწილებად:\n\n* ჩრდილოეთი აფრიკა\n* დასავლეთი აფრიკა\n* ცენტრალური აფრიკა\n* აღმოსავლეთი აფრიკა\n* სამხრეთი აფრიკა\n\n=== რელიეფი და სასარგებლო წიაღისეული ===\nthumb|left|225px|აფრიკის ყველაზე მაღალი მთა [[კილიმანჯარო]].\nthumb|left|225px|მთა კენია.\nაფრიკის რელიეფი დედამიწის ქერქის განვითარებას და გარეგანი პროცესების მოქმედებაზეა დამოკიდებული. აფრიკის კონტინენტზე 200-დან 1000 მ-მდე სიმაღლის ვაკე რელიეფი ჭარბობს, კონტინენტზე არ არის მაღალი და დიდ მანძილზე გადაჭიმული მთიანი სისტემები. აფრიკას საფუძვლად უდევს უძველესი ბაქანი, რომელიც შორეულ წარსულში ერთ-ერთი დიდი კონტინენტის — გონდვანას შემადგენლობაში შედიოდა. ოდესღაც აქ აღმართული მთიანი სისტემები გარეგანი ძალების მოქმედებით დაიშალა და მოსწორდა. მთების ადგილზე უზარმაზარი ტალღისებური ვაკეები გაჩნდა, რომლებზეც აქა-იქ აღმართულია კრისტალური მასივები.\n\nშინაგანი ძალების გავლენით ზოგან ბაქანის საძირკველმა აიწია, რის შედეგადაც მაღალი ზეგნები გაჩნდა (ეთიოპიის, აღმოსავლეთ აფრიკის და სხვ.), ზოგან კი დაიწია და გაჩნდა დიდი ქვაბულები (ჩადის, კონგოს, კალაჰარის და სხვ.). ამ მოძრაობას თან ახლდა დედამიწის ქერქის რღვევა, ჰორსტებისა და გრაბენების წარმოქმნა, მიწისძვრები და ვულკანები. აღმოსავლეთ აფრიკაზე გადის დედამიწის ყველაზე დიდი რღვევის ხაზი, რომელმაც არაბეთის ბაქანი დააშორა აფრიკის ბაქანს. იგი ეთიოპიის მთიანეთის გავლით მდინარე ზამბეზამდე გრძელდება. აქ ხდება ლითოსფერული ფილების გადაადგილება, ამიტომ ხშირია მიწისძვრები და ვულკანების ამოფრქვევები.\n\nზედაპირის სიმაღლის მიხედვით, აფრიკას ორ ნაწილად ყოფენ: დაბალი აფრიკა (ჩრდილოეთი და დასავლეთი), სადაც სიმაღლე მცირე გამონაკლისის გარდა, 1000 მ-ზე ნაკლებია და, მაღალი აფრიკა (აღმოსავლეთი და სამხრეთი), სადაც სიმაღლე 1000 მეტრს აღემატება. ჩრდილოეთი და დასავლეთი აფრიკის ზედაპირი უმეტესწილად კონტინენტური და ზღვიური დანალექი ქანებითაა აგებული. ეს ტერიტორიები ხანგრძლივი დროის განმავლობაში ზღვას ეკავა. საჰარის ცენტრში აღმართულია კრისტალური და ვულკანური ქანებით აგებული მთიანი მასივები.\n\nკონტინენტის ჩრდილო-დასავლეთ პერიფერიაზე ატლასის მთები მდებარეობს. მთების ჩრდილოეთი ქედები ახალგაზრდაა და ის ალპების და კავკასიონის მთებთან ერთად წარმოიშვა, სამხრეთ-დასავლეთ პერიფერიაზე კი კაპის ძველი მთები მდებარეობს. აფრიკის აღმოსავლეთი მხარე მაღალ, დედამიწის ქერქის მოძრაობით გაახალგაზრდავებულ აღმოსავლეთ აფრიკის მთიანეთს უკავია. აქ მდებარეობს კონტინენტის უმაღლესი მწვერვალი, ვულკანები — კილიმანჯარო, კენია და სხვ. კილიმანჯარო სიტყვასიტყვით ''„მბრწყინავ მთას“'' ნიშნავს. ვულკანს სამი წვერი აქვს და მიუხედავად ეკვატორულ სარტყელში მდებარეობისა ეს მწვერვალები მარად თოვლიანია.\n\nაფრიკა სასარგებლო წიაღისეულის სიმდიდრით და სიმრავლით გამოირჩევა. ზოგიერთი საბადო უდიდესია მსოფლიოში, ან ერთ-ერთი უდიდესია. მათი განლაგება განპირობებულია დედამიწის ქერქის აგებულებითა და მისი განვითარების ისტორიით. იმის გამო რომ აფრიკაში ჭარბობს მაგმური ქანები, იგი განსაკუთრებულად მდიდარია მადნეული სასარგებლო წიაღისეულით. სამხრეთ და აღმოსავლეთ აფრიკაში ისინი ღრმად არაა განლაგებული, რადგან ძველი კრისტალური ქანები დედამიწის ზედაპირთან ახლოს მდებარეობს. აფრიკა მდიდარია ბოქსიტებით, ურანით, მანგანუმით, ოქროთი პლატინით, შავი ლითონებით და სხვ.\n\nკონტინენტის შედარებით დაბალ ადგილებში, სადაც დანალექი ქანები ჭარბობს, დანალექი წარმოშობის სასარგებლო წიაღისეული გვხვდება: ქვანახშირი, სხვადასხვა სახის მარილი და სხვ. ჩრდილოეთ ნაწილსა და გვინეის ყურის სანაპიროებზე აღმოჩენილია ნავთობის დიდი მარაგი. აფრიკა მდიდარია ფოსფორიტებით, რომლებისგანაც სასუქს ამზადებენ. მისი საბადოები ძირითადად კონტინენტის ჩრდილოეთში მდებარეობს.\n\n=== შიდა წყლები ===\nthumb|230px|აფრიკის და მსოფლიოს ყველაზე გრძელი მდინარე [[ნილოსი]].\nthumb|230px|აფრიკის ყველაზე წყალუხვი მდინარე [[კონგო (მდინარე)|კონგო]].\nthumb|230px|ჩანჩქერი ვიქტორია.\nმდინარეთა ქსელი კონტინენტზე არათანაბრადაა განაწილებული, რაც რელიეფსა და ჰავაზე, განსაკუთრებით კი ნალექების განაწილებაზეა დამოკიდებული. რელიეფიდან გამომდინარე მდინარეების დიდი ნაწილი ატლანტის ოკეანეში ჩაედინება, ვინაიდან მთავარი წყალგამყოფი აღმოსავლეთ აფრიკაში გადის. კონტინენტის 1/3 შიდა ჩამონადენის აუზს მიეკუთვნება. აფრიკის მდინარეები საფეხურეობრივად განლაგებულ ზეგნებს კვეთს, ახასიათებთ ჩანჩქერები და ჭორომები, ამდენად, ისინი სიგრძეზე სანაოსნოდ არ გამოდგება, სამაგიეროდ ჰიდროგრაფიით მდიდრები არიან. აფრიკის კონტინენტზე მდინარეების შედარებით ხშირი ქსელი დამახასიათებელია ეკვატორული და სუბეკვატორული სარტყელებისთვის. ძალიან მცირეა მდინარეები უდაბნოებში. აქ გვხვდება მდინარეების მშრალი კალაპოტები — ვადები, რომლებიც წყლით მხოლოდ თავსხმა წვიმების დროს ივსება. აფრიკის მდინარეთა უმრავლესობა წვიმის წყლით საზრდოობს, მაგრამ მათი რეჟიმი განსხვავებულია და დამოკიდებულია ნალექის სეზონურ განაწილებაზე. მდინარეები, რომლებიც რამდენიმე კლიმატურ სარტყელში მიედინება, რთული რეჟიმით ხასიათდება. ამ მხრივ ტიპობრივია მდინარე ნილოსი.\n\nნილოსი სიგრძით მსოფლიოს პირველი (6671 კმ.) მდინარეა (ზოგიერთი მკვლევარი მას მეორე ადგილზე აყენებს). იგი სათავეს აღმოსავლეთ აფრიკის ზეგანზე იღებს და ვიქტორიას ტბაზე გადის. ნილოსის სათავეა მდ. რუკარარა (კაგერის შენაკადი), რომელიც ჩაედინება ვიქტორიას ტბაში და გამოედინება ვიქტორია-ნილოსის სახით. ნილოსის სათავეს უშედეგოდ ეძებდა დეივიდ ლივინგსტონი, მისი სათავე იპოვა ინგლისის ექსპედიციამ დ. სპიკის მეთაურობით. მისი სათავის აღმოჩენისთანავე სპიკმა ლონდონში გააგზავნა ტელეგრამა, რომელსაც გეოგრაფიული აღმოჩენების ისტორიაში ყველაზე მოკლედ თვლიან: ''„ნილოსი დადგენილია“''. ზემო დინებაში, მდინარის ვიწრო ხეობაში, ჭორომები და ჩანჩქერებია. ვაკეზე გამოსვლისას მდინარე ნელა მიედინება და თეთრი ნილოსის სახელითაა ცნობილი. ქალაქ ხართუმთან მას უერთდება ცისფერი ნილოსი, რის შედეგადაც მდინარე ორჯერ უფრო განიერი ხდება და აქედან უკვე ნილოსის სახელით მიედინება. ცისფერი ნილოსი ყველაზე უხვწყლიანი შენაკადია. იგი ეთიოპიის მთიანეთში, ტანას ტბიდან გამოედინება. შუა დინებაში ნილოსი კრისტალური ქანებით აგებულ პლატოს ქმნის და აჩენს ჭორომებს, რაც ადრე ხელს უშლიდა ნაოსნობას. ასუანის კაშხალის აგების შემდეგ მდინარეში წყლის დონემ აიწია და ნაოსნობაც შესაძლებელი გახდა. შესართავში, ხმელთაშუა ზღვაში, მდინარე ფართო დელტას ქმნის, რომლის ადგილზეც წარსულში ხმელთაშუა ზღვის ყურე ყოფილა. დელტაში წარმოქმნილია პატარ-პატარა ტბები, რომლებიც მდინარის ნატანი ნაშალი მასალითაა ზღვისგან გამოყოფილი.\n\nაფრიკაში ყველაზე წყალუხვი და სიგრძით მეორე (4320 კმ) მდინარეა კონგო. წყალუხვობით და წყალშემოკრები აუზის სიდიდით იგი მხოლოდ მდინარე ამაზონს ჩამორჩება. მდენარე ორ ადგილზე კვეთს ეკვატორს და მთელი წელი წყალუხვია. კონგო საფეხურებრივ ზეგანზე მიედინება, ამიტომ მის ხეობაში უამრავი ჭორომი და ჩანჩქერია. ნაოსნობა მხოლოდ მდინარის შუა დინების ფარგლებშია შესაძლებელი, სადაც იგი ფართო ხეობას ქმნის. აქ კალაპოტის სიგრძე 20 კმ-ია. მდინარე კონგო დელტას არ წარმოადგენს.\n\nსიგრძითა და წყალშემკრები აუზის ფართობით, აფრიკის მესამე მდინარეა ნიგერი. შუა დინებაში იგი ვაკის მდინარეა, ზემო და ქვემო დინებებში ბევრია ჭორომები და ჩანჩქერები. მდინარე შორ მანძილზე კვეთს მშრალ ტერიტორიებს. შესართავთან ნიგერი დელტას წარმოადგენს.\nthumb|left|230px|აფრიკის ყველაზე დიდი ტბა ვიქტორია.\nthumb|left|230px|1991 წლის აპრილში [[ტანა (ტბა)|ტანას]] ტბაზე გადაღებული სატელიტური ფოტო. ამ ტბიდან იღებს სათავეს [[ცისფერი ნილოსი]].\nზამბეზი ინდოეთის ოკეანის ყველაზე დიდი მდინარეა. აქ არის მსოფლიოს ერთ-ერთი უდიდესი ჩანჩქერი ვიქტორია. 180 მეტრის სიგანის მდინარე 120 მეტრის საფეხურიდან ეშვება ვიწრო ხეობაში. ჩანჩქერი ვიქტორია ბუნების საოცარი მოვლენაა. ხეობა ჩანჩქერთან შედარებით 13-ჯერ უფრო ვიწროა. ჩანჩქერის ადგილობრივი სახელწოდებაა '''„ჩონგუე“''', რაც „ცისარტყელას“ ან „ცისარტყელის ადგილს“ ნიშნავს. არის მეორე სახელიც '''„მოიზი-ოატუნია“''', რაც „მრგვინავ კვამლს“ ნიშნავს. სახელი ვიქტორია კი დ. ლივინგსტონმა ინგლისის დედოფალის პატივსაცემად უწოდა. მნიშვნელოვანი მდინარეებია ასევე ორანჟი და ლიმპოპო.\n\nყველაზე დიდი ტბა აღმოსავლეთ აფრიკის ზეგანზე, რღვევის ზონაში მდებარეობს, ამიტომ მათ ქვაბულებს წაგრძელებული ფორმა აქვთ. ეს ტბები როგორც წესი, მაღალი და ციცაბოკალთებიანი მთებითაა შემოფარგლური. აქ მდებარე ტბებს ძირითადად გრძელი ფორმა აქვთ და სიღრმითაც გამოირჩევიან, ამ მხრივ კლასიკური მაგალითია ტანგანიიკის ტბა, რომლის სიგანე 50-80 კმ-ია, სიგრძე კი 650 კმ. იგი ყველაზე გრძელია დედამიწის მტკნარ ტბებს შორის, სიღრმით კი მხოლოდ ბაიკალის ტბას ჩამორჩება. ამასთან, ფართობით მეორე ადგილზეა აფრიკის ტბებს შორის და ორჯერ უფრო ნაკლებია, ვიდრე ტბა ვიქტორია. ტბის ირგვლივ მაღალი მთები მდებარეობს, რომლებიც ბევრ ადგილას ციცაბო მთის კალთებით პირდაპირ ტბაში ეშვება და მაღალ-ფლატეებიან სანაპიროს ქმნის. დევიდ ლივინგსტონი ასე აგვიწერს ტანგანიკას \n\nასი წლის წინანდელი აღწერილობიდან, ხმელეთის გარეული ცხოველები თითქმის აღარ შემორჩა, მაგრამ ტბის სამყარო ძალიან მდიდარია. მარტო თევზების 205 სახეობას ითვლის, რომელთაგან 70 % ენდემურია.\n\nვიქტორიის ტბა ფართობით ყველაზე დიდია აფრიკაში. იგი ბაქნის დამრეც როფში (ორმოში) მდებარეობს, ზღვის დონიდან 1134 მ-ზე და ღრმა არ არის. საშუალო სიღრმე 40 მ-ია. იგი ისეთი დიდია, რომ ევროპელები და სხვებიც, მასზე ლაპარაკობენ არა როგორც ტბის, არამედ ზღვის შესახებ. ადგილობრივი მაცხოვრებლები უწოდებენ „'''იანც'''“-ს, რაც ბანტუს ენაზე „დიდ წყალს“ ნიშნავს. სპიკმა მას ვიქტორია, ნიანცა უწოდა. ტბის ნაპირები ძალზე დანაწევრებულია, ზოგან დაბალი და ბრტყელია, ალაგ-ალაგ დაჭაობებულია. ზოგ ადგილებში სავანაა, ზოგან ხშირი, მუქი-მწვანე ფოთლოვანი ტყეებია, ზოგანაც სასოფლო-სამეურნეო სავარგულებია.\n\nჩადის ტბა წყალმარჩხია, გაუდინარი, სიღრმე 4-7 მ-ია, მდებარეობს სუდანის ვაკეზე. მისი წყლის სარკის ფართობი დამოკიდებულია ნალექებზე და იმ მდინარეთა რეჟიმზე, რომლებიც მასში ჩაედინებიან, ამიტომ წვიმიან პერიოდში იგი ზოგჯერ ორჯერ იმატებს. ტბის ნაპირები დაჭაობებულია. აღმოსავლეთ აფრიკაში მნიშვნელოვანი ტბებია აგრეთვე: რუდოლფი, ნიასა, ტანა და სხვ.\n\n=== ფლორა და ფაუნა ===\n200px|thumb|[[ლომი]].\nეკვატორული ტყე ბევრი ძვირფასი მცენარის სამშობლოა. ყველაზე გავრცელებულია ზეთის პალმა, რომლის ნაყოფისგან პალმითს ხდიან. ბევრი ძვირფასი ხის მერქნისგან ამზადებენ ავეჯს და გააქვთ საზღვარგარეთ, მაგალითად, აბანოზის ხე. ეკვატორული ტყეების ცხოველთა სამყარო მდიდარია და მრავალფეროვანია. მათი უმეტესობა ხეებზე ბინადრობს. ფრინველების მწერების და მღრღნელების გარდა, ხეებზე ბინადრობენ მრავალრიცხოვანი მაიმუნები, მათ შორის შიმპანზეები. მიწაზე ბინადრობენ ფუნჯაყურიანი ღორები, ანთარი, წვრილჩლიქოსნები — აფრიკული ირემი, რომელიც 40 სმ სიმაღლისაა. კატის ზომის ჯუჯა ანტილოპა და სხვ. ტყისპირებსა და წყალსატევების ნაპირებთან გვხვდება დედამიწის ერთ-ერთი უიშვიათესი ცხოველი, ჯუჯა ბეჰემოთი, ჟირაფის მონათესავე ოკაპი, რომელიც მხოლოდ აფრიკაშია. ეკვატორული ტყეების ყველაზე დიდი მტაცებელია ავაზა, მიყრუებულ მიუვალ ადგილებში ცხოვრობენ გორილები. ტყის ყველა იარუსზე გავრცელებულია ჭიანჭველები. მათი ზოგიერთი სახეობა, ეგრეთ წოდებული მომთაბარე ჭიანჭველები, გრძელ კოლონებად გადადგილებისას, გზადაგზა ყველაფერს ანადგურებს. ტყეებში მწერების დიდი რაოდენობაა.\nthumb|left|ფინიკის პალმა [[საჰარა]]ში, [[ერგ-შები]]ს ოაზისი.\nნახევარუდაბნოების საზღვრებთან, სადაც წვიმების სეზონი 2-3 თვეა, წარმოიქმნება გაუდაბნოებული სავანა. აფრიკული სავანის დამახასიათებელი ხეა — ბაობაბი. მას სავანის დარაჯსაც კი უწოდებენ. წვიმიან პერიოდში გამოირჩევა გაშლილი ტოტებით და წვრილი, ღია მწვანე ფერის ფოთლებით. მშრალ პერიოდში იგი შიშვლდება. ვარაუდობენ, რომ ბაობაბი 4-5 ათასი წელი ცოცხლობს. იგი გიგანტური ხეა, მისი დიამეტრი 10 მეტრამდეა. მერქანი წყლითაა გაჟღენთილი, რითაც ის მშრალ პერიოდებში საზრდოობს. მსოფლიოში არსად არ არის ისე მრავლად თავმოყრილი ცხოველები, როგორც აფრიკის სავანეში, განსაკუთრებით კი ბალახისმჭამელი ცხოველები: ანტილოპის სხვადასხვა სახეობა, ზებრა, ჟირაფი, ბალახისმჭამელებს შორის უდიდესი ცხოველი სპილო, გარეული კამეჩი, მარტორქა, მდინარეების და ტბების სანაპიროებზე გვხვდება ბეჰემოთი.\n\nდიდი ცხოველების მრავალფეროვნება, აფრიკული ფაუნის დამახასიათებელი ნიშანია. ბალახისმჭამელების მუდმივი თანამგზავრებია მტაცებლები: გეპარდი, ტურა, ავაზა, ლომი. მდინარეებში ბინადრობს ნიანგი. სავანა ძალიან მდიდარია ფრინველებით. აქ არის ერთ-ერთი ყველაზე პატარა და ულამაზესი ფრინველი — მენექტრე, აგრეთვე დედამიწის ყველაზე დიდი ფრინველი აფრიკული სირაქლემა. ასევეა მარიბუ, რომელიც მხოლოდ აფრიკაში გვხვდება. სავანაში უჩვეულოდ ბევრი თერმიტია. მოსახლეობას უდიდეს ზიანს აყენებს ბუზი ცეცე. მას გადააქვს პირუტყის და ადამიანის დაავადების გამომწვევი ბაცილები, რაც ხშირად ორივესთვის დამღუპველია.\n\nკოლონიური უღლის მოცილების შემდეგ აფრიკაში დიდი ყურადღება ექცევა ველური ბუნების დაცვას. ამ მიზნით ყოველწლირად მატულობს ბუნების დაცული ტერიტორიების (ნაკძალების და ეროვნული პარკების) რაოდენობა და ფართობი. განსაკუთრებით ბევრია ისინი სამხრეთ და აღმოსავლეთ აფრიკაში. ზოგიერთი მათგანი მაგ: სერენგეტი, კრიუგერი, ცაავო და სხვები მსოფლიოში ცნობილია. მიღებული ზომების წყალობით გადაშენების გზაზე მყოფი ცხოველების რიცხვი აქ აღდგენილია.\n\n== ისტორია ==\n\nthumb|right|ლუსი, Australopithecus afarensis\nპალეოანთროპოლოგთა უმრავლესობა აფრიკას დედამიწის უძველეს დასახლებულ ტერიტორიად თვლის, საიდანაც ადამიანები წამოვიდნენ. XX საუკუნის შუა წლებში ანთროპოლოგებმა ამ კონტინეტზე აღმოაჩინეს ადამიანთა საქმიანობის მრავალი დამადასტურებელი არქეოლოგიური ნივთი, რომელიც 7 მილიონი წლით თარიღდება. აქ ნაპოვნი ადამიანისმაგვარი მაიმუნების სახეობების ნარჩენები მიუთითებს მათგან თანამედროვე ადამიანის წარმოშობაზე. აქ აღმოჩენილ სახეობებთა შორისაა Australopithecus afarensis (რადიომეტრულად დათარიღებული ძვ. წ. 3,9-3,0 მილიონი წელი), Paranthropus boisei (დაახ. ძვ. წ. 2,3-1,4 მილ. წ.) და Homo ergaster (დაახ. ძვ. წ. 600 000-1,9 მილ. წ.).\n\nიშანგოს ძვალზე, რომელიც 25 000 წლის უნდა იყოს, იკითხება მათემატიკური ათვლის ნიშნები. ადამიანთა წინარეისტორიის განმავლობაში აფრიკაში, ისევე როგორც ყველა სხვა კონტინენტზე, ეროვნული სახელმწიფო შენაერთები არ არსებობდა, მათ ნაცვლად ადამიანები გაერთიანებული იყვნენ მონადირე-შემგროვებელთა ჯგუფებად, ხოისა და სანის მსგავსად.\n\nდაახ. ძვ. წ. 10 500 წლისთვის გამყინვარების პერიოდის დასრულების შემდეგ, საჰარა კვლავ გახდა მწვანე შემოსავლიანი ხეობა და მისი აფრიკული მოსახლეობა დაბრუნდა შიდა და სანაპირო ზეგანებიდან ქვემო-საჰარის აფრიკაში. თუმცა დათბობის კლიმატის დადგომა ნიშნავდა, რომ ძვ. წ. 5000-სთვის საჰარის რეგიონი სულ უფრო მშრალი ხდებოდა. მოსახლეობამ ნელ-ნელა ნილოსის ხეობის რეგიონისკენ გადაინაცვლა, სადაც მათ მუდმივი ან ნახევრად-მუდმივი დასახლებები შექმნეს.\n\nსაქონლის მოშინაურება აფრიკაში წინ უსწრებს მიწათმოქმედებას და როგორც ჩანს, თანაარსებობდა მონადირე-შემგროვებლურ კულტურასთან. ვარაუდობენ, რომ ძვ. წ. 6000 წლისთვის პირუტყვი უკვე მოშინაურებული იყო ჩრდ. აფრიკაში. საჰარა-ნილოსის კომპლექსში ხალხს მოშინაურებული ჰყავდა მრავალი სახეობის ცხოველი, მათ შორის სატვირთო ჯორი და ხვეულრქიანი თხა, რომელიც მსგავსი იყო ალჟირიდან ნუბიამდე.\n\nსოფლის მეურნეობის მხრივ, პირველი შემთხვევა მცენარეების მოშენებისა მოყვანის მიზნით საჰელიის რეგიონში დაფიქსირდა დაახ. ძვ. წ. 5000 წელს, როცა სორგუმი და აფრიკული ბრინჯის კულტივაცია დაიწყეს. ამავე პერიოდში, ამავე რეგიონში, პირველად მოშინაურდა გვინეის მცირე ფრინველი.\n\nოქსფორდის მსოფლიო ისტორიის ატლასის მიხედვით ძვ. წ. 4000 წელს საჰარის კლიმატმა სწრაფი გაშრობა დაიწყო. ამ მოვლენამ ტბებისა და მდინარეების მნიშვნელოვანი შემცირება გამოიწვია, რის გამოც იწყო კლება მოსავალმაც. შემცირდა კულტივირებადი მიწის რაოდენობაც, რამაც ხელი შეუწყო ფერმერთა დასახლებების მიგრაციას დასავლეთ აფრიკის უფრო ტროპიკული კლიმატისკენ.\n\nძვ. წ. 3000 წლისთვის შინა მეურნეობა დამოუკიდებლად განვითარდა დასავლეთ აფრიკის ტროპიკულ რეგიონებში, სადაც აფრიკული yam და ზეთოვანი პალმა მოჰყავდათ, და ეთიოპიაში, სადაც ყავა და teff გააკეთილშობილეს. მოშინაურებული ცხოველები ამ რეგიონებში საჰელისა და ნილოსის რეგიონებიდან შემოვიდა. მარცვლეული კულტურებიც ამავე პერიოდში სხვა რეგიონებიდან შემოიტანეს.\nthumb|right|300px|გიზა, ძველი ეგვიპტე\nდაახლოებით ძვ. წ. 3100 ყალიბდება ძველი ეგვიპტის სახელმწიფო, უძველესი ცივილიზაციის ერთ-ერთი კერა, რომელმაც ფარაონების მმართველობის ქვეშ სიძლიერის და სიმდირის მწვერვალს ძვ. წ. მეორე ათასწლეულის მეორე ნახევარში მიაღწია (ე. წ. ახალი სამეფო (ძვ. წ. 1567-ძვ. წ. 1085)).\n\nსუბ-საჰარულ აფრიკაში მიწათმოქმედი ხალხი ბანტუ იწყებს სამხრეთით მიგრაციას. მათ თანდათან შეავიწროეს ნაკლებად განვითარებული ქოზიანური მოსახლეობა (ბუშმენები, ჰოტენტოტები) და საბოლოოდ მთელი სამხრეთ აფრიკის ტერიტორია დაიკავეს.\n\nძვ. წ. I ათასწლეულში ჩრდილოეთი აფრიკის ტერიტორიაზე გაჩნდა ფინიკიელების, ბერძნების და მოგვიანებით რომაელების კოლონიები. თავდაპირველად ერთ-ერთი ასეთი კოლონია — კართაგენი, ძვ. წ. II საუკუნეში რომის რესპუბლიკის მიერ მის განადგურებამდე, თავად გადაიქცა უძლიერეს კოლონიურ სახელმწიფოდ. V საუკუნემდე აფრიკის ხმელთაშუა სანაპირო რომის სახელმწიფოს შემადგენლობაში იყო მოქცეული. რომის იმპერიის დაცემის შემდეგ იგი ვანდალებმა დაიპყრეს, მისი ნაწილი კი ბიზანტიის იმპერიის შემადგენლობაში დარჩა. VII საუკუნეში ჩრდილოეთი აფრიკა დაიპყრეს არაბებმა, რის შედეგად აქ ისლამი გავრცელდა.\n\nსუბ-საჰარულ აფრიკაში ევროპელების გამოჩენამდე დიდი პოლიტიკური გაერთიანებები არ არსებობდა. თუმცა ადგილებში არსებობდა მეტ–ნაკლებად ცენტრალიზებული სახელმწიფოებრივი წარმონაქმნები. აღსანიშნავია დასავლეთ აფრიკაში, დიდი ტბების რაიონში (ბუგანდა) და აღმოსავლეთ აფრიკაში (დიდი ზიმბაბვე) არსებული სახელმწიფოებრივი წარმონაქმნები.\nthumb|left|200px|აფრიკის ქვეყნები 1914 წელს.\nევროპელების მიერ აფრიკის კოლონიზაცია ჯერ კიდევ XV საუკუნეში დაიწყო. ადრეული კოლონისტებიდან აღსანიშნავია პორტუგალიელები, შემდეგ ნიდერლანდელები. პორტუგალიელებმა, რომლებიც ძირითადად მონების ვაჭრობით იყვნენ დაკავებული, აფრიკის სანაპიროებზე რამდენიმე პორტი დააარსეს. აფრიკელი მონების დიდი ნაკადი მიედინებოდა ევროპელების მიერ ახლად აღმოჩენილ ამერიკისკენ. XVII საუკუნეში ჰოლანდიელებმა დაიწყეს აღმოსავლეთ ინდოეთის კომპანია, რის შედეგადაც თანამედროვე სამხრეთ აფრიკის ტერიტორიაზე პირველი მუდმივი ევროპული კოლონია გაჩნდა. XVIII საუკუნის დასაწყისიდან აფრიკის კოლონიზაციის ლიდერობა თანდათან ბრიტანელების და ფრანგების მხარეს გადავიდა. XIX საუკუნის მეორე ნახევრიდან აფრიკის გადანაწილებაში აქტიურად ჩაერთვნენ გერმანია, იტალია და სხვები. საუკუნის დასაწყისისთვის აფრიკის ტერიტორიის უდიდესი ნაწილი ევროპელების მიერ იყო დანაწილებული.\n\nკოლონიზაციამ ძირეულად შეცვალა აფრიკის კონტინენტი. ადგილობრივ მოსახლეობაში გავრცელდა ქრისტიანობა, გაიხსნა მისიონერული სკოლები, დაარსდა და მკვეთრად გაიზარდა ქალაქების მნიშვნელობა, აფრიკა ჩაერთო საერთაშორისო ვაჭრობაში. ეს ყველაფერი კი მიმდინარეობდა აფრიკის მკვიდრი მოსახლეობის მასიური ჩაგვრის, უუფლებობის და ექსპლუატაციის ფონზე.\n\nმეორე მსოფლიო ომის შემდეგ დაიწყო აფრიკის დეკოლონიზაცია. 60-იან 70-იან წლებში ყოფილი კოლონიების უმრავლესობას დამოუკიდებლობა მიენიჭათ.\n\n=== დეკოლონიზაცია ===\nright|thumb|230px|კონგო-ბელგიის დაპირისპირება 1918 წელი.\nright|thumb|200px|[[ბერლინის კონფერენცია (1884)]]\nპირველ მსოფლიო ომს აფრიკელთა ცხოვრებაში არსებითი ცვლილებები არ შეუტანია. საომარ მოქმედებებს აქ ადგილი არ ჰქონია, რადგან გერმანიის კოლონიები აფრიკაში ინგლისელებმა სწრაფად აიყვანეს კონტროლქვეშ, ხოლო შემდეგ ერთა ლიგის მანდატით საფრანგეთთან ერთად გაინაწილეს. ერთადერთი ფრონტი იყო პალესტინის - ისიც სუეცის არხის დასაცავად. 1922 წელს ეგვიპტეს ფორმალურად მიენიჭა დამოუკიდებლობა, თუმცა სუეცის არხს ინგლისელები აკონტროლებდნენ და ქვეყანაშიც ინგლისის ჯარები რჩებოდნენ. განმათავისუფლებელი ბრძოლები მიმდინარეობდა არაბულ ჩრდილოეთ აფრიკაში, სადაც მაროკოელები იარაღით ხელში ებრძოდნენ ფრანგ და ესპანელ კოლონიზატორებს.\n\nმეორე მსოფლიო ომში ფაშიზმთან და მილიტარიზმთან ბრძოლის წარმატებით დასრულებამ, აფრიკის კოლონიურ და ნახევრადკოლონიურ ქვეყნებს კოლონიური სისტემის მოკლე დროში გაუქმების იმედი გაუჩინა. ორი ზესახელმწიფოს ამერიკის შეერთებული შტატების და საბჭოთა კავშირის ფონზე ევროპის კოლონიური იმპერიების — დიდი ბრიტანეთის, საფრანგეთის, ბელგიის, ნიდერლანდების, ესპანეთის და პორტუგალიის დასუსტება ამის პირობას ქმნიდა. თუმცა მეტროპოლიები ომის შემდეგაც ცდილობდნენ თავიანთი სამფლობელოების შენარჩუნებას. მათ ამ მიზნით ზოგან სამხედრო საშუალებებიც გამოიყენეს. მიუხედავად ამისა აფრიკის ქვეყნებმა ზოგჯერ მშვიდობიანად, ზოგჯერ შეიარაღებული ბრძოლების გზით მოახერხეს დამოუკიდებლობის მოპოვება.\n\nახალგაზრდა სახელმწიფოების მიერ პოლიტიკური დამოუკიდებლობის მიღწევა საკმარისი არ აღმოჩნდა მათი სრული განვითარებისთვის. ბევრ ქვეყანაში შენარჩუნებული იქნა ყოფილი მეტროპოლიის ეკონომიკური პოზიციები, აგრეთვე მათი სამხედრო ბაზები და ჯარები. ახალგაზრდა ქვეყნების უმრავლესობაში სახელმწიფო ანუ ოფიციალური ენაც კი ყოფილი მეტროპოლიის ენა გახდა. აღნიშნულმა ქვეყნებმა მემკვიდრეობით ჩამორჩენილი ეკონომიკა მიიღეს. ამიტომ მათი უმრავლესობის ეკონომიკა მრავაწყობიანია, ხოლო სოციალურ-პოლიტიკური მდგომარეობა არასტაბილური. რევოლუციები, სახელმწიფო გადატრიალებები და სახელმწიფოთა შორის კონფლიქტები, აფრიკის უმეტესი ქვეყნების დამახასიათებელი ნიშნებია. ამით ისინი, ლათინური ამერიკის ქვეყნებთან ერთად, განსხვავდებიან დასავლეთის თუ აღმოსავლეთის განვითარებული ქვეყნებისგან.\nthumb|left|200px|როდოსისი კოლოსი (ინგლისური კარიკატურა).\nამიტომ აღნიშნული რეგიონების სახელმწიფოებს უწოდებენ მესამე სამყაროს ან კიდევ განვითარებად ქვეყნებს. აფრიკის ქვეყნების ეკონომიკური დამოკიდებულება არა რომელიმე დიდი სახელმწიფოს პოლიტიკური ზეგავლენის, არამედ, უპირველეს ყოვლისა, მათი საკუთრი ჩამორჩენილობის შედეგი იყო.\n\nჩამორჩენილობას ხელს უწყობდა ცხოვრების თითქმის ყველა სფეროში არქაული ფორმების ბატონობა, მოსახლეობის უდიდესი ნაწილის წერა-კითხვის უცოდინარობა, კომუნიკაციების და კავშირის საშუალებების განუვითარებლობა.\n\nჩამორჩენილობისთვის თავის დასაღწევად აუცილებელი იყო რომელიმე ერთი სახელმწიფოს ორიენტირზე უარის თქმა, გლობალურ კონფლიქტებში ჩართვისაგან თავის დახსნა, მრავალმხრივი დახმარებების მიღება. ამიტომ აღნიშნული ქვეყნების უმრავლესობამ აქტიური მონაწილეობა მიიღო ე. წ. მიუმხრობლობის მოძრაობაში, რაც ორ მტრულად დაყოფილ მსოფლიოში რომელიმე სამხედრო ბლოკთან შეერთებაზე უარის თქმას ნიშნავდა.\n\nდეკოლონიზაციის შემდეგ სოციალურ-ეკონომიკური განვითარების გზის არჩევის პრობლემა აფრიკის ყველა ქვეყნის საერთო პრობლემა გახდა. არჩევანი დიდი არ იყო „სოციალისტური გზა“ ან თავისუფალი მრეწველობის და საბაზრო ეკონომიკის, ანუ „კაპიტალისტური გზა“.\n\nჩამორჩენილობის პრობლემას ართულებდა დამოუკიდებლობის შემდეგ დაწყებული მოსახლეობის ზრდის ტემპების დაჩქარება ანუ, როგორც მას უწოდებენ დემოგრაფიული აფეთქება. სიკვდილანობა ამ ქვეყნებში შემცირდა, შობადობა კი ტრადიციულად დიდი დარჩა. სოფლის „ზედმეტი“ მოსახლეობის ნაწილი ქალაქებისკენ დაიძრა. დაიწყო არნახული ურბანიზაცია. 1950-1980 წლებში ასობით მილიონიანი სოფელი ქალაქი გახდა. ეს ახალი ქალაქები ძირითადად დიდი ქალაქების გარეუბნებში, კეთილმოუწყობელ ქოხმახებში სახლობდნენ. მოსახლეობის ზრდა აახალგაზრდავებდა მოსახლეობის შემადგენლობას. ამ ქვეყნებში 15 წლამდე ასაკის ბავშვები მოსახლეობის ნახევარს შეადგენდნენ. მათთვის საჭირო იყო განათლება, რასაც სახელმწიფო ვერ ახორციელებდა. მოსახლეობის ზრდის ახალი ტემპები იწვევდა უმუშევრობის ზრდასაც.\n\n=== პოსტ-კოლონიური აფრიკა ===\nright|thumb|250px|[[ტანგას ბრძოლა]] გერმანიის იმპერიასა და ინგლისს შორის [[პირველი მსოფლიო ომი|პირველ მსოფლიო ომში]] ტანზანიის ტერიტორიაზე.\nright|thumb|250px|ტიპური დაპირისპირებები აფრიკაში, ერთ-ერთი ასეთი დაპირისპირება რუანდაში [[1994]] წელს გადაიზარდა, საშინელ [[რუანდის გენოციდი|გენოციდში]]. ამ სურათზე რუანდელი ლტოლვილების საცხოვრებელი ადგილია ზაირში.\nright|thumb|150px|კონგოელი სამხედროები [[კონგოს მეორე ომი|კონგოს მეორე ომში]] 2001 წელს.\n1945 წლამედე ტროპიკული აფრიკა დაყოფილი იყო ევროპის სახელმწიფოების კოლონიებად, მაგრამ XX საუკუნის 90-იან წლების დასაწყისისთვის ყველა მათგანი განთავისუფლებული იყო. დეკოლონიზაციის პროცესი აქ დაიწყო 1950-იანი წლების მეორე ნახევარში. ტროპიკულ აფრიკაში პირველი დამოუკიდებელი ქვეყანა გახდა განა (1957 წ), ყველაზე მეტი ქვეყანა კი (სულ 17) 1960 წელს გათავისუფლდა. ამიტომაც ამ წელს '''„აფრიკის წელს“''' უწოდებენ. პორტუგალიის კოლონიური იმპერია მხოლოდ მეტროპოლიაში მომხდარი რევოლუციის შემდეგ, 1970-იან წლების შუა ხანებში გაუქმდა.\n\nაფრიკის ხალხთა დამოუკიდებლობისთვის ბრძოლაში დიდი როლი ითამაშა აფრიკის ერთობის ორგანიზაციამ, რომელიც 1963 წლის 25 მაისს შეიქმნა. ამიტომ ეს დღე 25 მაისი '''„აფრიკის გათავისუფლების დღედ“''' ითვლება. ამ მსოფლიოში უდიდესი, რეგიონალური ორგანიზაციის მთავარი მიზანი იყო კოლონიალიზმის ყველა გამოვლინებისაგან აფრიკის გათავისუფლება. მაგრამ დამოუკიდებლობის შემდეგ არაერთი პრობლემა წარმოიშვა. თავიდან მათი ლიდერები ფიქრობდნენ, რომ ამის შემდეგ მოკლე დროში შესაძლებელი იქნებოდა დანარჩენი სამყაროსაგან უზარმაზარი ეკონომიკური ჩამორჩენილობის დაძლევა. ერთ-ერთი ყველაზე მწვავე პრობლემა იყო სიღატაკე, კოლონიალიზმის ეპოქაში კოლონიური მმართველები მხოლოდ ნედლეულის წარმოებაზე ზრუნავდნენ. ზოგჯერ ეს იყო სპილენძი, უფრო ხშირად კი რაიმე სასოფლო-სამეურნეო პროდუქცია, მაგალითად კაკაო ან ბანანი. ევროპელ ვაჭრებს გაჰქონდათ ეს ნედლეული და შემოჰქონდათ უკვე მზა პროდუქცია. ამიტომ თითქმის ყოველი მათგანის სოფლის მეურნეობა მონოკულტურულ ხასიათს ატარებდა, ანუ აშენებდნენ საექსპორტოდ გათვალისწინებულ რომელიმე ერთ კულტურას.\n\nასეთი პოლიტიკის ერთ-ერთი შედეგი იყო ისიც, რომ აფრიკის დამოუკიდებელ ქვეყნებში ძალიან ცოტა საკუთარი ფაბრიკა-ქარხნები არსებობდა. მოსახლეობის უმრავლესობა დასაქმებული იყო კაკაოს, ბანანის ან მიწის თხილის პლანტაციებში. კვებისათვის აუცილებელი პროდუქტების წარმოება კი სულ უფრო მცირდებოდა. რის გამოც შეიქმნა სირთულეები აფრიკელთა მზარდი მოსახლეობის სურსათით უზრუნველყოფის საქმეში. გახშირდა ხან ერთი, ხან მეორე რეგიონის შიმშილობა. ფასები საექსპორტო კულტურებზე ეცემოდა და, მაშინ ძვირდებოდა იმპორტი. ასეთმა ვითარებამ აფრიკის ქვეყნები უმძიმეს ფინანსურ მდგომარეობაში ჩააყენა. წლითიწლობით კატასტროფულად იზრდებოდა მათი საგარეო ვალი. ზოგიერთი მათგანის საექსპორტო შემოსავლის ნახევარი საგარეო ვალების დაფარვას ხმარდებოდა. ამავე დროს ბევრ ქვეყანაში სამხედრო ხარჯები გაცილებით მეტი იყო, ვიდრე განათლების და ჯანმრთელობის დაცვისთვის გამოყოფილი თანხები. ასე რომ, 1980-იან წლების დასასრულისთვის მსოფლიოს 35 ყველაზე ღარიბი ქვეყნიდან 26 ტროპიკული აფრიკის ქვეყანა იყო.\n\nსამხედრო ხარჯების ზრდა იწვევდა აფრიკის კიდევ ერთ უმწვავეს პრობლემას - შეიარაღებულ კონფლიკტებს, როგორც ქვეყნის შიგნით მცხოვრებ ხალხებს, ასევე სხვადასხვა სახელმწიფოებს შორის. კოლონიალიზმის დროს ევროპელებმა კოლონიათა საზღვრები საკუთარი ნება-სურვილით გაავლეს. ხალხებს, რომლებსაც არაფერი საერთო არ ჰქონდათ ერთმანეთთან, ერთი ქვეყნის ფარგლებში აღმოჩნდნენ, ან, პირიქით, ერთი და იგივე ეთნიკური ჯგუფი სახელმწიფოებრივი საზღვრებით გაითიშა. განსხვავება ენაში, რელიგიაში, ცხოვრების წესში, სოციალურ მდგომარეობაში ხშირად წარმოშობს ანტიპათიას. ზოგან ეს ანტიპათია სიძულვილში გადაიზრდებოდა ხოლმე და ტომთაშორის ომებს იწვევდა. ასეთ ომებში ტროპიკულ აფრიკაში მილიონობით ადამიანი დაიღუპა. ხშირად მეომარი მხარეების უკან იდგნენ გარეშე ძალები. ამ მხრივ განსაკუთრებით აქტიურობდნენ საბჭოთა კავშირში და აშშ, რომლებსაც მსოფლიოს ამ რეგიონში ყოფილი მეტროპოლიების ადგილის დაკავება სურდათ. ეთნიკური კონფლიქტების გამომწვევია აფრიკის სახელმწიფოების საზოგადოებრივ ცხოვრებაში დამკვიდრებული ე. წ ტრაიბალიზმი, ანუ შიდატომობრივი სოლიდარობა.\n\nპოლიტიკური მრწამსის დამოუკიდებლად აფრიკელი ლიდერი, უპირველეს ყოვლისა, თავის ტომს ეკუთვნის. როდესაც ის მინისტრი ან სახელმწიფოს მეთაური ხდება, თავდაპირველად ის თავისი სოფლის ან თავისი ტომის ინტერესებზე ზრუნავს. ამ დროს ის იყენებს ყველა საშუალებას, მათ შორის სხვა ტომის წევრების მოსპობასაც კი. აფრიკის ქვეყნებში პარტიები და მთავრობები ტომობრივ საფუძველზე იქმნება, ასევე ერთი ტომის ინტერესების შესაბამისი სახელმწიფო პოლიტიკა ტარდება იმ შემთხვევაშიც კი, თუ ის ქვეყნის საერთო ინტერესებს ეწინააღმდეგება.\n\nამგვარად, ტრაიბალიზმი ერთპიროვნული სისტემის საფუძველი გახდა. ტრაიბალიზმთანაა დაკავშირებული ე. წ ნეპოტიზმიც ანუ თანამდებობის პირთა მიერ თავიანთი ნათესავების, ახლობლების მფარველობა, „ნათლიმამობა“. ნეპოტიზმის არსებობის დროსაც კორუფცია მაღალ დონეზეა, ის არის დამოკიდებული ამა თუ იმ პოლიტიკოსის პატიოსნებაზე და უსინდისობაზე. ის ხდება საზოგადოების ცხოვრების განუყოფელი ნაწილი.\n\nდამოუკიდებლობის მოპოვების შემდეგ ტროპიკული აფრიკის ქვეყნების უმრავლესობამ სცადა ევროპული ყაიდის სახელმწიფოს შექმნა, ნაწილმა კი თავდაპირველად „სოციალისტური ორიენტაცია“ აირჩია, რომელიც ხელისუფლების სათავეში მოსულ ძალებს მათი ქვეყნისთვის ყველაზე შესაფერისად მიაჩნდათ. მაგრამ უტოპიურმა სოციალუსტურმა ღონისძიებებმა სავალალო შედეგები გამოიღო. ამიტომ თითქმის ყოველი მათგანი ან სამხედრო გადატრიალების შედეგად დაემხო, ან თვითონვე თქვეს უარი სოციალისტურ ორიენტაციაზე. ტროპიკული აფრიკის ქვეყნების უმრავლესობაში არმია აღმოჩნდა ერთადერთი საერთო სახალხო ძალა, ამიტომ 1990-იან წლების დასაწყისში 17 სახელმწიფოს სამხედროები მართავდნენ. ამ პერიოდისათვის ნათელი გახდა, რომ დამოუკიდებლობა კი დიდი მონაპოვარი იყო თითოეული მათგანისთვის, მაგრამ ამ სახელმწიფოებში მცხოვრები ხალხებისთვის კეთილდღეობა ჯერ კიდევ არ იყო დამდგარი.\n\n== პოლიტიკა ==\n\nაფრიკის კონტინენტზე 54 სუვერენული სახელმწიფოა. მათი უმრავლესობა დამოუკიდებელი გახდა 50-იან 60-იან წლებში აფრიკის ევროპული კოლონიზაციის დასრულების შემდეგ. დამოუკიდებლობის მოპოვების შემდეგ ბევრ აფრიკულ სახელმწიფოში დაიწყო სამოქალაქო ომები, რომლებიც ზოგჯერ მოსახლეობის ამა თუ იმ ჯგუფის მასიურ გენოციდში გადაიზარდა. ბევრ ქვეყანაში დამყარდა დიქტატორული რეჟიმები. პოლიტიკური არასტაბილურობა, კორუფციის მაღალი დონე, ადამიანის უფლებების უგულველყოფა, სიღარიბე აფრიკული სახელმწიფოების წინაშე მდგარი ტიპური პრობლემებია.\n\nაფრიკის კავშირი არის ფედერაცია, რომელიც ყველა აფრიკულ ქვეყანას მოიცავს მაროკოს გარდა. კავშირი ჩამოყალიბდა 2001 წლის 26 ივნისს შტაბ-ბინით ადის-აბებაში. 2004 წლის ივლისში აფრიკის კავშირის პან-აფრიკული პარლამენტი მიდრანდში გავიდა, სამხრეთ აფრიკაში, თუმცა ადამიანთა უფლებების აფრიკის კომისია ადის-აბებაში დარჩა. აფრიკის კავშირს საპარლამენტო მთავრობა ჰყავს, ცნობილი როგორც აფრიკის კავშირის მთავრობა, რომელიც საკანონმდებლო, იურიდიული და აღმასრულებელი ორგანოებისგან შედგება, რომელსაც მართავს აფრიკის კავშირის პრეზიდენტი, რომელიც ასევე პან-აფრიკული პარლამენტის პრეზიდენტია. აფრიკის კავშირის პრეზიდენტად ირჩევენ პან-აფრიკული პარლამენტის წევრს უმრავლესობის მხადარჭერით.\n\nპრეზიდენტი გერტრუდ იბენგვე მონგელა აფრიკის კავშირის მიმდინარე მეთაურია. პარლამენტის მიერ არჩეულ იქნა 2004 წლის მარტში, ხუთი წლის ვადით. პან-აფრიკული პარლამენტი შედგება 265 კანონმდებლისგან, ხუთი წევრით აფრიკის კავშირის ყოველი წევრი ქვეყნიდან. წევრების 21 % ქალია.\n\nგაუმართლებელი სახელმწიფო პოლიტიკით, არათანასწორი გლობალური ვაჭრობის პოლიტიკითა და გლობალური კლიმატის ცვლილების ეფექტების გამო აფრიკის მნიშვნელოვანი ნაწილი გავრცელებული შიმშილის მსხვერპლი გახდა. აფრიკის ტერიტორიის დიდ ნაწილზე მოსახლეობის არსებობისთვის არაადექვატური წყლისა და საკვების განაწილების სისტემაა. ის რაც კოლონიალიზმის პერიოდში მსოფლიოს ოქროს 90 %-ის მომწოდებელი იყო, ამჟამად დედამიწაზე უღარიბესი კონტინენტია და მისი უმდიდრესი რესურსები სხვა კონტინენტებს ხმარდება. დაავადებების გავრცელებაც ასევე პრობლემატურია, განსაკუთრებით კი ადამიანის იმუნოდეფიციტის ვირუსის და მასთან დაკავშირებული იმუნიტეტის ნაკლებობის სინდრომის (შიდსი), რომელიც მომაკვდინებელი ეპიდემია გახდა კონტინენტისთვის.\n\nბოლო დროს შეიმჩნევა აფრიკის ორგანიზაციების და სახელმწიფოების ურთიერთობის გაღრმავება. კონგოს დემოკრატიული რესპუბლიკის (ყოფილი ზაირი) სამოქალაქო ომის დროს მასში ჩაერია მეზობელი აფრიკული ქვეყნები (არააფრიკული მდიდარი ქვეყნების ნაცვლად). 1998 წელს კონფლიქტის დაწყებიდან მსხვერპლმა 4 მილიონს მიაღწია. აფრიკის კავშირის მსგავსი პოლიტიკური ასოციაციები იმედს იძლევიან, რომ კონტინენტის მრავალი ქვეყანა უფრო მეტ ურთიერთდახმარებასა და მშვიდობის შენარჩუნებას შეძლებს. აფრიკაში დღემდე ხშირია ადამიანის უფლებების დარღვევა, ხშირად სახელმწიფოს მეთვალყურეობის ქვეშ. ამგვარი დარღვევების უმეტესობა პოლიტიკური მიზეზებით ხდება, ხშირად როგორც სამოქალაქო ომის გვერდითი მოვლენა. ამგვარ ქვეყანათა რიგშია კონგოს დემოკრატიული რესპუბლიკა, სიერა ლეონე, ლიბერია, სუდანი, ზიმბაბვე და კოტ დ'ივუარი.\n\n== ტერიტორიები და რეგიონები ==\n\nთანამედროვე აფრიკის პოლიტიკური რუკა ძირითადად ჩამოყალიბდა მეორე მსოფლიო ომის შემდეგ. მხოლოდ ეთიოპია და ლიბერია არ ყოფილა კოლონიური ქვეყანა. აფრიკის ისტორიაში მნიშვნელოვანი წელი იყო 1960 წელი, როდესაც პოლიტიკური დამოუკიდებლობა მიიღო 17 სახელმწიფომ. XX საუკუნის 70-იან წლებში მოწესრიგდა ე. წ „სამხრეთ როდეზიის“ პრობლემა, ხოლო 1994 წელს სამხრეთ აფრიკის რესპუბლიკაში მოეწყო, პირველი არარასობრივი არჩევნები. დღეისთვის კონტინენტზე 55 დამოუკიდებელი სახელმწიფოა (დასავლეთ საჰარის ჩათვლით). სერიოზულ პრობლემას წარმოადგენს დასავლეთ საჰარის საკითხი, ეს ტერიტორია 1976 წლამდე იმყოფებოდა ესპანელთა მმართველობის ქვეშ. დღეს აღნიშნული ტერიტორია ოკუპირებულია მაროკოს მიერ.\n\n=== დამოუკიდებელი ქვეყნები ===\n\n\n\n\n\n\n\n=== დამოკიდებული ტერიტორიები ===\n\n\n== ეკონომიკა ==\nthumb|250px|აფრიკის ეკონომიკური თანამეგრობრობის რუკა\n\n\n\n\n\n\n\n\n\nმიუხედავად ბუნებრივი რესურსების სიუხვისა, აფრიკა მრავალ მიზეზთა გამო მსოფლიოს უღარიბეს და ყველაზე ნაკლებგანვითარებულ კონტინენტად რჩება. გაეროს ჰუმანური განვითარების მოხსენების თანახმად 2003 წელს ყველაზე ჩამორჩენილი 25 ქვეყნიდან ყველა აფრიკიდან იყო.\n\nზოგიერთ რეგიონში, განსაკუთრებით ბოტსვანაში და სამხრეთ აფრიკაში ეკონომიკური ზრდა შეინიშნება. ეს უკანასკნელი მდიდარია ბუნებრივი რესურსებით და ოქროსა და ალმასების მსოფლიოს წამყვანი მწარმოებელია, ასევე კარგად ჩამოყალიბებული ლეგალური სისტემა აქვს. სამხრეთ აფრიკას ასევე ხელი მიუწვდება ფინანსურ კაპიტალთან, მრავალ ბაზრებთან, გამოცდილ მუშახელთან და პირველი კლასის ინფრასტრუქტურასთან მთელი ქვეყნის მასშტაბით.\n\nბოტსტვანას (ასევე ალმასების უდიდესი მწარმოებელი) ბიუჯეტის მეოთხედზე მეტი მისი დედაქალაქი გაბორონეს ინფრასტრუქტურის გაუმჯობესებაზე იხარჯება. ზოგიერთი სხვა აფრიკული სახელმწიფოც შედარებით პროგრესს განიცდის, მათ შორის განა, კენია, კამერუნი და ეგვიპტე.\n\nნიგერიას მსოფლიოში ერთ-ერთი უდიდესი ნავთობის მარაგი აქვს, უდიდესი მოსახლეობა აფრიკის ქვეყნებს შორის, და ერთ-ერთი ყველაზე სწრაფად მზარდი ეკონომიკა მსოფლიოში.\n\nბოლო ათწლეულში აფრიკის ეკონომიკამ შესამჩნევი ზრდა დაიწყო და საშუალოდ 5 %-ს მიაღწია წლიურად. თუმცა ზოგიერთ ქვეყანაში ზრდა გაცილებით მაღალია (საშ. +10 %), მაგ. ანგოლაში, სუდანში და ეკვატორულ გვინეაში. სამივე მათგანმა ბოლო დროს ნავთობის მოპოვება დაიწყო.\n\nბოლო პერიოდში აფრიკის ქვეყნებში სწრაფი ტემპებით ვითარგება მომსახურების სფერო, ბევრი ქვეყანა დიდ ყურადღებას უთმობს ტურისტული ინდუსტრიის განვითარებას. ტურიზმიდან შემოსავალი მნიშვნელოვანი წყარო გახდა ისეთი ქვეყნებისთვის, როგორებიცაა: ეგვიპტე, ტუნისი, სენეგალი, უგანდა, კომორის კუნძულები. ტურიზმი ასევე ფეხს იდგავს: ზიმბაბვეში, მადაგასკარში. ტექნიკური თვალსაზრისით აფრიკის ინდუსტრიის ყველაზე განვითარებული დარგი არის მოპოვებითი მრეწველობა. ჩრდილოეთსა და დასავლეთში მოიპოვებენ ნავთობს და გაზს, აქ მნიშვნელოვანია უცხოური კაპიტალის როლი.\n\nმიუხედავად იმისა, რომ შედარებით სწრაფი ტემპებით იზრდება კონტინენტის გადამამუშავებელი მრეწველობა, ეკონომიკაში მისი როლი ჯერაც მცირეა. მრეწველობის ეს დარგი ძირითადად განვითარებულია სარ-ში, ეგვიპტეში ალჟირში, ნიგერიაში. განვითარდა შავი და ფერადი მეტალურგია, მანქანათმშენებლობა, ქიმიური მრეწველობა. რაც შეეხება სოფლის მეურნეობას, აქ წამყვანი დარგია მემცენარეობა. საექსპორტო კულტურებიდან აღსანიშნავია: კაკაო, ყავა, ბანანი, ჩაი, არაქისი. კაკაოს უდიდესი მწარმოებლებია განა და კოტ-დ’ივუარი. ყავა გავრცელებულია ტროპიკულ აფრიკაში, გამოირჩევა: კოტ-დ’ივუარი, ეთიოპია, უგანდა, ანგოლა. მეცხოველეობა გამოირჩევა დაბალპროდუქტიულობით. აფრიკის ყველაზე ნაყოფიერია, კონტინენტის აღმოსავლეთი მხარე, სადაც ძირითადად მოჰყავთ საექსპორტო კულტურები. გვალვიან ადგილებში ძირითადად განვითარებულია სასაძოვრო მესაქონლეობა. სანაპირო რაიონებთან და ტბებთან განვითარებულია მეთევზეობა.\n\n== დემოგრაფია ==\nthumb|left|[[ტუარეგელები|ტუარეგელი]] ადამიანი [[ალჟირი|ალჟირში]]\nthumb|260px|\n{| width=\"100%\" style=\"background:transparent;\"\n| [[ადამიანური განვითარების პოტენციალის ინდექსი]]ს მაჩვენებელი აფრიკაში (2004).\n|-\n|\n{| cellspacing=\"0\" cellpadding=\"0\" class=\"\" style=\"background-color:transparent; width:100%;\"\n|- style=\"vertical-align:top;\"\n| style=\"text-align:left;\" |\n\n\n\n\n\n| style=\"text-align:left;\" |\n\n\n\n\n\n| style=\"text-align:left;\" |\n\n\n\n\n\n\n|}\n|}\nაფრიკის დაახლოებით 800 მლნ-იანი მოსახლეობა ეთნიკური და რასობრივი შემადგენლობით მრავალფეროვანია.\n\nსაჰარის ჩრდილოეთით მცხოვრები მოსახლეობა განეკუთვნება ევროპეიდულ რასას (არაბები, ბერბერები). მეშვიდე საუკუნეში არაბების მოსვლასთან ერთად აქ გავრცელდა არაბული ენა და ისლამი.\n\nსაჰარის სამხრეთით მცხოვრები მკვიდრი მოსახლეობა განეკუთვნება ნეგროიდულ რასას. სხვადასხვა ბანტუს ენებზე (ნიგერ-კონგოს ენათა ოჯახის ნაწილი) მოლაპარაკე ხალხი შეადგენს სამხრეთი, ცენტრალური და აღმოსავლეთი აფრიკის მოსახლეობის უმრავლესობას. დასავლეთი აფრიკა დასახლებულია ნიგერ-კონგოს სხვა ენებზე მოლაპარაკე ხალხით. აღმოსავლეთი და ცენტრალური აფრიკაში აგრეთვე ცხოვრობენ აფრო-აზიულ ენებზე მოლაპარაკე ეთიოპიელები და სომალელები, ასევე სხვადასხვა ნილო-საჰარულ ენებზე მოლაპარაკე ხალხი. სამხრეთ აფრიკაში მცირე რაოდენობით გვხვდებიან ჰოტენტოტები და ბუშმენები, რომელთაც ბანტუს ჩრდილოეთიდან მიგრაციამდე მთელი სამხრეთ აფრიკის ტერიტორია ეკავათ.\n\nევროპული კოლონიზაციის პერიოდიდან აფრიკის ტერიტორიაზე გაჩნდა ევროპელი თეთრკანიანების მნიშვნელოვანი ჯგუფები. მათი შთამომავლები არიან სამხრეთ აფრიკის თეთრკანიანები (აფრიკანერები, ინგლისელი სამხრეთ აფრიკელები).\n\nრელიგიური აღმსარებლობის მიხედვით აფრიკელების 40 % ქრისტიანია, 40 % მუსლიმი. დანარჩენი 20 % ადგილობრივი აფრიკული რელიგიების მიმდევარია. ისლამი ჩრდილოეთ აფრიკის გარდა გავრცელებულია აღმოსავლეთ აფრიკაში. აფრიკელი ქრისტიანების უმრავლესობას წარმოადგენს ევროპული კოლონიზაციის პერიოდში გაქრისტიანებული მკვიდრი მოსახლეობა. აფრიკა აგრეთვე არის ეთიოპიის მსოფლიოში ერთ–ერთი უძველესი ორთოდოქსული ქრისტიანული ეკლესიის სამშობლო.\n\nაფრიკის მოსახლეობა ტერიტორიულად არათანაბრადაა განაწილებული. მოსახლეობის განლაგებაზე, მხოლოდ ბუნებრივი პირობები არ ახდენს გავლენას, არამედ ისტორიული ფაქტორიც, პირველ ყოვლისა კი მონათვაჭრობის შედეგები და ხანგრძლივი დროის მანძილზე კოლონიური რეჟიმის არსებობა. შედარებით მჭიდროდაა დასახლებული ხმელთაშუა ზღვის, გვინეის ყურის და კონტინენტის სამხრეთ-დასავლეთი სანაპიროები, მოსახლეობის ყველაზე მაღალი სიმჭიდროვეა, ნილოსის დელტაში, სადაც 1 კვ. კმ-ზე 1000 კაცზე მეტი მოდის. საჰარის უდაბნოში რომელსაც კონტინენტის 1/4 უკავია, ცხოვრობს მთელი მოსახლეობის 1 %-ზე ნაკლები, მის ზოგიერთ რეგიონში კი საერთოდ არ არის მუდმივი მოსახლეობა.\n\n=== რასები ===\nმკვლევართა აზრით აფრიკა თანამედროვე ადამიანის წინაპართა სამშობლოა. აღმოსავლეთ აფრიკაში 2,7 მლნ. წლის ასაკის ქანებს შორის აღმოაჩინეს ადამიანის ჩონჩხის ნაშთები. შესაძლებელია რომ ის იყო გონიერი ადამიანის წინაპარი. ეთიოპიაში მეცნიერებმა უძველესი ადამიანის ასაკი დაადგინეს — დაახლოებით 4 მილიონი წელი. ფიქრობენ რომ იგი ტანდაბალი იყო, ჰქონდა მაგარი კბილები და მცენარეულობებით იკვებებოდა. დღეისთვის აფრიკაში ცხოვრობს სამივე რასის ხალხი: ევროპელები, ეკვატორული (ნეგროიდული) და მონღოლოიდური. კონტინენტის მცხოვრებთა დიდ ნაწილს მკვიდრი მოსახლეობა — ნეგროიდები შეადგენენ.\nright|thumb|[[ბუშმენები|ბუშმენი]] ადამიანი [[ბოტსვანა]]ში\nმკვიდრ მოსახლეობას მიაკუთვნებენ აგრეთვე ჩრდილოეთ აფრიკაში უძველესი დროიდან მცხოვრებ, არაბებს და ბერძნებს, რომლებიც ევროპული რასის სამხრეთ შტოს მიეკუთვნებიან. მათი სალაპარაკო ენა ძირითადად არაბულია. ნეგროიდები კონტინენტის ძირითად ნაწილში ცხოვრობენ. მათთვის დამახასიათებელია შავი კანი, მუქი ფერის თმა და თვალები, წაგრძელებული თავის ქალა, ვიწრო ცხვირი და ოვალური სახე. ისინი ცხოვრობენ საჰარის სამხრეთით, კონტინენტის დიდ ნაწილზე და ქმნიან ეკვატორული რასის აფრიკულ შტოს. ნეგროიდებს შორის განსხვავებაა კანის ფერის, სიმაღლის და თავის ქალის მოყვანილობის მიხედვით. სიმაღლით გამოირჩევიან ნილოტის ხალხები, რომლებიც ნილოსის ზემო წელსა და ვიქტორიის ტბის აღმოსავლეთით ცხოვრობენ. მათი საშუალო სიმაღლეა 180-200 სმ. ნილოსის ზემო დინების მიდამოებში ნეგროიდები ძალიან მუქი, თითქმის შავი ფერის კანით გამოირჩევიან.\nthumb|left|[[ბენინი|ბენინელი]] ქალი.\nეკვატორული ტყეების ნეგროიდები — პიგმეები დაბლები (150 სმ-ზე დაბალი) არიან. ბერძნული სიტყვა „პიგმიოს“ სიტყვასიტყვით „მუშტისტოლა ხალხს“ ნიშნავს, ქართულ ენაზე კი მას კარგად ეხამება სიტყვა „ცეროდენა“. მათ კანის ფერი შედარებით უფრო ღია აქვთ, ვიდრე სხვა ნეგროიდებს, ტუჩები თხელი. პიგმეები ტყის მობინადრეები არიან. ტყე მათთთვის სახლი და არსებობის მთავარი საშუალებაა, ისინი აფრიკის ყველაზე მცირერიცხოვანი ხალხი არიან.\n\nსამხრეთ აფრიკის უდაბნოებსა და ნახევარუდაბნოებში ცხოვრობენ ბუშმენები და ჰოტენტოტები. მათ აქვთ მოყვითალო ყავისფერი კანი და ბრტყელი სახე, რითაც ისინი მონღოლოიდებს ჰგვანან. ბუშმენები პიგმეებივით ტანდაბალნი, მაგრამ ძვალწვრილნი არიან („ბუშმანი“ სიტყვასიტყვით „ბუჩქის კაცს“ ნიშნავს). ევროპელი დამპყრობელების წყალობით მათი რიცხვი საგრძნობლად შემცირდა.\n\nზოგიერთი მკვლევარი ეთიოპიელებს გარდამავალ რასას მიაკუთვნებს. ისინი გამოირჩევიან ღია, მაგრამ მოწითალო ფერის კანით. ეთიოპიელები გარეგნობით ახლოს არიან ევროპული რასის სამხრეთის შტოსთან. სიტყვასიტყვით „ეთიოპი“ — „მზით დამწვარს“ ნიშნავს. მალაგასიელები მონღოლოიდური და ნეგროიდული რასის შერევით წარმოიქმნა. მოსული ევროპეიდული წარმოშობის მოსახლეობა ძირითადად ხელსაყრელი პირობების მქონე ადგილებში ცხოვრობს და კონტინენტის მოსახლეობის მცირე ნაწილს შეადგენს. ჩრდილოეთ აფრიკაში, ხმელთაშუა ზღვის სანაპიროს გასწვრივ, ცხოვრობენ ფრანგები, ხოლო კონტინენტის უკიდურეს სამხრეთში — აფრიკანერები (ნიდერლანდებიდან გადმოსახლებულთა შთამომავლები), ინგლისელები და სხვ.\n\n== ენები ==\nthumb|250px|რუკა აფრიკული ენების ოჯახების განაწილებით.\nმრავალი ვარაუდით აფრიკაში ათასზე მეტი ენაა გავრცელებული, რომელთა უმრავლესობა აფრიკული წარმოშობისაა, დანარჩენი კი ევროპული. აფრიკა მსოფლიოში ყველაზე პოლიგლოტი ქვეყანაა, აქ ჩვეულებრივი მოვლენაა რამდენიმე აფრიკულ ენასთან ერთად ერთი ან ორი ევროპული ენის ცოდნა. აფრიკაში სულ ოთხი ენობრივი ოჯახია.\n\n* აფრო-აზიური ენების ოჯახში 240 ენა და 285 მილიონი ადამიანია, რომელთა უმრავლესობა აღმოსავლეთ და ჩრდილოეთ აფრიკაში, საჰელში და სამხრეთ-დასავლეთ აზიაშია გავრცელებული.\n* ნილოს-საჰარის ენების ოჯახი ასზე მეტ ენას შეიცავს და 30 მილიონი მოსაუბრე ჰყავს. ეს ენები ძირითადად გავრცელებულია ჩადში, ეთიოპიაში, კენიაში, სუდანში, უგანდაში და ჩრდ. ტანზანიაში.\n* ნიგერიულ-კონგოური ენების ოჯახი მოიცავს სუბსაჰარის აფრიკის უმეტესობას და სავარაუდოდ ყველაზე ვრცელი ენობრივი ოჯახია მსოფლიოში განსხავებული ენების მიხედვით. მათი უმრავლესობა ბანტუს ენებია, რომლებზეც სუბსაჰარის აფრიკაში საუბრობენ.\n* ხოისური ენების ოჯახში დაახლოებით ორმოცდაათი ენაა და სამხრეთ აფრიკაში გავრცელებული 120 000 ადამიანში. ხოისურ ენათა უმრავლესობა გადაშენების პირასაა მისული. ხოი და სან ხალხი აფრიკის ამ ნაწილის აბორიგენ მცხოვრებლებად არიან მიჩნეული.\n\nკოლონიალიზმის შედეგად თითქმის ყველა აფრიკულმა ქვეყანამ ოფიციალურ ენად მიიღო მათი კონტინენტისთვის უცხო ენა, თუმცა ამჟამად რამდენიმე მათგანი პარალელურად მშობლიურ ენასაც იყენებს (მათ შორის სუაჰილი). მრავალ ქვეყანაში ინგლისური და ფრანგული (იხ. აფრიკული ფრანგული) გამოიყენება საზოგადოებრივ სფეროში მთავრობაში, კომერციაში, განათლებასა და მედიაში. აქ გავრცელებულ სხვა არააფრიკულ ენებს შორისაა არაბული, პორტუგალიური, აფრიკაანსი და მალაგასიური.\n\n== კულტურა ==\nthumb|250px|ჯენეს მეჩეთის მთავარი შესასვლელი ჩრდილოეთიდან.\nthumb|right|upright|[[აბუ სიმბელი]]ს ტაძარი. ფარაონი [[რამზეს II]]. ეს ნაგებობა აგებულია ძვ. წ 1400 წელს.\nრთული გეოგრაფიული და კლიმატური პირობების მიუხედავად, აფრიკის კონტინენტზე მაინც წარმოიშვა ბევრი კულტურა და ცივილიზაცია. თუმცა ისეთმა გარეშე ძალებმა, როგორც თავდაპირველად არაბებმა, ხოლო შემდეგ ევროპელებმა, გამანადგურებელი ეფექტი მოახდინეს აფრიკული ცხოვრების განვითარებაზე.\n\nაფრიკა, სავარაუდოდ, ადამიანთა მოდგმის აკვანს წარმოადგენდა. ანთროპოლოგებმა ტანზანიაში აღმოაჩინეს ადამიანის ჩონჩხი და შრომის პრიმიტიული იარაღების ნაშთები, რომლებიც 2 მილიონი წლითაა დათარიღებული. მართალია, ამ მემკვიდრეობის ზუსტი კვალი დიდი კამათის საგანს წარმოადგენს, მაგრამ სრულიად საფუძვლიანია ვივარაუდოთ, რომ თანამედროვე ადამიანის წინაპრები სწორედ აფრიკის კონტინენტზე წარმოიშვნენ.\n\nაფრიკული კულტურა ისტორიის მანძილზე განიცდიდა უცხოური კულტურების გავლენას და თავის მხრივ ზემოქმედებას ახდენდა სხვა ქვეყნების და კონტინენტების კულტურაზე. უდიდესი წვლილი შეიტანა თანამედროვე ცივილიზაციის განვითარებაში, ძველმა ეგვიპტემ. აფრიკის კონტინენტზე არსებობს 2000-ზე მეტი ადგილობრივი ენა, აქედან 400 ნიგერიაში. ეს ყველაფერი კონტინენტის მაღალ კულტურაზე მეტყველებს. აფრიკის ქვეყნების კულტურის ფონზე გამოირჩევიან: ნკეტია (ბენინელი კოპოზიტორი), ენო ბელინგია (კამერუნელი კომპოზიტორი), აფუორქ თექლე (ეთიოპიელი მხატვარი), ეზეკილ მპხალელე (ლიტერატურა, სარი), ჩინუა აჩები (ლიტერატურა, ნიგერია) და ა. შ.\n\nიუნესკოს მსოფლიოს ბუნებრივი ლანდშაფტის და უნიკალური ისტორიული არქიტექტურულ მემკვიდრეობათა შორის, აფრიკის კონტინენტზე 78 ობიექტი მდებარეობს. აქედან აღსანიშნავია: ტიმგალი (ალჟირი), ამოეას მეფის სასახლე (ბენინი), ჯენე (ქალაქის ძველი ნაწილი, მალი), ომოს ეროვნული პარკი (ეთიოპია).\n\n=== უდაბნოს ბარიერი ===\nძვ. წ. 8000 წელს ჩრდილოეთ აფრიკის გამწვანებულ და ნაყოფიერ მიწებზე სახლობდა ქვის ხანის ხალხი. ცნობები მათ შესახებ შემორჩენილია იმ ნახატებში, რომლებიც შესრულებულია გამოქვაბულების კედლებზე. მოგვიანებით ძვ. წ. 4000-2000 წლების შუალედში, ამ კონტინენტზე კლიმატი საგრძნობლად შეიცვალა, მიწა გამოშრა და გაჩნდა საჰარას ვრცელი უდაბნო. ამის შემდეგ საჰარის სამხრეთით მდებარე აფრიკის ტერიტორიების განვითარება საგრძნობლად შენელდა. ხალხს საუკუნეები დასჭირდა იმისათვის, რომ შეემუშავებინა ახალი ტექნოლოგიები და საშუალებები უდაბნოს ბარიერის გადასალახად. ამასობაში კი, ჩრდილოეთ აფრიკის კულტურა ხმელთაშუა ზღვის კულტურების გვარდით ვითარდებოდა, თავდაპირველად ძველი ეგვიპტის გავლენით, მოგვიანებით კლასიკურ კულტურებთან შერწყმით (ბერძნული და რომაული), ხოლო შემდგომ ისლამური სამყაროს კვალდაკვალ.\n\nაფრიკის დანარჩენ ტერიტორიაზე ცივილიზაცია ვითარდებოდა გეოგრაფიული მდებარეობითა და კლიმატური პირობების გათვალისწინებით. მდებარეობა მოიცავდა უდაბნოებისა და ეკვატორული ტყეების ვრცელ ტერიტორიებს, მაღალ ზეგნებზე მდინარეები ჩაედინებოდა უზარმაზარ ჩანჩქერებად, რომლებიც შეუძლებლად ხდიდა ამ მდინარეების სავაჭრო და სატრანსპორტო გამოყენებას. მიუხედავად ამისა, საჰარის ქვედა ტერიტორიებზე მაინც ვითარდებოდა სოფლის მეურნეობა. ძვ. წ. 200 წელს ჩრდილო-აღმოსავლეთით დაიწყეს რკინის დამუშავება; მის სამხრეთით პროგრესი ნელი ტემპით მიმდინარეობდა, თუმცა ახ. წ. 1200 წელს მხოლოდ პიგმეები და ბუშმენებიღა ცხოვრობდნენ ქვის ხანაში. მიუხედავად ამისა, სოფლის მეურნეობის ტექნოლოგიები მაინც პრიმიტიული იყო, აქ არ არსებობდა ურემი და გუთანიც კი.\n\n=== მუსიკა და ცეკვა ===\nკულტურის დარგებს შორის განსაკუთრებით გამოიყოფა სახვითი ხელოვნება, მუსიკა და ცეკვა. აფრიკაში მცხოვრებ თითქმის ყველა ხალხს აქვს, თავისი ინდივიდვსლური მუსიკალური კულტურა, სიმღერების და ცეკვების თავისი ტრადიცია. მათი უმეტესობა უკავშირდება ნადირობას და მიწადმოქმედებას. იმისათვის რომ ნადირობა წარმატებით დამთავრებულიყო, ხალხი მართავდა დიდ წარმოდგენებს ცეკვების და მუსიკის თანხლებით. აფრიკელი ხალხის მუსიკალურ ცხოვრებაში განსაკუთრებულ როლს თამაშობდა დოლი.\n\n== იხილეთ აგრეთვე ==\n* აფროევრაზია\n\n== ლიტერატურა ==\n* \n* \n* \n\n== რესურსები ინტერნეტში ==\n\n* allAfrica.com ახალი ამბები, მოვლენები და სტატისტიკა.\n* Afrika.no  ფოტოები და ინფორმაცია.\n* The Index on Africa\n* Africa\n* Aluka\n* Atlas of Our Changing Environment: Africa \n\n== სქოლიო ==\n\n\n\n\n\n\nკატეგორია:აფრიკა\nკატეგორია:კონტინენტები", "url": "https://ka.wikipedia.org/wiki/აფრიკა", "length": 47432}
{"id": "13831", "title": "ლევ ტოლსტოი", "text": "'''ლევ ნიკოლოზის ძე ტოლსტოი''' (; დ.  9 სექტემბერი <small>[ძვ. სტ. 28 აგვისტო]</small>, 1828, სოფ. იასნაია-პოლიანა, ახლანდელი ტულის ოლქი ― გ. 20 ნოემბერი <small>[ ძვ. სტ. 7 ნოემბერი]</small>, 1910, რკინიგზის სადგური ასტაპოვო, ახლანდელი სადგური ლევ-ტოლსტოი, ლიპეცკის ოლქი, დაკრძალულია იასნაია-პოლიანაში) — რუსი მწერალი.\n\n== ბიოგრაფია ==\nდაიბადა მდიდარ და დიდგვაროვან ოჯახში (მამა — გრაფი ნიკოლოზ ილიას ძე, 1812 სამამულო ომის მონაწილე; დედა — მარია ვოლკონსკაია). მშობლები ადრე გარდაეცვალა. იასნაია-პოლიანაში მიიღო საფუძვლიანი შინაური განათლება. 1844-1847 წლებში სწავლობდა ყაზანის უნივერსიტეტში. 1851 უფროს ძმასთან ერთად გაემგზავრა კავკასიაში, სადაც თერგის ოლქის ერთ-ერთ სამხედრო ბანაკში განაწესეს. 1852 წელს თბილისში დაწერა პირველი მოთხრობა „ბავშვობა“ (ამავე წელს დაიბეჭდა „სოვრემენნიკში“), რომელმაც შემდგომ „ყრმობასა“ (1852-1854) და „სიჭაბუკესთან“ (1855-1857) ერთად ავტობიოგრაფიული ტრილოგია შეადგინა. ამ პერიოდში 1851 წელს მწერალი თბილისს ესტუმრა. მასზე დიდი შთაბეჭდილება მოახდინა საქართველოს სამხედრო გზამ, დარიალის ხეობამ. მოინახულა გერგეტის სამების ეკლესია. თბილისში თითქმის ხუთი თვე დაყო. აქ მან მიიღო სამხედრო ჩინი და დაინიშნა სამსახურში. მის პირად წერილებში და 1851-1853 ჩანაწერებში ხშირად მოიხსენიება საქართველოს და ქართველებს. 90-იან წლებიდან გაძლიერდა ტოლსტოის კავშირი ქართველ ინტელიგენციასთან. პირადი ურთიერთობა და მიმოწერა ჰქონდათ ი. ნაკაშიძეს, ნ. ნაკაშიძეს, ბ. გეგიძეს, გ. დადიანს, მ. ბოლქვაძეს, მ. ყიფიანს.\n\n1854 კავკასიიდან დუნაის არმიაში გადავიდა. ყირიმის ომის დროს სევასტოპოლის სახიფათო IV ბასტიონზე იბრძოდა. იქ მიღებულმა შთაბეჭდილებებმა მდიდარი მასალა მისცა „სევასტოპოლური მოთხრობებისათვის“ (გამოქვეყნდა 1855-1856), რომლებშიც დასმულია ომის, მშვიდობის, პატრიოტიზმის, სიკვდილ-სიცოცხლის, გმირობისა და მამაცობის პრობლემები. მწერლის აზრით, უბრალო ხალხს სძულს ომი, გულმოდგინე შრომისათვის მას მშვიდობა სჭირდება, მაგრამ ქვეყნის, ნაშრომის, ოჯახის მტრისაგან დასაცავად ის იარაღით ხელში აღდგება. ომის ბედსაც სწორედ ხალხი წყვეტს. 1855 ტოლსტოი პეტერბურგში ჩავიდა, დაუახლოვდა ნ. ნეკრასოვს, ი. ტურგენევს, ი. გონჩაროვს, ა. ოსტროვსკის, ნ. ჩერნიშევსკის. 1856 წელს საბოლოოდ გამოეთხოვა სამხედრო სამსახურს . დასახლდა იასნაი-პოლიანაში. ერთი წლის შემდეგ ევროპაში იმოგყაურა. სამშობლოში დაბრუნებულმა 1859 იასნაი-პოლიანაში გახსნა სკოლა გლეხთა ბავშვებისათვის. გამოსცა პედაგოგიური ჟურნალი „იასნაია პოლიანა“ (1862). ჩამოაზალიბა საკუთარი თეორია, რომელიც ეწინააღმდეგებოდა ძალადობაზე დამყარებულ ოფიციალურ პედაგოგიურ შეხედულებებს. შემდგომაც, 70-იან წლებში, ტოლსტოი კვლავ დაუბრუნდა პედაგოგიურ მოღვაწეობას იასნაია-პოლიანის სკოლაში. დაწერა „ანბანი“ (1871-1872), „ახალი ანბანი“ (1874-1875), მათ მიუსადაგა ოთხი „რუსული საკითხავი წიგნი“, რომლებშიც შეიტანა თავისი მოთხრობები, გადამუშავებული ზღაპრები და იგავ-არაკები.\n\n60-იანი მწერალმა წლებში გამოაქვეყნა რომანი „ოჯახური ბედნიერება“ (1858-1859), მოთხრობები „კაზეკები“ (1853-1863), „პოლიკუშკა“ (1861-1863), ხოლო 1863-1869 მან შექმნა რომან-ეპოპეა „ომი და მშვიდობა“ (პუბლიკაცია დაიწყო 1868). ტოლსტოის შემოქმედებაში უმნიშვნელოვანესია აგრეთვე რომანი „ანა კარენინა„ (1873-1877, გამოქვეყნდა 1876-1877). მან ამ რომანში ასახა რეფორმის შემდგომ რუსეთის ცხოვრება.\n\nტოლსტოის კალამს ეკუთვნის მოთხრობა „კრეიცერის სონატა“ (1887-1789, გამოქვეყნდა 1891), დრამა „მეუფება წყვდიადისა“ (1866), კომედია „განათლების ნაყოფი“ (1886-1890, გამოქვეყნდა 1891), მოთხრობა „ივან ილიჩის სიკვდილი“ (1884-1886). უმნიშვნელოვანესი თხზულებაა რომანი „აღდგომა“ (1889-1899). კავკასიის თემისადმი მიძღვნილია მოთხრობა „ჰაჯი-მურატი“ (1896-1904, გამოქვეყნდა 1912). ჰაჯი-მურატის პიროვნებით იგი თბილისში ყოფნის დროს დაინტერესდა.\n\n1910 წელს ტოლსტოიმ სამუდამოდ მიატოვა იასნაია-პოლიანა და სამხრეთისაკენ გასწია, მაგრამ გზაში გარდაიცვალა. მწერლის ანდერძისამებრ, მის საფლავს არ ამშვენებს არც ძეგლი და არც ჯვარი. ვაჟა-ფშაველა გამოეხმაურა მწერლის გარდაცვალებას ლექსით „ლევ ტოლსტოის სიკვდილზე“.\n\n==ბიბლიოგრაფია==\n===რომანები===\n* ''ომი და მშვიდობა'' (1869)\n* ''ანა კარენინა'' (1877)\n* ''აღდგომა'' (1899)\n\n===ნოველები===\n* ''ოჯახური ბედნიერება'' (1859)\n* ''ივან ლიჩის სიკვდილი'' (1886)\n* ''კრეიცერის სონატა'' (1889)\n* ''ჰაჯი-მურატი'' (1917)\n\n== ლიტერატურა ==\n* ''ასათიანი ლ.,'' ლევ ტოლსტოი და საქართველო, ტფ., 1936;\n* ''ლორთქიფანიძე ო.,'' ლევ ტოლსტოი, თბ., 1979;\n* ''ნაკაშიძე ნ.,'' ლევ ტოლსტოის ახლოს, თბ., 1954;\n* ''ღუდუშაური პ.,'' დიდი რუსი მწერალი ლ. ნ. ტოლსტოი, თბ., 1953;\n* ''ჯიბლაძე გ.,'' კრიტიკული ეტიუდები, ტ. 5, თბ., 1974;\n* ''Гусев Н. Н.,'' Летопись жизни и творчества Льва Николаевича Толстого. 1828-1890, М., 1958; т. 2, 1891-1910, М., 1960;\n* ''Мотылева Т. Л.,'' О мировом знаыени Л. Н. Толстого, М., 1957;\n* ''Мышковская Л. М.,'' Творчество Л. Н. Толстого, М., 1958;\n* ''Талиашвили Г. М.,'' Лев Толстой в Грузии, Тб., 1951;\n* ''ტალიაშვილი გ.,'' ქსე, ტ. 10, გვ. 14-15, თბ., 1986\n\n== რესურსები ინტერნეტში ==\n\n\n\n=== შემოქმედება ===\n* 22 ტომიანი კრებული.\n* თხზულებები და სტატიები მწერლის შესახებ  \n* ზღაპრები.\n* უკანასკნელი სტატია.\n\n=== კინოქრონიკა და აუდიო-ჩანაწერები ===\n* კინოქრონიკის კადრები.\n* მწერალი კითხულობს ზღაპარს „მგელი“ \n* მწერალი კითხულობს 23 წერილს.\n* მწერალი კითხულობს პროზასა და სტატიებს.\n* 1908 წლის აუდიო-ჩანაწერები\n\n==სქოლიო==\n\n\n\n\nკატეგორია:ლევ ტოლსტოი\nკატეგორია:რუსი მწერლები\nკატეგორია:XIX საუკუნის ესეისტები\nკატეგორია:XIX საუკუნის რუსი დრამატურგები\nკატეგორია:XIX საუკუნის რუსი ჟურნალისტები\nკატეგორია:XIX საუკუნის რუსი რომანისტები\nკატეგორია:XIX საუკუნის რუსი მამაკაცი მწერლები\nკატეგორია:XX საუკუნის რუსი მამაკაცი მწერლები\nკატეგორია:XX საუკუნის რუსი დრამატურგები\nკატეგორია:XX საუკუნის რუსი ჟურნალისტები\nკატეგორია:XX საუკუნის რუსი რომანისტები\nკატეგორია:XX საუკუნის ქრისტიანები\nკატეგორია:XX საუკუნის ესეისტები\nკატეგორია:ეპისტემოლოგები\nკატეგორია:მეტაფიზიკოსები\nკატეგორია:ქრისტიანი მწერლები\nკატეგორია:სოციალური კრიტიკოსები\nკატეგორია:კულტურის კრიტიკოსები\nკატეგორია:კულტურის ფილოსოფოსები\nკატეგორია:განათლების ფილოსოფოსები\nკატეგორია:ისტორიის ფილოსოფოსები\nკატეგორია:ლიტერატურის ფილოსოფოსები\nკატეგორია:რელიგიის ფილოსოფოსები\nკატეგორია:სოციალური მეცნიერების ფილოსოფოსები\nკატეგორია:სოციალური ფილოსოფოსები\nკატეგორია:პოლიტიკური ფილოსოფოსები\nკატეგორია:რუსი ფილოსოფოსები\nკატეგორია:რუსი საბავშვო მწერლები\nკატეგორია:რუსი რომანისტები\nკატეგორია:რუსი მამაკაცი რომანისტები\nკატეგორია:რუსი მამაკაცი დრამატურგები\nკატეგორია:რუსი მამაკაცი ესეისტები\nკატეგორია:რუსი მამაკაცი ჟურნალისტები", "url": "https://ka.wikipedia.org/wiki/ლევ_ტოლსტოი", "length": 6153}
{"id": "13836", "title": "რვა ლაზიერის ამოცანა", "text": "'''რვა ლაზიერის ამოცანა''' გულისხმობს 8x8 განზომილების მქონე საჭადრაკო დაფაზე რვა ლაზიერის განთავსებას ისე, რომ ისინი ერთმანეთს არ ემუქრებოდნენ ჭადრაკის წესების გათვალისწინებით. ლაზიერის ფერს ამ შემთხვევაში მნიშვნელობა არ აქვს. უფრო ზუსტად ამოცანა გულისხმობს რომ, ლაზიერები დაფაზე ისე უნდა იყოს განლაგებული, რომ არც ერთ ჰორიზონტალზე, ვერტიკალზე და დიაგონალზე არ უნდა იმყოფებოდეს ერთზე მეტი ლაზიერი. რვა ლაზიერის ამოცანა წარმოადგენს NxN განზომილების მქონე დაფაზე N ლაზიერის განთავსების ამოცანის ერთ–ერთ ქვეამოცანას.\n\n== ისტორია ==\n\nპირველად ამოცანა დასმული იქნა 1848 წელს, მოჭადრაკე მაქს ბეზელის მიერ და მრავალი წლის განმავლობაში მრავალი მათემატიკოსი, მათ შორის კარლ ფრიდრიხ გაუსი, თავს იმტვრევდა მის ამოხსნაზე.  XX საუკუნის მიწურულს ეს ამოცანა ძლიერ პოპულარული გახდა ინფორმაციულ ერაში, პროგრამირების მაღალი დონის ენების განვითარების დროს.\n\n== ამონახსნი ==\n\nამ ამოცანას სულ გააჩნია 92 ამონახსნი, რომელთაგან 12 წარმოადგენს უნიკალურ ამონახსნს (დანარჩენი ამონახსნები მიიღება ამ 12 ამონახსნის სარკული ინვერსიით ან ჭადრაკის დაფის საათის ისრის საწინააღმდეფო/საპირისპირო მიმართულებით 90, 180 ან 270 გრადუსით მოტრიალებით).\n\n== რვა ლაზიერის ამოცანა ინფორმატიკაში ==\n\nეს ამოცანა წარმოადგენს არატრივიალურ სავარჯიშოს ალგორითმიკაში და ხშირ შემთხვევაში, ის თვალსაჩინო მაგალითად იხმარება რეკურსიული ფუნქციების აღწერის დროს. კომბინატორიკის ინსტრუმენტების გამოყენებით შეიძლება განისაზღვროს ვარიანტების სრული რაოდენობა, თუ კი ყველა ვარიანტის განმხილველ გრძელ და ცუდ გზას ავირჩევთ. საჭიროა განთავსდეს 64 უჯრაზე 8 ლაზიერი, ვარიანტების საერთო რაოდენობა განისაზღვრება ფორმულით: 64! / 56! = 178462987637760. რეკურსიის გამოყენებით კი ვარიანტების რაოდენობა მცირდება 8<sup>8</sup> = 2<sup>24</sup> = 16 777 216–მდე.\n\n== პროგრამის მაგალითი C++ –ზე ==\n\nპროგრამა ამონახსნის სახით ბეჭდავს 92 ამონახნს. შესაძლებელია #define N 8–ში 8–ის შეცვლა. ამ შემთხვევაში პროგრამის ამონახსნი ის ნებისმიერი N იქნება რომელსაც მიუთითებთ 8–ის ნაცვლად.\n\n<pre>\n\n#include <iostream>\n#include <iomanip>\n#include <conio.h>\n\n#define N 8\nusing namespace std;\n\nvoid Gaanule();\nvoid Dabechde();\nvoid Lazieri(int=0);\n\nint dafa[N][N] = {0};\nint hor[N] = {0};\nint ver[N] = {0};\nint diag_down[N*2-1] = {0}; // i-j+7\nint diag_up[N*2-1] = {0}; // i+j\n\nint ramdenia = 0;\n\nint main()\n{\n\tGaanule();\n\tLazieri();\n\n\treturn 0;\n}\n\nvoid Dabechde()\n{\n\tfor(int i=0; i<N; i++)\n\t{\n\t\tfor(int k=0; k<N; k++)\n\t\t{\n\t\t\tcout << setw(3) << dafa[i][k];\n\t\t}\n\n\t\tcout << endl;\n\t}\n\n\tcout << ramdenia << endl;\n\tcout << endl << endl;\n}\n\nvoid Gaanule()\n{\n\tfor(int i=0; i<N; i++)\n\t{\n\t\tfor(int k=0; k<N; k++)\n\t\t{\n\t\t\tdafa[i][k] = 0;\n\t\t}\n\t}\n}\n\nvoid Lazieri(int i)\n{\n\tfor (int j=0; j<N; j++)\n\t{\n\t\tif ( !hor[i] && !ver[j] && !diag_down[i-j+N-1] && !diag_up[i+j] && !dafa[i][j] )\n\t\t{\n\t\t\tdafa[i][j] = 1;\n\t\t\thor[i] = 1;\n\t\t\tver[j] = 1;\n\t\t\tdiag_up[i+j] = 1;\n\t\t\tdiag_down[i-j+N-1] = 1;\n\n\t\t\tif ( i < N-1)\n\t\t\t{\n\t\t\t\tLazieri(i+1);\n\t\t\t}\n\t\t\telse\n\t\t\t{\n\t\t\t\tramdenia++;\n\t\t\t\tDabechde();\n\t\t\t}\n\t\t\t\n\t\t\tif ( i < N)\n\t\t\t{\n\t\t\t\tdafa[i][j] = 0;\n\t\t\t\thor[i] = 0;\n\t\t\t\tver[j] = 0;\n\t\t\t\tdiag_up[i+j] = 0;\n\t\t\t\tdiag_down[i-j+N-1] = 0;\n\t\t\t}\n\t\t}\n\t}\n}\n\n</pre>\n== პროგრამის მაგალითი Java–ზე ==\n<pre>\nclass EightQueen\n{\n\tpublic static void main(String args[])\n\t{\n\t\tQueen q = new Queen(8);\n\t\tq.Run(0);\n\t}\n}\n\nclass Queen\n{\n\tprivate int N;\n\tprivate int dafa[][];\n\tprivate int hor[];\n\tprivate int ver[];\n\tprivate int diagDown[];\n\tprivate int diagUp[];\n\tpublic int Ramdenia;\n\t\n\tQueen(int Number)\n\t{\n\t\tN = Number;\t\n\t\tInitialize();\n\t}\n\t\n\tQueen()\n\t{\n\t\tN = 8;\n\t\tInitialize();\t\t\n\t}\n\t\n\tprivate void Initialize()\n\t{\n\t\tRamdenia = 0;\n\t\tdafa = new int[N][N];\n\t\t\n\t\thor = new int[N];\n\t\tver = new int[N];\n\t\t\n\t\tfor(int i=0; i<N; i++)\n\t\t{\n\t\t\thor[i] = 0;\n\t\t\tver[i] = 0;\n\t\t}\n\t\t\n\t\tdiagDown = new int[2*N-1];\n\t\tdiagUp = new int[2*N-1];\n\t\t\n\t\tfor (int i=0; i<2*N-1; i++)\n\t\t{\n\t\t\tdiagDown[i] = 0;\n\t\t\tdiagUp[i] = 0;\n\t\t}\t\n\t\t\n\t\tMakeZero();\t\n\t}\n\t\n\tpublic void MakeZero()\n\t{\n\t\tfor(int i=0; i<N; i++)\n\t\t{\n\t\t\tfor(int j=0; j<N; j++)\n\t\t\t{\n\t\t\t\tdafa[i][j] = 0;\n\t\t\t}\n\t\t}\t\n\t\t\n\t\tRamdenia = 0;\t\n\t}\n\t\n\tpublic void Print()\n\t{\n\t\tfor(int i=0; i<N; i++)\n\t\t{\n\t\t\tfor(int j=0; j<N; j++)\n\t\t\t{\n\t\t\t\tSystem.out.print(dafa[i][j] + \" \");\n\t\t\t}\n\t\t\t\n\t\t\tSystem.out.println();\n\t\t}\n\t\t\n\t\tSystem.out.println(Ramdenia);\n\t\tSystem.out.println();\t\t\n\t}\n\t\n\tpublic void Run(int i)\n\t{\n\t\tfor (int j=0; j<N; j++)\n\t\t{\n\t\t\tif ( hor[i] == 0 && ver[j] ==0 && diagDown[i-j+N-1] == 0 \n\t\t\t\t&& diagUp[i+j] ==0 && dafa[i][j] ==0 )\n\t\t\t{\n\t\t\t\tdafa[i][j] = 1;\n\t\t\t\thor[i] = 1;\n\t\t\t\tver[j] = 1;\n\t\t\t\tdiagUp[i+j] = 1;\n\t\t\t\tdiagDown[i-j+N-1] = 1;\n\n\t\t\t\tif ( i < N-1)\n\t\t\t\t{\n\t\t\t\t\tRun(i+1);\n\t\t\t\t}\n\t\t\t\telse\n\t\t\t\t{\n\t\t\t\t\tRamdenia++;\n\t\t\t\t\tPrint();\n\t\t\t\t}\n\t\t\t\n\t\t\t\tif ( i < N)\n\t\t\t\t{\n\t\t\t\t\tdafa[i][j] = 0;\n\t\t\t\t\thor[i] = 0;\n\t\t\t\t\tver[j] = 0;\n\t\t\t\t\tdiagUp[i+j] = 0;\n\t\t\t\t\tdiagDown[i-j+N-1] = 0;\n\t\t\t\t}\n\t\t\t}\n\t\t}\n\t}\n}\n</pre>\n\n== რესურსები ინტერნეტში ==\n* MathWorld article\n* Solutions to the 8-Queens Problem\n* Walter Kosters's N-Queens Page \n* Durango Bill's N-Queens Page\n* On-line Guide to Constraint Programming\n\n\n\nკატეგორია:ჭადრაკი\nკატეგორია:ალგორითმული ამოცანები\nკატეგორია:ალგორითმიკა", "url": "https://ka.wikipedia.org/wiki/რვა_ლაზიერის_ამოცანა", "length": 4935}
{"id": "13847", "title": "მწვანე კონცხი", "text": "საკუთარი სახელი '''მწვანე კონცხი''' შეიძლება აღნიშნავდეს:\n\n* მწვანე კონცხი — კონცხი და უბანი ბათუმში\n* მწვანე კონცხის რესპუბლიკა — სახელმწიფო მწვანე კონცხის კუნძულებზე\n* მწვანე კონცხის კუნძულები — კუნძულები ატლანტის ოკეანეში", "url": "https://ka.wikipedia.org/wiki/მწვანე_კონცხი", "length": 224}
{"id": "13855", "title": "კატეგორიათა თეორია", "text": "'''კატეგორიათა თეორია''' — მათემატიკის დარგი რომელიც მათემატიკურ სტრუქტურებს და მათ შორის კავშირებს განიხილავს და სწავლობს გარკვეული აბსტრაქტული (''კატეგორიული'') მეთოდების გამოყენებით. კატეგორიის ცნება მათემატიკურ სტატიებში გაჩნდა 1942 წლიდან, ძირითადად სამუელ აილენბერგისა (Samuel Eilenberg, 1913.09.30 – 1998.01.30) და სონდერს მაკ-ლეინის (Saunders Mac Lane, 1909.08.04 – 2005.04.14) სტატიებში ალგებრული ტოპოლოგიისათვის, რათა ერთი მათემატიკური სტრუქტურა, ტოპოლოგიური დაკავშირებულიყო მეორე მათემატიკურ სტრუქტურას, ალგებრულს. ჰომოლოგია და კოჰომოლოგია იყო პირველი ფუნქტორიც.\n\nკატეგორიათა თეორიის საბაზისო ცნებებია: კატეგორია, ფუნქტორი, ბუნებრივი გარდაქმნა, შეუღლება და ა.შ. ისინი გვხვდება მათემატიკის უმრავლეს და თეორიული კომპიუტერული მეცნიერების ზოგიერთ დარგში.\n\nკატეგორიათა თეორიის მეთოდები და აბსტრაქტული კატეგორიული თეორიები გამოიყენება მათემატიკის სხვადასხვა ნაწილებში. იგი ერთი მხრივ იარაღია სხვადასხვა მათემატიკური სტრუქტურების შესასწავლად და მეორე მხრივ იძლევა განსხვავებული მათემატიკური თეორიების აბსტრაქტულ დონეზე გაერთიანების საშუალებას. კატეგორიული ენის გამოყენებით ასევე ხორციელდება ბევრი მათემატიკური თეორიის უფრო მარტივად და ერთიანად ჩამოყალიბება.\n\nსაქართველოში კატეგორიათა თეორიის განვითარების ინიციატორები იყვნენ გურამ ბერიშვილი და ხვედრი ინასარიძე. ამჟამად გოგი ჯანელიძე არის ამ დარგის ერთ-ერთი ლიდერი.\n\nკატეგორია არის რაღაც, რომელშიც არჩევენ ობიექტებს და ყოველ ორ ობიექტთან, ვთქვათ X და Y დაკავშირებულ სიმრავლეს, Mor(X, Y) რომლის ელემენტებსაც უწოდებენ მორფიზმებს წესებით:\n\n- თუ f ∈ Mor(X, Y) და g ∈ Mor(Y, Z), მაშინ არსებობს ერთადერთი მორფიზმი Mor(X, Z)-ში, რომელიც იწოდება f-სა და g-ს კომპოზიციად აღინიშნება g ∘ f\n\n- კომპოზიცია როგორც ოპერაცია ასოციურია, ანუ h ∘ (g ∘ f) = (h ∘ g) ∘ f\n\nმაგალითი\n\nსიმრავლეები როგორც ობიექტები და მათი ერთმანეთში ასახვები როგორც მორფიზმები ჰქმნიან კატეგორიას, სიმრავლეთა კატეგორიას.\n\nმაგალითი\n\nჯგუფები როგორც ობიექტები და ჰომომორფიზმები როგორც მორფიზმები ჰქმნიან კატეგორიას, ჯგუფთა კატეგორიას. თუ მხოლოდ კომუტატური ჯგუუფებით შემოვიფარგლებით მივიღებთ აბელის ჯგუფთა კატეგორიას. ეს უკანასკნელი წინას ქვეკატეგორია იქნება.\n\nმაგალითი\n\nთუ ობიექტებად მივიჩნევთ ტოპოლოგიურ სივრცეებს, ხოლო მორფიზმებად უწყვეტ ასახვებს მივიღებთ კატეგორიას, ტოპოლოგიურ სივრცეთა კატეგორიას.\n\nმაგალითი\n\nთუ ავიღებთ რაიმე ველის მიმართ წრფივ სივრცეებს ობიექტებად, ხოლო მორფიზმებად წრფივ ასახვებს გვექნება კატეგორია, აღებული ველის მიმართ წრფივ სივრცეთა კატეგორია. მისი ქვეკატეგორია იქნება თუ შევიზღუდებით სასრული განზომილების წრფივი სივრცეებით.\n\n==ფუნქტორი და ბუნებრივი გარდაქმნა==\nთუ მოცემულია ორი კატეგორია A და B. ვიტყვით რომ მოცემულია ფუნქტორი f კატეგორია A-დან კატეგორია B-ში თუ A-ს ყოველი ობიექტისათვის X მოცემულია ობიექტი B-დან fX, A-ს ყოველი მორფიზმისათვის m: X → Y მოცემულია მორფიზმი B-დან fm: fX → fY, ისეთი რომ f(m ∘ n) = fm ∘ fn.\n\nთუ კატეგორიის ყოველი ობექტისათვის მოცემულია მორფიზმი ამ ობიექტის ორი ფუნქტორით მიღებულ ობიექტებს შორის tX: fX → gX ისეთი რომ ყოველი მორფიზმისათვის, m: X → Y, გვექნება ტოლობა gm ∘ tX = tY ∘ fm ვიტყვით: გვაქვს ბუნებრივი გარდაქმნა t ფუნქტორი f-დან ფუნქტორ g-ში.\n\n== იხილეთ აგრეთვე ==\n* ზღვარი (კატეგორიათა თეორია)\n* ტოპოსების თეორია\n\n== ლიტერატურა ==\n* Mac Lane, Saunders (1998) ''Categories for the Working Mathematician.'' 2nd ed. (Graduate Texts in Mathematics 5). Springer-Verlag.\n* Leinster, Tom (2004) ''Higher operads, higher categories '' (London Math. Society Lecture Note Series 298). Cambridge Univ. Press.\n* Michael Barr, Charles Wells, ''Toposes, Triples and Theories'', Springer, 1985. ონლაინ ვერსია http://www.cwru.edu/artsci/math/wells/pub/ttt.html .\n* Boceux F, Janelidze G. ''Galois theories''. Cambridge Studies in Advanced Mathematics, no. 72, Cambridge University Press, 2001, xiv+341 pp., 0 521 80309 8.\n\n\n\n\n*", "url": "https://ka.wikipedia.org/wiki/კატეგორიათა_თეორია", "length": 3686}
{"id": "13856", "title": "ალექსანდრ დიუმა (მამა)", "text": "'''ალექსანდრ დიუმა''' (მამა) ( ; დ. 24 ივლისი, 1802, ვილიე-კოტრე — გ. 5 დეკემბერი, 1870, პიუი) — ფრანგი მწერალი, დრამატურგი და ჟურნალისტი, ალექსანდრ დიუმას მამა.\n\n== ბიოგრაფია ==\nალექსანდრ დიუმა 1802 წლის 24 ივლისს დაიბადა ვილერ-კოტრეს კომუნაში, სუასონთან ახლოს (ენას დეპარტამენტი, პიკარდია, საფრანგეთი).\n\nალექსანდრ დიუმას ბაბუა, მარკიზი ანტუან-ალექსანდრ დავი დე ლა პაიეტრი საფრანგეთის კოლონია ჰაიტიზე არტილერიის გენერლის წოდებით მსახურობდა. ჰაიტიზე იგი დაქორწინდა ზანგ მონა ქალზე მარი-კესეტ დიუმაზე, რომელმაც 1762 წელს ქვეყანას მოავლინა მომავალი მწერლის მამა, თომა-ალექსანდრ.\n\nმარკიზს არ გასჭირვებია მულატი შვილისთვის ცხოვრების გზის გაკაფვა საფრანგეთში და მალე თომა-ალექსანდრ ნაპოლეონის არმიის გენერალი გახდა.\n\nთომა-ალექსანდრ გარდაიცვალა 1806 წელს, როცა ალექსანდრ დიუმა 4 წლის იყო. მიუხედავად სიღარიბისა, ოჯახს გავლენიანი არისტოკრატიული კავშირები ჰქონდა. სწორედ ამ კავშირების წყალობით ოცი წლის ასაკში ალექსანდრმა მუშაობა დაიწყო პარიზში პალე-როიალის სასახლეში ჰერცოგ ორლეანელის კანცელარიაში.\n\nკანცელარაში მუშაობის პარალელურად დიუმამ დაიწყო სხვადასხვა ჟურნალებში პიესებისა და სტატიების გამოქვეყნება. პირველ პიესას, „ანრი მესამე და მისი კარი“ (Henri III et sa cour, 1829), დიდი წარმატება ხვდა წილად. ასევე აღიარებულ იქნა მეორე მისი ნაწარმოებიც — „კრისტინა“ (Christine ou Stockholm, Fontainebleau et Rome, 1830).\n\n1835 წელს გამოვიდა მისი პირველი ისტორიული რომანი „იზაბელა ბავარიელი“ (Isabel de Bavière). მას მერე გაზეთებში ხშირად იბეჭდებოდა მისი ნაწარმოებები.\n\n1840 წელს დაქორწინდა მსახიობ იდა ფერიერზე. მიუხედავად ამისა იგი აგრძელებდა სხვა ქალებთან შეხვედრას, რის შედეგად მას 3 უკანონო შვილი გაუჩნდა (ერთ-ერთი მათგანი მოგვიანებით ასევე წარმატებულ მწერლად იქცა). ალექსანდრი ქალებსა და ფუფუნებაზე დიდ ფულს ხარჯავდა. გამოსცა რამდენიმე ჟურნალი, დააარსა თეატრი — თუმცა მისი წამოწყებები კრახით დასრულდა. ამის გამო 1851 წელს კრედიტორებს ბრიუსელში დაემალა. 1858-1859 წლები რუსეთში გაატარა, სტუმრობდა თბილისსა და საქართველოს სხვა ქალაქებს. 3 წელიწადი მონაწილეობდა სახალხო მოძრაობაში იტალიის გაერთიანებისთვის.\n\nგარდაიცვალა 1870 წლის 5 დეკემბერს, პიუის კომუნაში, დიეპთან ახლოს (ამჟამად დიეპის გარეუბანი, ზღვისპირა სენის დეპარტამეტი, ზემო ნორმანდია, საფრანგეთი).\n\n== რჩეული ნაწარმოებები ==\n\n* ტრილოგია დ'არტანიანსა და სამ მუშკეტერზე:\n** „სამი მუშკეტერი“ (''Les Trois Mousquetaires'', 1844)\n** „ოცი წლის შემდეგ“ (''Vingt ans après'', 1845)\n** „ვიკონტი დე ბრაჟელონი: ათი წლის შემდეგ“ (''Le Vicomte de Bragelonne, ou Dix ans plus tard'', 1847)\n* „გრაფი მონტე-კრისტო“ (''Le Comte de Monte-Cristo'', 1845—1846)\n* „ორი დიანა“ (''Les Deux Diane'', 1846)\n* ტრილოგია ანრი ნავარელზე:\n** „დედოფალი მარგო“ (''La Reine Margot'', 1845)\n** „გრაფინია დე მონსორო“ (''La Dame de Monsoreau'', 1846)\n** „ორმოცდახუთი“ (''Les Quarante-Cinq'', 1847)\n* სერია საფრანგეთის რევოლუციაზე:\n** „ჯუზეპე ბალზამო, ანუ ექიმის ჩანაწერები“ (''Joseph Balsamo'', 1846—1848)\n** „დედოფლის ყელსაბამი“ (''Le Collier de la Reine'',1849-1850)\n** „ანჟი პიტუ“ (''Ange Pitou'',1853)\n** „გრაფინია დე შარნი“ (''La Comtesse de Charny'',1853-1855)\n** „შევალიე დე მეზონ-რუჟი“ (''Le Chevalier de Maison-Rouge'',1845)\n* „შავი ტიტა“ (''La tulipe noire'', 1850)\n*„ლუიზა სან ფელიჩე“ (La San Felice, 1864)\n\n== რესურსები ინტერნეტში ==\n\n\n* \n* ალექსანდრ დიუმა  Lib.ge-ზე.\n\n==სქოლიო==\n\n\n\nკატეგორია:ფრანგი მწერლები\nკატეგორია:ფრანგი დრამატურგები\nკატეგორია:დაბადებული 1802\nკატეგორია:გარდაცვლილი 1870\nკატეგორია:ევროპელი მოგზაურები საქართველოში\nკატეგორია:ფრანგი მემუარისტები\nკატეგორია:XIX საუკუნის ფრანგი რომანისტები\nკატეგორია:XIX საუკუნის ფრანგი დრამატურგები\nკატეგორია:ფრანგი ისტორიული რომანისტები\nკატეგორია:ფრანგი ფენტეზი მწერლები", "url": "https://ka.wikipedia.org/wiki/ალექსანდრ_დიუმა_(მამა)", "length": 3550}
{"id": "13859", "title": "დიუმა", "text": "საკუთარი სახელი '''დიუმა''' შეიძლება აღნიშნავდეს ერთ-ერთ შემდეგ პიროვნებათაგანს:\n\n* ალექსანდრ დიუმა (უფროსი) — ფრანგი მწერალი\n* ალექსანდრ დიუმა (უმცროსი) — ფრანგი მწერალი\n* ჟან-ბატისტ ანდრე დიუმა — ფრანგი ქიმიკოსი\n\n\n\nda:Alexandre Dumas\neo:Alexandre Dumas\nhr:Alexandre Dumas (razdvojba)\nsv:Alexandre Dumas", "url": "https://ka.wikipedia.org/wiki/დიუმა", "length": 304}
{"id": "13860", "title": "გენოციდი", "text": "მინი|[[ბუხენვალდის საკონცეტრაციო ბანაკი]]\n'''გენოციდი''' ( — ჯიში, თემი და  — ვკლავ) — რასობრივი, ეროვნული თუ რელიგიური მოტივებით მოსახლეობის ცალკეული ჯგუფების ფიზიკური მოსპობა ან ცხოვრების ისეთ პირობებში ჩაყენება, რაც მათ განადგურებას გამოიწვევს. გენოციდი კაცობრიობის წინააღმდეგ მიმართული ერთ-ერთი უმძიმესი დანაშაულია. იგი ორგანულად უკავშირდება რეაქციულ „თეორიებს“, რომლებიც ქადაგებენ რასობრივ და ეროვნულ სიძულვილს, ე. წ. „უმაღლესი“ რასის გაბატონებას „დაბალ“ რასაზე და სხვა. 1948 წლიდან ითვლება საერთაშორისო დანაშაულად.\n \nმსოფლიო კაცობრიობის ისტორიაში არის გენოციდის ბევრი შემთხვევა დაწყებული უძველესი დროიდან ჩვენს დრომდე. ყველაზე მეტად ეს დამახასიათებელია გამანადგურებელი ომებისა და თავდასხმებისათვის, დამპყრობლებისათვის, შინაგანი ეთნიკური და რელიგიური დაპირისპირებისათვის, ქვეყნის გაყოფის პერიოდში, გაყოფილი მსოფლიოს გადასხვაფერების პროცესისათვის უმკაცრეს ბრძოლებში, რომელიც ორ მსოფლიო ომამდე მივიდა.\n\nთავად ტერმინი „გენოციდი“ ხმარებაში XX საუკუნის 30-იანი წლების დასაწყისში შემოვიდა. იგი, პოლონელი იურისტის რაფაელ ლემკინის მიერ იქნა შემოღებული (სომხური და ებრაული წყაროს საფუძველზე) და საერთაშორისო სამართლიანობის სტატუსი მხოლოდ მეორე მსოფლიო ომის შემდეგ, გაეროს გენერალურმა ასამბლეამ 1948 წლის 9 დეკემბერს მიიღო, როგორც ყველაზე მძიმე დანაშაული ადამიანის მიმართ.\n \nგენოციდი აღიარებულია საერთაშორისო დანაშაულად. კონკრეტულად, რუსეთში არის სამართლებრივი პასუხისმგებლობა გენოციდისთვის, როგორც დანაშაულისა მსოფლიოს და კაცობრიობის უსაფრთხოების წინაშე (357-ე მუხლი) \n   \nრამდენიმე მოსაზრების თანახმად, გენოციდი არ მიეწერება სახელმწიფოს, არამედ ხელისუფლებას.\n\nXX საუკუნის ყველაზე ცნობილი გენოციდის ფაქტები:\n# ნაცისტური გერმანიის მიერ ებრაელების განადგურება (ჰოლოკოსტი), სლავების, ბოშების (პარაიმოსი) და გერმანიის მიერ ევროპაში ოკუპირებულ ქვეყნებში სხვა მცხოვრებლები, მეორე მსოფლიო ომის პერიოდში.\n# სამი მილიონი კამბოჯელის განადგურება პოლ პოტასა და იენ სარის რეჟიმის დროს 1974-79 წლებში, კამბოჯაში.\n# 1994 წელს-მასობრივი განადგურება რუანდეში, რის შედეგადაც ჰუტუს ტომის წარმომადგენლებმა გაანადგურეს 800 ათასი ტუტსის ტომის წარმომადგენელი.\n\n==ტერმინის წარმოშობის ისტორია==\nსაერთაშორისო სამხედრო სასამართლოს მიერ გერმანიის უმაღლესი პოლიტიკური და სამხედრო პირების გასამართლების საკითხს, ანუ ნიურნბერგის პროცესს  უკავშირდება   შემდეგი ტერმინების დამკვიდრება; „კაცობრიობის წინააღმდეგ (მიმართული) დანაშაული“ და გენოციდი. \n \nნიურნბერგის ქარტიაში ტერმინ „კაცობრიობის წინააღმდეგ ჩადენილი დანაშაულის“ შეტანა, ჰერშ ლაუტერპახის დამსახურებაა, რომელიც შემდეგ საერთაშორისო სამართლის პროფესორი გახლდათ კემბრიჯის უნივერსიტეტში. ხოლო, მის შემდეგ, სულ რამდენიმე წელიწადში გამოჩნდა მეორეც – რაფაელ ლემკინი, რომელმაც 1943 წელს შეიმუშავა სიტყვა გენოციდი და მასში ჯგუფების განადგურების საზრისი ჩადო.\n\nლემკინი „გენოციდის“ იდეის განმარტებისას აღნიშნავდა, რომ ეს ტერმინი მოიცავს „ეროვნული ან ეთნიკური ჯგუფის განადგურებას და გულისხმობს შეთანხმებული გეგმის არსებობას, მიმართულს ინდივიდუალურად ამორჩეული პირების სრული განადგურებისაკენ, მხოლოდ იმიტომ, რომ ისინი არიან ამ ჯგუფების წევრები. მისდა საპირისპიროდ, ლაუტერპახს სახიფათოდ მიაჩნდა ეს კონცეფცია - მისთვის მნიშვნელოვანი იყო იმის ხაზგასმა, რომ ადამიანები ინდივიდები არიან და სამართლებრივად დაცულნი უნდა იქნენ როგორც ინდივიდები – არა იმიტომ, რომ რომელიმე ჯგუფის წევრები არიან. ლაუტერპახის გაგებით, საფრთხე მდგომარეობდა იმაში, რომ ლემკინის იდეა, რომელიც ჯგუფების დაცვას ემსახურება, შექმნიდა სწორედ იმის პირობებს, რომელთაგანაც ლემკინს ყველას  დაცვა სურდა – კერძოდ, ერთ ჯგუფს დაუპირისპირებდა მეორე ჯგუფს. ის კონკრეტულად ჩამოაყალიბებდა იდეას, რომ ჯგუფებს აქვთ სამართლებრივი იდენტობა და საჭიროა მათი, როგორც ჯგუფების, დაცვა. ამდენად, ამ ორ იურისტს შორის  ღრმა კონცეპტუალური დაპირისპირება არსებობდა.  \n\nხშირად ხდება გენოციდისა და კაცობრიობის წინააღმდეგ მიმართული დანაშაულების ცნებათა აღრევა. კაცობრიობის წინააღმდეგ დანაშაულებსა და გენოციდს შორის ძირითადი განსხვავება შემდეგში მდგომარეობს: კაცობრიობის წინააღმდეგ დანაშაულების ცნება ეხება ადამიანების დიდი რაოდენობის მოკვლას. ძალიან ბევრი ინდივიდის სისტემატური, მასობრივი დახოცვა მიჩნეულია კაცობრიობის წინააღმდეგ დანაშაულად. გენოციდი მისგან განსხვავდება: გენოციდის ფოკუსშია არა ინდივიდების დახოცვა, არამედ ჯგუფების განადგურება - სხვაგვარად რომ ვთქვათ, განადგურება დიდი რაოდენობით ინდივიდებისა, რომლებიც ერთი გარკვეული ჯგუფის წევრები არიან. \nმიუხედავად იმისა, რომ თავად ტერმინი ახლადდამკვიდრებულია, გენოციდის პრაქტიკას  კაცობრიობის მთელი ისტორიის განმავლობაში ჰქონდა ადგილი (თუმცა, მეცნიერთა უმეტესობა  იშვიათი  შემთხვევების გარდა ტერმინის გამოყენებას არ ემხრობა). ჯერ კიდევ ძვ. წ. V-IV საუკუნეში, თუკიდიდეს  თანახმად, მაგალითად, პელოპონესის ომის დროს, ათენელებმა, მილოსის ხალხი მასობრივი სიკვდილით დასაჯეს არ დანებების გამო. ზოგადად, ანტიკურ ეპოქაში ომში გამარჯვებულებისთვის ჩვეული ქცევა იყო დაპყრობილი მოსახლეობის სრულიად ამოხოცვა. XIII საუკუნეში ალბიგოური ჯვაროსნული ლაშქრობა — ინოკენტი III-ის ინიციატივით წამოწყებული ოცწლიანი სამხედრო კამპანია, რომელიც მიზნად ისახავდა ლანგედოკში, საფრანგეთის სამხრეთში აღმოცენებული რელიგიური მიმდინარეობის, კათარების ერესის ლიკვიდაციას, ხშირად მოხსენიებულია როგორც გენოციდის ადრეული ფაქტი. თუმცა, შუა საუკუნეების ეპოქის მკვლევარები ტერმინ გენოციდის ხმარებას ეწინააღმდეგებიან.\n\n==ნიურნბერგის პროცესი და საერთაშორისო სასამართლო==\nმეორე მსოფლიო ომში გამარჯვებულებმა სსრკ-მა, აშშ-მა, დიდმა ბრიტანეთმა და საფრანგეთმა დააარსეს საერთაშორისო სამხედრო ტრიბუნალი, რომელსაც უნდა გაესამართლებინა დამარცხებული სახელმწიფოს გერმანიის უმაღლესი პოლიტიკური და სამხედრო პირები. ტრიბუნალმა ბინა დაიდო გერმანიის ქ. ნიურნბერგში. ნიურნბერგის პროცესი დაიწყო 1945 წლის 20 ნოემბერს და დასრულდა 1946 წლის 1 ოქტომბერს. გენოციდი, ერთ-ერთი მთავარი ბრალდება იყო გერმანელი ნაცისტების მიმართ.\n\nნიურბერგის პროცესზე დასაჯეს მესამე რაიხის  პოლიტიკური, სამხედრო, ფინანსური, იდეოლოგიური და პროპაგანდისტული სტრუქტურის ხელმძღვანელები. სასამართლოზე ასევე განიხილებოდა დასჯილიყვნენ ნაციონალ-სოციალისტური პარტია, SS, SD, გესტაპო  და გენშტაბი.\n\nსაყურადღებოა გაერთიანებული ერების პირველი ინიციატივები 1946 წლიდან, რომ შეიქმნას საერთაშორისო სამართლის კომისია (სსკ), საერთაშორისო სამართლის შემუშავების და კოდიფიცრებისთვის, ასევე, საერთაშორისო კრიმინალური სასამართლოს სტატუსის მომზადებისთვის. 1948 წლის 9 დეკემბერს გაერო-ს მიერ მიღებულ იქნა საერთაშორისო კონვენცია გენოციდის დანაშაულის თავიდან აცილებისა და დასჯის შესახებ. კონვენციით განიმარტა დანაშაულის შემადგენლობა. \n\n===საერთაშორისო სამხედრო ტრიბუნალის კრიტიკა===\nსამეცნიერო ლიტერატურაში აქტუალურია საკითხი ნიურნბერგის პროცესის სამართლიანობის თაობაზე. მკვლევართა ნაწილი ტრიბუნალს მიკერძოებულად მიიჩნევს და დასამოწმებლად ხშირად ხდება ჰერმან ვილჰელმ გერინგის სიტყვების ციტირება: \n\nდღემდე განსჯის საგანია რის გამო შეიკრიბა ტრიბუნალი, იყო ეს მართლაც სასამართლო პროცესი თუ უბრალოდ ტერიტორიების ახლებული გადანაწილება ევროპაში. მოკავშირეებმა, ნაცისტური გერმანიის პოლიტიკური ელიტა გაასამართლეს არა გერმანული კანონმდებლობით, არამედ ახალშემოღებული საერთაშორისო სამართლებრივი ნორმებით და მათ მიანიჭეს საერთაშორისო დამნაშავეების სტატუსი. გერმანული კანონმდებლობით ვერ მოხდებოდა მათი გასამართლება იმ მიზეზით, რომ გერმანული კანონმდებლობა მათ ამ შინაარსის ბრალის წაყენების შესაძლებლობას ვერ მისცემდა. ბევრი მკვლევარისა და ისტორიკოსის აზრით, ნიურბერგის პროცესი არ გულისხმობდა  სამართლიანობის აღდგენის ცდას და იგი შეფასებულია როგორც გამარჯვებულთა მიერ დამარცხებულთა დასჯა. \n\n==გენოციდის დანაშაულის თავიდან აცილებისა და დასჯის შესახებ კონვენცის მოკლე მიმოხილვა და მნიშვნელოვანი ფაქტები==\n1948 წელს, გაერთიანებული ერების ორგანიზაციის მიერ მიღებული გენოციდის დანაშაულის თავიდან აცილებისა და დასჯის შესახებ კონვენციის II მუხლის თანახმად, გენოციდი განისაზღვრა, როგორც საერთაშორისო დანაშაული, რაც გულისხმობს: ნებისმიერ ქვემოთ ჩამოთვლილ ქმედებას, რომელიც ჩადენილია ეროვნული, ეთნიკური, რასობრივი ან რელიგიური ჯგუფის მთლიანი ან ნაწილობრივი განადგურების მიზნით:\n* ჯგუფის წევრთა მკვლელობა;\n* ჯგუფის წევრთათვის სხეულის მძიმე დაზიანების ან ფსიქიკური მოშლილობის მიყენება;\n* ჯგუფისათვის განზრახ ისეთი პირობების შექმნა, რაც მიზნად ისახავს მის მთლიან ან ნაწილობრივ ფიზიკურ განადგურებას;\n* ისეთი ზომების გატარება, რომელთა მიზანია ჯგუფის შიგნით შობადობის აღკვეთა;\n* ერთი ჯგუფიდან მეორეში ბავშვების ძალადობით გადაცემა.\n\nკონვენციის ხელმომწერი სახელმწიფოები ვალდებულებას იღებენ არ დაუშვან ამ დანაშაულის განხორციელება, ან მისი განხორციელების შემთხვევაში უზრუნველყონ პასუხისმგებელ პირთა დასჯა. კონვენციის მე-3 მუხლში მოცემულია დასჯადი ქმებების ნუსხა: გენოციდი, შეთქმულება გენოციდის ჩადენის მიზნით, პირდაპირი და საჯარო წაქეზება გენოციდის ჩადენისთვის, გენოციდის ჩადენის მცდელობა, თანამონაწილეობა გენოციდში. \n\n==გენოციდი ისტორიაში==\n===კონგოს თავისუფალი სახელმწიფო===\nკონგოს თავისუფალ სახელმწიფოს მართავდა ბელგიის მეფე ლეოპოლდ II, 1885-1908 წწ, რომელიც სასტიკ კოლონიალურ პოლიტიკას ატარებდა - იძულებითი შრომის მეშვეობით ის დაეპატრონა კონგოს მიწის მთელ სიმდიდრეს; კონგოს მაცხოვრებლებს როგორც მონებს ისე ექცეოდნენ – სამუშაოს შეუსრულებლობის შემთხვევაში კი მათ ხელის მტევნებს აჭრიდნენ. სიკვდილის ძირითადი გამომწვევი მიზეზი იყო მკვლელობა, შეურაცხმყოფელი და სასტიკი სასჯელი, ექსპლუატაცია. ამასთან, რეგიონისთვის მანამდე უცნობმა ახალმა დაავადებებმა უამრავი ადამიანის სიცოცხლე შეიწირა. სავარაუდო მოკლულთა რაოდენობამ 10 000 000-ს მიაღწია. ევროპა აღშფოთებული იყო კონგოში ლეოპოლდის მიერ ჩადენილი სისასტიკით, რის გამოც 1908 წელს ბელგიის მთავრობამ აიძულა ის კოლონიის კონტროლი სამოქალაქო ადმინისტრაციისთვის გადაეცა.\n\n===ჰოლოდომორი===\nჰოლოდომორი - უკრაინელთა განადგურება მასობრივი შიმშილობის გამოწვევით საბჭოთა ხელისუფლების მიერ, რომლის სათავეში იოსებ სტალინი იყო. 1932-1933 წლებში. გარდაცვლილთა სავარაოდო რაოდენობა 7, 500, 000 ადამიანია. 1933 წელს მოსავლის სრული კონფისკაციის ხარჯზე   გლეხებს საკუთარი თავის გამოსაკვებად მიზერული რაოდენობის საკვები დაუტოვეს. აკრძალული იყო რაიმე სახის საკვების შეტანა უკრაინის რესპუბლიკაში. უმძიმესი ვითარება შეიქმნა ქვეყანაში, განსაკუთრებით კი სოფლებში – ხალხი შიმშილისგან მასობრივად იღუპებოდა, აღრიცხულია კანიბალიზმის ასობით შემთხვევა.\n\n2008 წელს ევროპის პარლამენტმა რეზოლუცია მიიღო, რომლის თანახმადაც ჰოლოდომორი კაცობრიობის წინაშე ჩადენილ დანაშაულად სცნო. 2010 წლის 13 იანვარს უკრაინის სასამართლომ იოსებ სტალინი, ვიაჩესლავ მოლოტოვი, ლ.კაგანოვიჩი, სტანისლავ კოსიორი, პაველ პოსტიაშევი, ვლას ჩუბარი და მენდელ ხატაევიჩი დამნაშავეებად სცნო უკრაინელი ხალხის გენოციდში.\n\n===რუანდას გენოციდი===\nრუანდას გენოციდი მოეწყო ტუტსის ეთნიკური ჯგუფის წინააღმდეგ, რომელიც განხორციელდა ჰუტუს ექსტრემისტული დაჯგუფების მიერ. 1994 წლის 6 აპრილიდან მოყოლებული დაიწყო რუანდას მოსახლეობის მასობრივი ხოცვა-ჟლეტა, რომელიც 100 დღის მანძილზე გაგრძელდა. მას შემდეგ, რაც რუანდას პატრიოტულმა ფრონტმა დაიბრუნა ძალაუფლება, გენოციდიც დასრულდა. თუმცა, 2 000 000 რუანდელი ლტოლვილად იქცა (ძირითადად ჰუტუს ტომის წარმომადგენლები), ხოლო დაახლოებით 1 000 000 ადამიანი მოკვდა.\n\nაღნიშნული გენოციდი სამოქალაქო ომის პერიოდში განხორციელდა, რომელიც 1990 წელს დაიწყო ჰუტუს მთავრობასა და პატრიოტულ ფრონტს შორის. რამაც საშინელი ზეგავლენა იქონია შემდგომში რუანდასა და მის მეზობელ ქვეყნებზე. გენოციდის დროს მასიურად ადგილი ჰქონდა გაუპატიურების შემთხვევებს, რის შედეგადაც გაიზარდა აივ ინფექციებით დაავადებულთა რაოდენობა. \n\n===კამბოჯის გენოციდი===\nკამბოჯის გენოციდი განხორციელდა კომუნისტური პარტიის კამპუჩეას მიერ, გენერალ პოლ პოტის მეთაურობით, 1975-1979 წლებში. ქჰმერის რეჟიმის მიზანი იყო „მოსახლეობის გაწმენდა“ აგრარულ- სოციალისტური საზოგადოების შექმნის მიზნით. უსწორდებოდნენ ყველას, ვინც კი მათი იდეოლოგიის მოწინააღმდეგე იყო – ინტელიგენციას, სასულიერო პირებს, ყოფილი ხელისუფლების წარმომადგენლებს. გარდა ამისა, შიმშილობამ და მონურმა შრომამ ასობით ათასი ადამიანის სიცოცხლე შეიწირა. მოსახლეობას მასიურად ხოცავდნენ და ერთად მარხავდნენ. აღმოჩენილია 20 000 ასეთი სასაფლაო, მსხვერპლთა რაოდენობა კი მიახლოებით 1 000 000-3 000 000 კაცია.\n\n===სომეხთა გენოციდი===\nსომეხთა გენოციდი იყო სომეხი ხალხის სისტემური განადგურება ოსმალეთის მმართველთა მიერ. 1915-1923 წლებში. გენოციდი დაიწყო 1915 წლის 24 აპრილს, როდესაც თურქეთის მთავრობამ 250 სომეხი ინტელექტუალი დააპატიმრა. ამის შენდეგ თურქმა სამხედროებმა სომხები საკუთარი სახლებიდან გამოყარეს და აიძულეს ასობით კილომეტრი ეარათ საკვებისა და წყლის გარეშე უდაბნოსკენ, რომელიც ამჟამად სირიაშია. ხოცვა-ჟლეტის დროს ანგარიშს არ უწევდნენ ასაკსა და სქესს – გაუპატიურება და სხვა სექსუალური ძალადობის აქტები ჩვეულებრივ მოვლენას წარმოადგენდა. გენოციდი პირველი მსოფლიო ომის პერიოდში და მისი დასრულების შემდეგაც მიმდინარეობდა. ხდებოდა ბავშვების, ქალების, მოხუცებისა და უნარშეზღუდული მოსახლეობის მასიური დეპორტაცია, შრომისუნარიან მამაკაცებს ხოცავდნენ. გენოციდის პერიოდში 1 500 000 ადამიანი გარდაიცვალა.\n\n===ბერძნების გენოციდი===\nბერძნების გენოციდი - 1914-1923 წლებში. გენოციდი თურქეთის ტერიტორიაზე პირველი მსოფლიო ომის და მის შემდგომ პერიოდს მოიცავს, როდესაც ხდებოდა ეთნიკური ბერძნების სისტემური განადგურება აღმოსავლეთ თრაკიასა და მცირე აზიაში. გენოციდი ჩაიდინა თურქეთის ქემალისტურმა მთავრობამ. ისევე როგორც სომხები და ასირიელები, ბერძნებიც სასტიკ დევნას განიცდიდნენ „ახალგაზრდა თურქების“ მიერ, დაფიქსირდა – „სიკვდილის მარში“, მასიური ხოცვა-ჟლეტისა და გაძევების შემთხვევბი. სავარაუდოდ მოკლულთა რაოდენობა 1 400 000-1 700 000 ადამიანია.\n\n===ნიგერია===\nნიგერიის სამოქალაქო ომი იყო კონფლიქტი ეთნიკურ და პოლიტიკურ ნიადაგზე ჩრდილოეთში მცხოვრებ მუსლიმ ჰაუსას და სამხრეთში მოსახლე ქრისტიან იგბოს ხალხებს შორის. 1960 წელს ნიგერიამ ბრიტანეთისგან დამოუკიდებლობა მოიპოვა. 7 წლის შემდეგ კი, იგბოებმა ნიგერიიდან გამოყოფა სცადეს, დამოუკიდებლობა გამოაცხადეს და ახლადშექმნილ სახელმწიფოს ბიაფრის რესპუბლიკა უწოდეს. გარდა სისხლიანი ხოცვა-ჟლეტისა, რასაც ნიგერია-ბიაფრას ომის დროს ჰქონდა ადგილი, ფედერალურმა მთავრობამ თვითგამოცხადებული სახელმწიფოს საზღვაო ბლოკირება მოახდინა, რასაც მოჰყვა ჰუმანიტარული კრიზისი და შედეგად შიმშილობა – ორ წელიწად ნახევარში დაახლოებით ორი მილიონი ადამიანი დაიღუპა შიმშილითა და სხვადასხვა დაავადებებით. საბოლოოდ ბიაფრა 1970 წლის 15 იანვარს დანებდა, როდესაც მათი სამხედრო მეთაური კოტ დიუვარში გაიქცა. გენოციდი 1967-1970 წლებში იყო, რომლის შედეგადაც 1 000 000-3 000 000 ადამიანი გარდაიცვალა.\n\n===გერმანელთა გადასახლება აღმოსავლეთ ევროპიდან===\nმეორე მსოფლიო ომის შემდეგ, ეთნიკური გერმანელები, რომლებიც გერმანიის ყოფილ აღმოსავლეთ ტერიტორიებზე ცხოვრობდნენ (მათ შორის, რუსეთში, რუმინეთში, ჩეხოსლოვაკიაში, უნგრეთში და პოლონეთის ომამდელ მიწებზე), გამოდევნეს. ამ პერიოდში დაახლოებით 14 მილიონმა გერმანელმა მიგრაცია განიცადა. ეს იყო ყველაზე დიდი, ომის შემდგომი იძულებითი გადასახლება რაც კი მომხდარა ევროპის ისტორიაში. ბევრი ეთნიკური გერმანელი გააგზავნეს შრომით ბანაკებში, სადაც ისინი ხშირ შემთხვევაში იღუპებოდნენ. ეს მოვლენა შეფასდა როგორც ეთნიკური წმენდა. გერმანელთა გადასახლება აღმოსავლეთ ევროპიდან 1945-1950 წლებში მიმდინარეობდა, მოკლულთა სავარაუდო რაოდენობა კი 3 000 000-ს აღწევს.\n\n===ჰოლოკოსტი===\nჰოლოკოსტი ყველაზე ცნობილი გენოციდია მსოფლიო ისტორიაში (1941-1945). ჰოლოკოსტი ეტაპობრივად ხორციელდებოდა – მეორე მსოფლიო ომის დაწყებამდე მიიღებული იქნა კანონი, რომლის თანახმადაც ებრაელები სამოქალაქო საზოგადოების ნაწილად აღარ ითვლებოდნენ და მათ რასობრივი ნიშნით განასხვავებდნენ. 1938 წლის 9-10 ნოემბერს გერმანია ანტისემიტურმა ისტერიამ მოიცვა, დაარბიეს ებრაელთა სინაგოგები და მაღაზიები. ეს ღამე ისტორიაში „ბროლის ღამის“ სახელით შევიდა (ქუჩებში მოფენილი მინის ნამსხვრევების გამო). დაარსეს საკონცენტრაციო ბანაკები. როდესაც მესამე რეიხმა აღმოსავლეთ ევროპა დაიპყრო, სპეციალური შენაერთები გაუშვეს, რომელთაც ევალებოდათ ებრაელთა და სხვა პოლიტიკურ ოპონენტთა მასიური მკვლელობა. ებრაელებსა და ბოშებს გეტოებში ათავსებდნენ, სანამ სატვირთო მატარებლით „სიკვდილის ბანაკებში“ გადაიყვანდნენ. უმრავლესობას გაზის კამერებში ხოცავდნენ. ამასთან, საკონცენტრაციო ბანაკებში პატიმრებზე შემზარავ და არაადამიანურ ექსპერიმენტებს ატარებდნენ. ჰოლოკოსტის დროს მოკლულთა რაოდენობამ 17 000 000 კაცს მიაღწია.\n\n===ადგილობრივი ამერიკელების გენოციდი===\nადგილობრივ ამერიკელთა გენოციდი, (1492-1900) ცნობილი ასევე როგორც „500 წლიანი ომი“ კაცობრიობის ისტორიაში ყველაზე ხანგრძლივი ჰოლოკოსტია, რომელიც დაიწყო ევროპელთა მიერ „ახალი სამყაროს“ კოლონიზაციით და რასაც შედეგად მოჰყვა ადგილობრივი მოსახლეობის 80%-ით შემცირება. ამის შედეგად ინდიელები გადაიქცნენ მეორე კლასის მოქალაქეებად საკუთარ მიწა-წყალზე, რომლებიც მუდმივად დამცირებასა და შევიწროვებას განიცდიდნენ. ამერიკის ევროპულმა კოლონიზაციამ სამუდამოდ შეცვალა ადგილობრივი ამერიკელების ცხოვრება და კულტურა. XV-XIX საუკუნეებში მათი დასახლებები გაანადგურეს, მოსახლეობა კი ამოწყვიტეს ან დაიმონეს. გენოციდის მსხვერპლთა რაოდენობა 70 000 000-100 000 000 ადამიანია.\n\n== ლიტერატურა ==\n\n* Kakar, M. Hassan. ''Afghanistan: The Soviet Invasion and the Afghan Response, 1979–1982''. Berkeley: University of California Press, 1995. ISBN 0-520-08591-4.\n* \n* \n* Ball, P., P. Kobrak, and H. Spirer (1999).  State Violence in Guatemala, 1960–1996: A Quantitative Reflection.  Washington, D.C.: American Association for the Advancement of Science.\n* \n* გაჩეჩილაძე, რევაზ (2011) ჩემი მეოცე საუკუნე, I ტომი 1901-1953, მეორე შესწორებული გამოცემა, ბაკურ სულაკაურის გამომცემლობა, თბილისი\n* საერთაშორისო დანაშაული ადამიანის უფლებათა საერთაშორისო სამართალი : ლექსიკონი-ცნობარი / [ავტ.: ლ. ალექსიძე (რედ.), ლ. გიორგაძე, მ. კვაჭაძე და სხვ.] - თბ., 2005 - 283გვ. ; 23სმ. - ISBN 99940-0-877-3 : [ფ.ა.]\n\n== რესურსები ინტერნეტში ==\n\n\n* Ethnocide \n* Ethnocide by Barbara Lukunka in the encyclopedia of mass violence\n*  კონვენცია გენოციდის დანაშაულის თავიდან აცილებისა და დასჯის შესახებ, სსიპ ”საქართველოს საკანონმდებლო მაცნე” 2010-2020  \n*  What is Genocide? Unated States Holocaust memorial musiam\n* Genocide  updated :AUG 21, 2018ORIGINAL:OCT 14, 2009 : HISTORY.COM EDITORS\n* გენოციდი , Civil ენციკლოპედიური ლექსიკონი\n*  Genocide WRITTEN BY: George J. Andreopoulos , The Editors of Encyclopaedia Britannica\n* Raphael Lemkin, From Wikipedia, the free encyclopedia, his page was last edited on 27 February 2020, at 04:11 (UTC). \n \nკატეგორია:საერთაშორისო სისხლის სამართალი\nკატეგორია:ადამიანის უფლებები\n \nკატეგორია:მოსახლეობა\nკატეგორია:დანაშაული", "url": "https://ka.wikipedia.org/wiki/გენოციდი", "length": 17452}
{"id": "13861", "title": "თამაზ გამყრელიძე", "text": "'''თამაზ ვალერიანის ძე გამყრელიძე''' (დ. 23 ოქტომბერი, 1929, ქუთაისი — გ. 10 თებერვალი, 2021) — ქართველი ენათმეცნიერი, 2005–2013 წლებში საქართველოს მეცნიერებათა ეროვნული აკადემიის პრეზიდენტი, საქართველოს მეცნიერებათა ეროვნული აკადემიის აკადემიკოსი (1974), ფილოლოგიის მეცნიერებათა დოქტორი (1962), პროფესორი (1964), ამერიკის ლინგვისტური საზოგადოების საპატიო წევრი (1971), ამერიკის მეცნიერებათა ეროვნული აკადემიის უცხოელი წევრი (2006), ხელოვნებისა და მეცნიერების მსოფლიო აკადემიის (WAAS) ნამდვილი წევრი (2007), თბილისის საპატიო მოქალაქე (2000).\n\n== ბიოგრაფია ==\n1952 წელს დაამთავრა თბილისის სახელმწიფო უნივერსიტეტის აღმოსავლეთმცოდნეობის ფაკულტეტის ფილოლოგიის განყოფილება სემიტოლოგიის სპეციალობით. სამეცნიერო-პედაგოგიური მუშაობას ეწევა აკადემიკოს გ. წერეთლის სახელობის აღმოსავლეთმცოდნეობის ინსტიტუტსა (1973–2005 წლებში ინსტიტუტის დირექტორი) და თსუ-ში (სტრუქტურული და გამოყენებითი ლინგვისტიკის კათედრის გამგე 1960 წლიდან). იკვლევდა ძველი აღმოსავლეთ ენების, ინდოევროპული, სემიტური და ქართველური ენების სტრუქტურისა და თეორიული ენათმეცნიერების საკითხებს. 1956 წელს დაიცვა საკანდიდატო დისერტაცია თემაზე „ხეთური ენის არაინდოევროპული ელემენტები“. ნაშრომში „ხეთური ენა და ლარინგალური თეორია“ (სადოქტორო დისერტაცია) გადაჭრა ერთ-ერთი სადავო საკითხი ხეთური ენის ინდოევროპულ ენებთან მიმართებისა. ხეთოლოგიურ ნაშრომთაგან განსაკუთრებული მნიშვნელობისაა აგრეთვე გამოკვლევები ხეთური სოლისებრი დამწერლობის წარმოშობისა და ხეთური კონსონანტიზმის ინდოევროპულ კონსონანტიზმთან მიმართების შესახებ.\n\nგამოკვლევაში „ენობრივი ნიშნის ნებისმიერობის პრობლემისათვის“ (1972) მოცემულია ახლებური ინტეპრეტაცია ნიშნის პირობითობისა ნიკო მარის „დამატებითობის პრინციპის“ თვალსაზრისით.\nthumb|left|თამაზ გამყრელიძის გამოსვლა სსრკ-ის სახალხო დეპუტატების ყრილობაზე 1989 წელს, [[9 აპრილის ტრაგედია|9 აპრილის ტრაგედიის]] შემდეგ.\n\nგამყრელიძის ქართველოლოგიურ ნაშრომთაგან აღსანიშნავია „სიბილანტთა შესატყვისობანი და ქართველურ ენათა უძველესი სტრუქტურის ზოგი საკითხი“ (1959). სამეცნიერო წრეებში განსაკუთრებული ყურადღება მიიპყრო მონოგრაფიამ „სონანტთა სისტემა და აბლაუტი ქართველურ ენებში“ (1965, გივი მაჭავარიანის თანაავტორობით), სადაც მოცემულია საერთო-ქართველური ენობრივი სისტემის ძირითადი სტრუქტურული მოდელების აღდგენა.\n\n2005 წელს გამყრელიძე არჩეულ იქნა საქართველოს მეცნიერებათა ეროვნული აკადემიის პრეზიდენტად, რომელმაც ეს თანამდებობა 2013 წლამდე შეინარჩუნა. იგი არჩეული იყო საზღვარგარეთის არაერთი პრესტიჟული სამეცნიერო საზოგადოების საპატიო წევრად. იყო ბონის (გერმანია) და ჩიკაგოს (აშშ) უნივერსიტეტების საპატიო დოქტორი. 1986–1988 წლებში ასრულებდა ევროპის ლინგვისტური საზოგადოების პრეზიდენტის საპატიო მოვალეობას.\n\n1990–1991 წლებში იყო საქართველოს რესპუბლიკის უზენაესი საბჭოს წევრი: საქართველოს კომპარტიის სიით, კულტურის, განათლებისა და მეცნიერების კომისიის წევრი, ხელი აქვს მოწერილი საქართველოს სახელმწიფოებრივი დამოუკიდებლობის აღდგენის აქტზე (1991 წკის 9 აპრილი); საქართველოს რესპუბლიკის სახელმწიფო საბჭოს წევრი (1992); 1992-1995 წლებში საქართველოს მე-3 მოწვევის პარლამენტის წევრი: პროპორციული წესით, N1 მრავალმანდატიანი საარჩევნო ოლქი, ბლოკი „11 ოქტომბერი“, საგარეო საქმეთა კომისიის თავმჯდომარე. 1995–1999 წლებში იყო საქართველოს მე-4 მოწვევის პარლამენტის წევრი პარტიული სიით, საარჩევნო ბლოკი „საქართველოს მოქალაქეთა კავშირი“. 1999–2004 წლებში იყო საქართველოს მე-5 მოწვევის პარლამენტის წევრი პარტიული სიით, საარჩევნო ბლოკი „საქართველოს მოქალაქეთა კავშირი“.\n\nგარდაიცვალა 2021 წლის 10 თებერვალს, 91 წლის ასაკში.<ref></ref>\n\n== ხსოვნა ==\nგარდაცვალების შემდეგ, 13 თებერვალს, საქართველოს განათლების, მეცნიერების, კულტურისა და სპორტის მინისტრის მიხეილ ჩხენკელის ინიციატივით ენათმეცნიერებაში განსაკუთრებული მიღწევებისა და წვლილისათვის აკადემიკოს თამაზ გამყრელიძის სახელობის პრემია დაწესდა, რომელსაც ორგანიზებას უწევს სსიპ შოთა რუსთაველის საქართველოს ეროვნული სამეცნიერო ფონდი. გარდა ამისა, გამოცხადდა თბილისის სახელმწიფო უნივერსიტეტში თამაზ გამყრელიძის სახელობის კაბინეტი გაიხსნის და სტუდენტთათვის მისივე სახელობის სტიპენდიის დაწესდების შესახებ.<ref></ref>\n\n== ლიტერატურა ==\n\n\n== რესურსები ინტერნეტში ==\n\n\n\n==სქოლიო==\n\n\n\n\n\n\n\n\n\n\n\nკატეგორია:დაბადებული 23 ოქტომბერი\nკატეგორია:დაბადებული 1929\nკატეგორია:გარდაცვლილი 10 თებერვალი\nკატეგორია:გარდაცვლილი 2021\nკატეგორია:ქუთაისში დაბადებულები\nკატეგორია:თბილისში გარდაცვლილები\nკატეგორია:საბჭოთა ენათმეცნიერები\nკატეგორია:ლენინური პრემიის ლაურეატები\nკატეგორია:ხალხთა მეგობრობის ორდენის კავალრები\nკატეგორია:საქართველოს ღირსების ორდენის კავალრები\nკატეგორია:საქართველოს სსრ-ის მეცნიერების დამსახურებული მოღვაწეები\nკატეგორია:ივანე ჯავახიშვილის სახელობის პრემიის ლაურეატები\nკატეგორია:საქართველოს მეცნიერებათა ეროვნული აკადემიის აკადემიკოსები\nკატეგორია:ქართველი ენათმეცნიერები\nკატეგორია:ქართველი აღმოსავლეთმცოდნეები\nკატეგორია:თბილისის სახელმწიფო უნივერსიტეტის რექტორები\nკატეგორია:თბილისის საპატიო მოქალაქეები (2000)\nკატეგორია:ქართველი ქართველოლოგები\nკატეგორია:საქართველოს რესპუბლიკის I მოწვევის უზენაესი საბჭოს წევრები\nკატეგორია:საქართველოს III მოწვევის პარლამენტის წევრები\nკატეგორია:საქართველოს IV მოწვევის პარლამენტის წევრები\nკატეგორია:საქართველოს V მოწვევის პარლამენტის წევრები\nკატეგორია:რუსეთის მეცნიერებათა აკადემიის ნამდვილი წევრები\nკატეგორია:თბილისის სახელმწიფო უნივერსიტეტის კურსდამთავრებულები\nთამაზ\nკატეგორია:საქართველოს სსრ მეცნიერებათა აკადემიის აკადემიკოსები\nკატეგორია:ფილოლოგიურ მეცნიერებათა დოქტორები\nკატეგორია:სსრკ-ის მეცნიერებათა აკადემიის ნამდვილი წევრები\nკატეგორია:სტრუქტურალისტები\nკატეგორია:საქართველოს სსრ-ის XII მოწვევის უმაღლესი საბჭოს დეპუტატები\nკატეგორია:ხელოვნებისა და მეცნიერების ამერიკული აკადემიის წევრები", "url": "https://ka.wikipedia.org/wiki/თამაზ_გამყრელიძე", "length": 5399}
{"id": "13870", "title": "მიხეილ ბულგაკოვი", "text": "'''მიხეილ ათანასეს ძე ბულგაკოვი''' (; (დ. 15 მაისი, 1891, კიევი — გ. 10 მარტი, 1940, მოსკოვი) — რუსი მწერალი, დრამატურგი, თეატრალური რეჟისორი და მსახიობი. ავტორი რომანისა „ოსტატი და მარგარიტა“.\n\n== ბიოგრაფია ==\nდაიბადა ქალაქ კიევში რუსი მშობლების ოჯახში (მამა – აფანასი ბულგაკოვი, კიევის სასულიერო აკადემიის დოცენტი; დედა – ვარვარა პროკოვსკაია). 1916 წელს დაამთავრა კიევის უნივერსიტეტის სამედიცინო ფაკულტეტი. რუსეთის სამოქალაქო ომის დროს იყო სამხედრო ექიმი. 1921 წლიდან დასახლდა მოსკოვში, სადაც დაიწყო აქტიური ლიტერატურული მოღვაწეობა.\n\nბულგაკოვი არასოდეს უჭერდა მხარს ბოლშევიკურ რევოლუციას. ბევრ თავის ლიტერატურულ ნაშრომში მძაფრი სატირის გამოყენებით დასცინოდა და აკრიტიკებდა არსებულ საბჭოთა რეჟიმს. ამიტომ საბჭოთა კავშირში 1930-იანი წლებიდან მისი ნაწარმოებების უმრავლესობა აიკრძალა, ან სულაც გამოუქვეყვებელი დარჩა ათწლეულების მანძილზე. ბულგაკოვი წლების მანძილზე უშედეგოდ ცდილობდა დაეტოვებინა საბჭოთა კავშირი.\n\n1928 წელს ბულგაკოვი იმყოფებოდა საქართველოში. მოინახულა ქალაქები თბილისი და ბათუმი.\n\n1930–1936 წლებში მუშაობდა მოსკოვის სამხატრო აკადემიურ თეატრში რეჟისორის ასისტენტად. 1936 წლიდან დიდ თეატრში ლიბრეტისტად და თარჯიმნად.\n\nგარდაიცვალა 1940 წელს თირკმელების დაავადებით.\n\n== ლიტერატურული მოღვაწეობა ==\nბულგაკოვის პირველი ლიტერატურული ნაწარმოებები თარიღდება ადრეული 20-იან წელებით. 1922–<nowiki/>1924 წელებში დაწერა ნოველა „თეთრი გვარდია“, რომლის საფუძველზე შეიქმნა პიესა „ტურბინების დღეები“. მოგვიანებით დაიწერა მოთხრობა „ძაღლის გული“ (1925).\n\nსიცოცხლის ბოლო წლებში მუშაობდა რომანზე „ოსტატი და მარგარიტა“.\n\n==ბიბლიოგრაფია==\n\n=== მოთხრობები და რომანები ===\n* ''ჩიჩიკოვის თავგადასავლები''  (1922)\n* ''თეთრი გვარდია'' (1922—1924)\n* ''ეშმაკეულნი'' (მოთხრობა, 1923)\n* ''ჩანაწერები მანჟეტებზე'' (მოთხრობა, 1923)\n* ''მეწამული კუნძული'' (მოთხრობა, 1924)\n* ''საბედისწერო კვერცხები'' (მოთხრობა, 1924)\n* ''ძაღლის გული'' (მოთხრობა, 1925, გამოქვეყნდა 1987 წელს)\n* ''დიდი კანცლერი. წყვდიადის თავადი'' (1928—1929, ''ოსტატი და მარგარიტას'' შავი მასალის ნაწილი)\n* ''ინჟინერის ჩლიქი'' (რომანი, 1928—1929)\n* ''იდუმალ მეგობარს'' (დაუსრულებელი, 1929, გამოქვეყნდა 1987 წელს)\n* ''ოსტატი და მარგარიტა'' (რომანი, 1929—1940, გამოქვეყნდა 1966—1967 წლებში, მეორე ვარიანტი - 1973 წელს, საბოლოო - 1990 წელს)\n* ''ბატონ დე მოლიერის ცხოვრება'' (რომანი, 1933, გამოქვეყნდა 1962 წელს)\n* ''თეატრალური რომანი'' (''მიცვალებულის ჩანაწერები'') (დაუსრულებელი, 1936—1937, გამოქვეყნდა 1965 წელს)\n\n== რესურსები ინტერნეტში ==\n\n\n\n*  [Bulgakov's biography at SovLit.com \n*  Bulgakov's former residence \n*    Master and Margarita, Amateur but very high-quality site, devoted solely to Bulgakov's Master and Margarita \n*  Bulgakov's Master and Margarita\n*  God, Evil and the Savior\n*   A French website about The Master and Margarita]\n*  Bulgakov museum in Moscow. The Odd Flat  \n*  Cultural Center,Museum,Theatre \"Bulgakov house\" in Moscow.  \n*  Diary of Cultural Center \"Bulgakov house\" in Moscow. \n*  Diary of Bulgakov museum in Moscow\n*  Theatre \"Bu...\" in \"Bulgakov House\"(Bulgakov Heroes in Moscow).  \n*  Bulgakov.ru - ენციკლოპედია \n*  Mikhail Bulgakov  \n*  Bulgakov Project at km.ru \n*  Klassika Bulgakov \n*  Mikhail Bulgakov in the Western World: A Bibliography\n\n==სქოლიო==\n\n\n\nკატეგორია:რუსი მწერლები\nკატეგორია:დაბადებული 1891\nკატეგორია:გარდაცვლილი 1940\nკატეგორია:მიხაილ ბულგაკოვი\nკატეგორია:რუსი მამაკაცი რომანისტები\nკატეგორია:რუსი დრამატურგები\nკატეგორია:რუსი მამაკაცი დრამატურგები\nკატეგორია:მაგიური რეალიზმის მწერლები\nკატეგორია:საბჭოთა რომანისტები\nკატეგორია:საბჭოთა მამაკაცი მწერლები\nკატეგორია:XX საუკუნის მამაკაცი მწერლები\nკატეგორია:საბჭოთა დრამატურგები\nკატეგორია:რუსი ფენტეზი მწერლები\nკატეგორია:საბჭოთა ფენტეზი მწერლები\nკატეგორია:XX საუკუნის რუსი დრამატურგები\nკატეგორია:XX საუკუნის რომანისტები\nკატეგორია:XX საუკუნის რუსი მწერლები\nკატეგორია:რუსი სამეცნიერო ფანტასტიკის ჟანრის მწერლები\nკატეგორია:კიეველი მწერლები", "url": "https://ka.wikipedia.org/wiki/მიხეილ_ბულგაკოვი", "length": 3775}
{"id": "13873", "title": "მეხიკო", "text": "'''მეხიკო''' ( ) —  მექსიკის დედაქალაქი, ფედერალური რაიონი და ხელისუფლების ადგილსამყოფელი.<ref></ref> წარმოადგენს ფედერალურ ერთეულს მექსიკის შემადგენლობაში, არ მიეკუთვნება 31 შტატიდან არც ერთს და მთლიანად  ეკუთვნის ფედერაციას. მეხიკო ამჟამად ქვეყნის უდიდესი ქალაქი, უმნიშვნელოვანესი პოლიტიკური, კულტურული, საგანმანათლებლო და საფინანსო ცენტრია.\n\nმეხიკოს მინიჭებული აქვს „ალფა“ რანგის გლობალური ქალაქის სტატუსი<ref></ref> და ის მთლიანად ამერიკის ერთ-ერთი ყველაზე მნიშვნელოვანი საფინანსო ცენტრია.<ref></ref> მდებარეობს მაღლობ პლატოზე, მეხიკოს ველზე, მექსიკის შუაგულში, ზღვის დონიდან 2 240 მეტრზე. ქალაქი შედგება ექვსი კვარტლისგან.\n\n2009 წლის მონაცემებით ქალაქის მოსახლეობა 8,84 მილიონ ადამიანს შეადგენდა, ფართობი კი 1 485 კმ²-ს.<ref>Brian W. Blouet, Olwyn M. Blouet. ''OECD Reviews of Regional Innovation OECD Reviews of Regional Innovation: 15 Mexican States 2009''. OECD Publishing, 2009. p. 418 (p. 299). ISBN 978-92-64-06012-8.</ref> ფედერალური და სახელმწიფო ხელისუფლების მიერ დაწესებული ბოლოდროინდელი განმარტების მიხედვით, დიდი მეხიკოს მოსახლეობა 21,2 მილიონ ადამიანს აღწევს.<ref name=\"ZMVM 2013\"></ref> შედეგად, მეხიკო დასავლეთ ნახევარსფეროს ყველაზე დიდი მეტროპოლიტური არეალი, მეათე უდიდესი აგლომერაცია და მსოფლიოში უდიდესი ესპანურენოვანი ქალაქია.<ref name=\"UN2007PopulationDatabase\"></ref>\n\nდიდი მეხიკოს მთლიანი შიდა პროდუქტი 2011 წელს 411 მილიარდი აშშ დოლარი იყო და შესაბამისად, ქალაქ მეხიკოს ურბანული აგლომერაცია ერთ-ერთი უმდიდრესი არეალია მთელ მსოფლიოში.<ref>Global MetroMonitor | Brookings Institution . Brookings.edu. Retrieved on April 12, 2014.</ref> ამავე წლის მონაცემებით, ქალაქი აწარმოებდა მექსიკის მთლიანი შიდა პროდუქტის 15,8%-ს, მეტროპოლიური არეალი კი ეროვნული მშპ-ის 22%-ს.<ref name=\"GDP\"></ref> 2013 წელს, ცალკე აღებული ქალაქი მეხიკო ლათინურ ამერიკაში მეხუთე უდიდესი ეკონომიკის მქონე იყო, ხუთჯერ მეტი ვიდრე მთლიანად კოსტა-რიკის ეკონომიკა და თითქმის იგივე ზომის, რაც პერუს ეკონომიკა.<ref></ref>\n\nმეხიკო უძველესი დედაქალაქია დასავლეთ ნახევარსფეროში, ამავე დროს, კიტოსთან ერთად, იგი იმ ორ დედაქალაქს შორისაა, რომლებიც ადგილობრივმა ინდიელებმა დააარსეს. თავდაპირველად, 1325 წელს, ქალაქი ტესკოკოს ტბაში მდებარე კუნძულზე აცტეკებმა დააფუძნეს და მას ტენოჩტიტლანი უწოდეს. თითქმის ორი საუკუნის შემდეგ, 1521 წელს ტენოჩტიტლანის ალყის დროს ქალაქი თითქმის მთლიანად დაინგრა. ამის შემდეგ, ქალაქი ხელახლა დაპროექტდა და აშენდა ესპანური ურბანული სტანდარტებით. 1524 წელს შეიქმნა მეხიკოს მუნიციპალიტეტი, რომელსაც „მეხიკო-ტენოჩტიტლანი“ ეწოდებოდა,<ref name=gobdf/> 1585 წელს კი ოფიციალურად ქალაქი მეხიკო დაერქვა.<ref name=gobdf></ref> მეხიკო ესპანეთის კოლონიური იმპერიის საკმაოდ დიდი ნაწილის პოლიტიკურ, ადმინისტრაციულ და ფინანსური ცენტრის ფუნქციებს ასრულებდა.<ref name=UN></ref> მას შემდეგ, რაც მექსიკამ ესპანეთისგან დამოუკიდებლობა მოიპოვა, 1824 წელს შეიქმნა მეხიკოს ფედერალური რაიონი.\n\n1997 წელს მეხიკოს მცხოვრებლებს უფლება მიეცათ, საყოველთაო არჩევნების გზით, პირდაპირ აირჩიონ მთავრობის მეთაური და ერთპალატიანი საკანონმდებლო ასამბლეის წარმომადგენლები. ამ დროიდან მოყოლებული, ხელისუფლების ორივე შტოს მართავს მემარცხენე მიმართულების დემოკრატიული რევოლუციის პარტია.<ref>Daniel C. Schechter, Josephine Quintero. ''Lonely Planet Mexico City, City Guide [With Pullout Map]''. Third Edition. Lonely Planet, 2008. p. 288 (p. 20-21). ISBN 978-1-74059-182-9.</ref> ბოლო წლებში, ადგილობრივმა ხელისუფლებამ ლიბერალური პოლიტიკა გაატარა, მათ შორის, დააკანონა თანხმობა აბორტის მოთხოვნის შემთხვევაში, ევთანაზიის შეზღუდული ფორმა, განქორწინება ორივე მხარის თანხმობის გარეშე და ერთსქესიანთა ქორწინება.\n\n==ისტორია==\n===აცტეკების პერიოდი===\nthumb|left|[[ტენოჩტიტლანი]]\nქალაქი, რომელსაც ამჟამად მეხიკო ეწოდება, 1325 წელს მეხიკას ხალხმა დააარსა, რომლებსაც მოგვიანებით აცტეკები ეწოდათ. მეხიკების ძველი ქალაქი ამჟამად ტენოჩტიტლანის სახელითაა ცნობილი, აშენდა მეხიკოს ველზე, სადაც მდებარეობდა პატარა ქალაქი-სახელმწიფო ტლატელოლკო. სამეცნიერო ლიტერატურაში მას ხშირად „ტენოჩტიტლან-ტლატელოლკოს“ სახელით მოიხსენიებენ.<ref>Frances F. Berdan, ''The Aztecs of Mexico: An Imperial Society'', New York: Holt, Rinehart, Winston 1982, pp. 10-14.</ref> აცტეკების დიდი ბაზრობა, რომელიც ბერნალ დიას დელ კასტილიომ დაიპყრო, ამ უკანასკნელს დეტალებში აღწერს თავის ქრონიკაში „მექსიკის დაპყრობის ნამდვილი ისტორია“; დასტურდება, რომ ეს ბაზრობა ტლატელოლკოში მდებარეობდა. მეხიკას ხალხი ნაუატლზე მოლაპარაკთა ერთ-ერთი უკანასკნელი წარმომადგნლები იყვნენ, რომლებიც ტოლტეკების იმპერიის დაშლის შემდეგ, მეხიკოს ველის ამ ნაწილში დასახლდნენ. მათ მოსვლას წინააღმდეგობა გაუწიეს ამ მიდამოებში უკვე მოსახლე ხალხებმა, თუმცა, მეხიკას ხალხმა მაინც შესძლო ტესკოკოს ტბის დასავლეთ ნაწილში მდებარე კუნძულზე ქალაქი გაეშენებინა. თავის მხრივ, მეხიკას ხალხს ქალაქის დაარსების საკუთარი ისტორია ჰქონდა, რომლის თანახმადაც, ამ კუნძულისკენ მათ მთავარმა ღმერთმა, უიცილოპოჩტლიმ მიუთითა. ამ ისტორიის მიხედვით, ღმერთმა მათ მიანიშნა ის ადგილი, სადაც მათ თავიანთი ქალაქი უნდა აეშენებინათ.  თქმულების მიხედვით, აღსრულდა უიცილოპოჩტლის დანაბარები, დაეარსებინათ ქალაქი იმ ადგილას, სადაც კაქტუსზე მჯდარ არწივს დაინახავდნენ, რომელსაც ნისკარტით გველი ეჭირებოდა, ასეთ სცენას ისინი ტესკოკოს ტბაში მდებარე კუნძულზე წააწყდნენ. 1325-1521 წლებში ტენოჩტიტლანი გაიზარდა და გაძლიერდა, დომინანტი გახდა ტესკოკოს ტბის ირგვლივ და მთლიანად მეხიკოს ველზე მდებარე სხვა ქალაქ-სახელმწიფოებს შორის. ესპანელების გამოჩენისას, აცტეკების იმპერია მესოამერიკის უდიდეს ნაწილზე ვრცელდებოდა, გასასვლელი ჰქონდა როგორც მექსიკის ყურეზე, ისე წყნარ ოკეანეზე. 1519 წლისთვის ტენოჩტიტლანის მოსახლეობა დაახლოებით 150 000-200 000 ადამიანს შეადგენდა; ამ დროისათვის, ლონდონის მოსახლეობა 50 000 კაცს აღწევდა, პარიზის კი დაახლოებით 300 000-ს.<ref>Frances F. Berdan, ''The Aztecs of Mexico: An Imperial Society'', New York: Holt, Rinehart, Winston 1982, p. 14.</ref>\n\n===ტენოჩტიტლანის დაპყრობა ესპანელთა მიერ===\nthumb|left|კორტესისა და მისი ძალების შტურმი აცტეკთა თეოკალზე, [[ემანუელ ლოიცე]]. 1848 წლის ნახატი.\nვერაკრუსის სანაპიროსთან მიდგომის შემდეგ, ერნან კორტესის ყურამდე მიაღწია ხმებმა დიადი ქალაქისა და მისი მოქიშპეების შესახებ. მიუხედავად იმისა, რომ კორტესი მექსიკაში ძალზედ პატარა არმიის თანხლებით ჩავიდა, მან ადვილად მოახერხა დაერწმუნებინა მრავალი ადგილობრივი ტომი, რომ მას ტენოჩტიტლანის დანგრევაში დახმარებოდნენ.<ref name=\"ciudadmexico\"></ref> ესპანელმა კორტესმა ტენოჩტიტლანი პირველად 1519 წლის 8 ნოემბერს იხილა.<ref name=\"Marroqui\"></ref> ქალაქის მშვენებამ და ზომამ კორტესსა და მის ამალაზე თავზარდამცემი შთაბეჭდილება მოახდინა. ესპანელები იმ ქვაფენილს მიუყვებოდნენ, რომელმაც ისინი ქალაქ ისტაპალპაში მიიყვანა. მიუხედავად იმისა, რომ იმპერატორი მონტესუმა ტენოჩტიტლანის ცენტრიდან მათ შესახვედრად და საჩუქრების გასაცვლელად დაიძრა, მათ შორის მეგობრობამ დიდხანს ვერ გასტანა.<ref name=\"pbs1\"></ref> კორტესმა იმპერატორი შინაპატიმრობაში გამოკეტა იმ იმედით, რომ მისი ხელით იბატონებდა.<ref name=\"pbs2\"></ref> დაძაბულობა 1520 წლის 30 ივნისის ღამემდე გაგრძელდა, ღამემდე, რომელიც ისტორიაში „მწუხარების ღამის“ სახელითაა ცნობილი, როდესაც აცტეკები ესპანელების წინააღმდეგ აჯანყდნენ და ევროპელებისა და მათი მოკავშირე ტლაჰკალტეკები შეპყრობა და განდევნა განიზრახეს.<ref name=\"pbs4\"></ref> კორტესის ამალა ტლაჰკალტეკთან შეგროვდა. აცტეკებმა იფიქრეს, რომ ესპანელები სამუდამოდ წავიდნენ. მათ ახალ მეფედ კუიტლაუაკი აირჩიეს, თუმცა, ეს უკანასკნელი რამდენიმე თვეში ყვავილით დაავადდა და გარდაიცვალა. შემდეგი მეფე კუაუტემოკი გახდა.<ref name=\"pbs6\"></ref> ტენოჩტიტლანზე შემდეგი იერიშის მიტანა კორტესმა 1521 წლის მაისისთვის განიზრახა. სამი თვის მანძილზე, აცტეკთა დიდებული ქალაქი საკვებისა და წყლის ნაკლებობით იტანჯებოდა, ამას თან ერთვოდა ევროპელთა მიერ მოტანილი ყვავილის ეპიდემიის გავრცელება.<ref name=\"ciudadmexico\"/> კორტესი და მისი მოკავშირეები კუნძულის სამხრეთით გამაგრდნენ და ქალაქში შესვლას ქუჩა-ქუჩა, სახლდა-სახლ გეგმავდნენ.<ref name=\"pbs7\"></ref> საბოლოოდ, იმპერატორი კუაუტემოკი მტერს 1521 წლის აგვისტოში ჩაბარდა.<ref name=\"ciudadmexico\"/>\n\n===ქალაქის ხელახლა აშენება მეხიკოს სახელით===\nthumb|მეხიკოს ნახატი, 1628 წ.\nდაპყრობისას, ბოლო ალყისა დროს, ესპანელებმა ტენოჩტიტლანი პრაქტიკულად გაანადგურეს. კორტესი თავდაპირველად კოიოაკანში დასახლდა და გადაწყვიტა, აცტეკების ქალაქი ხელახლა აეშენებინა ისე, რომ წინა მმართველობის ყველანაირი კვალი წაეშალა.<ref name=\"Marroqui\"/> კორტესს თავისი პირადი მმართველობით დამოუკიდებლობა არ გამოუცხადებია, იგი ლოიალური რჩებოდა ესპანეთის სამეფოს მიმართ. პირველი ვიცე-მეფე ახალ სამფლობელოში თოთხმეტი წლის შემდეგ მოვიდა. ამ დროისათვის მეხიკო კვლავ ქალაქი-სახელმწიფო გახდა, რომლის ძალაუფლებაც ქალაქის საზღვრებს ბევრად სცდებოდა.<ref name=\"EncMex2000\"></ref> მიუხედავად იმისა, რომ ესპანელებმა ტენოჩტიტლანის საწყისი დაგეგმარება შეინარჩუნეს, აცტეკების ძველი ტაძრების ადგილას მათ კათოლიკური ტაძრები ააშენეს, ასევე მიითვისეს საიმპერატორო სასახლე.<ref name=\"EncMex2000\"/> ტენოჩტიტლანს სახელი შეუცვალეს და „მეხიკო“ უწოდეს, მხოლოდ იმიტომ, რომ ამ სახელს ესპანელები ადვილად წარმოთქვამდნენ.<ref name=\"Marroqui\"/>\n\n===კოლონიური მეხიკოს ზრდა===\nაცტეკების იმპერიის დედაქალაქი ტენოჩტიტლანი ახლა უკვე ახალი ესპანეთის დედაქალაქი გახდა. მექსიკის ვიცე-მეფე მთავარ მოედან სოკალოზე, სასახლეში ცხოვრობდა. მის მოპირდაპირედ აშენდა ახალი ესპანეთის არქიეპისკოპოსის სამეუფეო ტაძარი, მეხიკოს მეტროპილური კათედრალი, რომელიც ამავე დროს მისი სასახლეც იყო. მოედნის გასწვრივ ასევე მდებარეობდა ქალაქის საბჭოს შენობა. კრისტობალ ვილიალპანდოს მიერ მეჩვიდმეტე საუკუნის ბოლო წლებში შესრულებული ნახატი „სოკალო“ ასახავს მთავარ მოედანს, რომელიც ერთ დროს აცეტეკების მთავარი საცერემონიო ცენტრი იყო. აცტეკების ცენტრალური სასახლე სამუდამოდ გარდაიქმნა საცერემონიო ცენტრად და კოლონიური ხელისუფლების სასახლედ, თანამედროვე მექსიკაში კი, დღემდე, ის ქვეყნის ცენტრალურ ადგილად რჩება.\n\n250px|მინიატიურა|[[მეხიკოს საკათედრო ტაძარი]] ესპანელებმა [[აცტეკები]]ს მთავარი ტაძრის ნანგრევებზე ააგეს\n\nქალაქის ხელახლა აშენება ტენოჩტიტლანის ალყის შემდეგ დაიწყო და ძირითადი სამუშაოები მიმდებარე არეალებში უხვად არსებულმა ადგილობრივმა სამუშაო ძალამ დაასრულა. მექსიკის 12 მოციქულთაგან ერთ-ერთი, ფრანცისკანელი ბერი ტორბიო დე ბენავენტე მოტოლინია, რომელიც ახალ ესპანეთში 1524 წელს მოვიდა, ქალაქის ხელახლა აშენების პროცესს ადრეული პერიოდის ერთ-ერთ საშინელ უბედურებად მოიხსენიებს:\n\n<blockquote>„მეშვიდე ჭირი გახლდათ დიდი ქალაქის, მეხიკოს მშენებლობა, რაც ადრეულ წლებში მიმდინარეობდა. ამ პროცესში უფრო მეტი ადამიანი მონაწილეობდა, ვიდრე იერუსალიმის მშენებლობაში. მუშათა ჯგუფები იმდენად მრავალრიცხოვანი და დიდი იყო, რომ მიუხედავად ფართო ქუჩებისა, როდესაც ერთი ჯგუფი გადაადგილდებოდა, მეორეს მოძრაობა უჭირდა. მრავალი ადამიანი დაიღუპა მზის დარტყმისგან, სიმაღლიდან ჩამოვარდნით, ზოგიც ძველი შენობების დანგრევის დროს, რომლებსაც ახლიდან აშენებდნენ“.<ref>Toribio de Benavente Motolinia, ''Motolinia's History of the Indians of New Spain,'' translated and edited by Elizabeth Adnros Foster. Wesport: Greenwood Press, (1950) 1973, pp. 41-42</ref></blockquote>\n\nდაპყრობამდე, ტენოჩტიტლანი გაშენებული იყო შიტა ტბების სისტემის ცენტრში ისე, რომ მისვლა შესაძლებელი იყო კანოოებით და ქვაფენილიანი ფართო ბილიკით. ეს ბილიკი ესპანელებმა ადგილობრივი სამუშაო ძალის გამოყენებით, კვლავ აღადგინეს.\n\nთუ რაიმე ტიპის გეოგრაფიული დაბრკოლება არ იყო, კოლონიური ესპანური ქალაქები ბადის სტილში შენდებოდა. მეხიკოში, ამ ბადის განვრცობა ცენტრალური მოედნიდან, სოკალიოდან დაიწყო. ესპანელები ცენტრალური მოედნის მიმდებარედ დასახლდნენ, ამ ადგილს „ტრასას“ უწოდებდნენ. ინდიელები უფრო გარეუბნებში ცხოვრობდნენ.<ref>Edmundo O'Gorman, ''Reflexiones sobre la distribución urbana coloinal de la ciudad de México'', Mexico 1938, pp. 16ff.</ref> ესპანელები ფიქრობდნენ, რომ ინდიელებს მათგან განცალკევებულ არეალებში უნდა ეცხოვრათ, თუმცა, ვინაიდან ინდიელთათვის სოკალიო მთავარი კომერციული ცენტრი იყო, ქალაქის ცენტრალურ ნაწილს ისინი მაინც ვერ სცილდებოდნენ, რის გამოც, მკაცრი სეგრეგაცია არასოდეს ამოქმედებულა.<ref>Magnus Mörner and Charles Gibson, \"Diego Muñoz Camargo and the Segregation Policy of the Spanish Crown,\" ''Hispanic American Historical Review'', vol. 42, pp. 558ff.</ref> სოკალიოზე აღინიშნებოდა მთავარი დღესასწაულები, ისევე როგორც სიკვდილით დასჯის პროცედურები. გარდა ამისა, სწორედ ამ ადგილზე მოხდა ორი დიდი აჯანყება მეჩვიდმეტე საუკუნეში, 1624 და 1692 წელს.<ref>Ida Altman, Sarah Cline, and Javier Pescador, ''The Early History of Greater Mexico'', Pearson 2003, pp. 246-249.</ref>\n\n250px|მინიატიურა|კოლონიური სტილის არქიტექტურა მეხიკოს ისტორიულ ცენტრში\n\nმოსახლეობის ზრდასთან ერთად, იზრდებოდა ქალაქიც, რაც ძირითადად ტბის წყლის ხარჯზე ხდებოდა. იქიდან გამომდინარე, რომ ტბის წყლის დონე ცვალებადი იყო, მეხიკოში ხშირად ხდებოდა პერიოდული დატბორვა. წყალდიდობისგან თავდაცვითი ინფრასტრუქტურის გამართვა ევალებოდა ათასობით ინდიელისგან შემდგარ მუშათა რაზმს. დატბორვები არა მხოლოდ ზოგადად, ზიანის მომტანი იყო, დიდ საფრთხეს წარმოადგენდა ჯანმრთელობის მხრივაც, რადგან ამ დროს ქუჩები ბინძურდებოდა საყოფაცხოვრებო ნარჩენებით. გარდა ამისა, ამ დროს მრავლდებოდნენ მწერებიც, რომლებსაც მრავალი დაავადება გადაჰქონდათ. ასევე, ჭარბტენიანი ტერიტორიების დაშრობამ შეცვალა თევზებისა და ფრინველების საარსებო გარემო, შეიცვალა დედაქალაქთან ახლოს მდებარე ინდიელთა სასოფლო-სამეურნეო ტერიტორიების განლაგებაც.<ref>Noble David Cook, ''Born to Die: Disease and New World Conquest, 1492-1650.'' New York: Cambridge University Press 1998.</ref>\n\nXVI საუკუნეში საგრძნობლად გაიზარდა ეკლესიათა რაოდენობა, რომელთაგან ზოგიერთის ხილვა დღესაცაა შესაძლებელია ქალაქის ისტორიულ ცენტრში.<ref name=\"EncMex2000\"/> ვაჭრობის შედეგად, მეხიკო ეკონომიკურად ყვაოდა. ბრაზილიისა და პერუსგან განსხვავებით, მექსიკა უკავშირდებოდა როგორც წყნარ, ისე ატლანტის ოკეანეს. მიუხედავად იმისა, რომ ესპანეთის სამეფო ქალაქის ყველა სფეროს კონტროლს ცდილობდა, მან ეს მხოლოდ ნაწილობრივ მოახერხა.<ref name=\"Hamnett\"></ref>\n\nდიდგვაროვანთა ცნება ახალ ესპანეთში ამერიკის დანარჩენი ტერიტორიების პრაქტიკისგან განსხვავებული გზით წავიდა. ესპანელები ისეთ საზოგადოებაში აღმოჩნდნენ, სადაც კეთილშობილის ცნება საკუთრივ მათ ირეკლავდა. ისინი პატივს სცემდნენ დიდგვაროვნების ადგილობრივ ადათს. მომდევნო საუკუნეებში, დიდგვაროვნის სტატუსი მექსიკაში არ ასოცირდებოდა ძლევამოსილ პოლიტიკურ ძალაუფლებასთან, პირიქით, ასეთი ძალაუფლება შეზღუდული იყო.<ref name=\"Ladd\"></ref> მართალია, დიდგვაროვნის ცნება მექსიკაში პოლიტიკურ სარჩულს არ ატარებდა, მაგრამ იგი წარმოადგენდა ძალზედ კონსერვატიულ ესპანურ სოციალურ გაგებას, რაც ოჯახის ღირსებაზე იყო დაფუძნებული. ამგვარ ოჯახთა უმეტესობა საკუთარ ღირსებას იმყარებდა მეხიკოს გარეთ მიღებული შემოსავლებით, შემდეგ კი ამ თანხებს დედაქალაქში სხვადასხვა მიზნით ხარჯავდნენ, აშენებდნენ ეკლესიებს, ეწეოდნენ ქველმოქმედებასა და იშენებდნენ მდიდრულ სასახლეებს. მსგავსი დიდებული სასახლეების შენების მანიამ მწვერვალს XVIII საუკუნის ბოლოს მიაღწია. ბევრი მათგანის ხილვა დღემდე შესაძლებელია და რის გამოც, ალექსანდერ ჰუმბოლდტმა მეხიკოს ზედმეტსახელად „სასახლეების ქალაქი“ უწოდა.<ref name=\"Marroqui\"/><ref name=\"EncMex2000\"/><ref name=\"Ladd\"/>\n\n1810 წლის 16 სექტემბერს, გუანახუატოსთან ახლოს მდებარე პატარა ქალაქ გრიტო-დე-დოლორესთან ინციდენტი მოხდა, რამაც დასაბამი მისცა მექსიკის ომს დამოუკიდებლობისათვის. ომი ათწლეულზე მეტხანს გაგრძელდა და საბოლოოდ, 1821 წლის 27 სექტემბერს, დამოუკიდებლობის დეკლარაციის საფუძველზე გამოცხადდა მექსიკის დამოუკიდებლობა ესპანეთისაგან.<ref name=\"Iturbide\"></ref> მიუხედავად ამისა, არეულობა შემდეგ ათწლეულებშიც გაგრძელდა, რადგან მექსიკაზე კონტროლის დამყარებას სხვადასხვა ჯგუფები ცდილობდნენ.<ref name=\"citydata\"></ref>\n\nახალმა მთავრობამ შექმნა მეხიკოს ფედერალური რაიონი და ხელი მოაწერა მის კონსტიტუციას, რომელშიც ფედერალური რაიონის კონცეპტი აშშ-ის კონსტიტუციიდან იყო აღებული.<ref name=\"Countries of the World\"></ref> ამ მომენტამდე, ქალაქი მეხიკო წარმოადგენდა როგორც შტატის, ისე მთლიანი სახელმწიფოს ხელისუფლების ადგილსამყოფელს. მეხიკოს შტატის დედაქალაქები გახდა ტესკოკო და ტოლუკა.<ref></ref>\n\n===მეხიკოს ბრძოლა===\nthumb|250px|მეხიკოს ოკუპაცია ამერიკელთა მიერ 1847 წ.\nმას შემდეგ, რაც ამერიკის შეერთებულმა შტატებმა მექსიკის სიღრმეში საბრძოლო დანაყოფები შეიყვანა, ხოლო აშშ-ს არმიის 1-ლმა, მე-2, მე-3 და მე-4 დანაყოფებმა ქალაქი ვერაკრუსი და მეხიკო დაიკავეს, ორი ქვეყანა ომის ზღვარზე აღმოჩნდა.<ref name=\"Cerro\"></ref> თავდასხმის კულმინაცია იყო შტურმი მეხიკოში მდებარე ჩაპულტეპეკის სასახლეზე.<ref name=\"storming\"></ref> ქალაქის დღევანდელ ჩრდილოეთ ნაწილში ხელი მოეწერა გვადალუპე-იდალგოს ხელშეკრულება<nowiki/>ს.<ref name=\"treaty\"></ref> ისეთმა მოვლენებმა, როგორიც იყო მაგალითად რეფორმის ომი, მეხიკო ხელუხლებელი დატოვა. ქალაქი ზრდას განაგრძობდა, განსაკუთრებით კი პორფირიო დიასის პრეზიდენტობის დროს. ამ პერიოდში, ქალაქში განვითარდა თანამედროვე ინფრასტრუქტურა — გზები, სკოლები, ტრანსპორტი და საკომუნიკაციო სისტემები. თუმცა, მთავრობას მთლიანი რესურსები მხოლოდ მეხიკოსკენ ჰქონდა მიმართული, ქვეყნის დარჩენილი ნაწილი კი კვლავ სიღატაკეში რჩებოდა.\n\n===რევოლუცია===\nthumb|right|ფრანსისკო ვილია და [[ემილიანო საპატა]] მეხიკოში შედიან (1914 წ.)\nპორფირიო დიასის პრეზიდენტობის დროს, დაახლოებით 35 წლის მანძილზე, 1876-1911 წლებში ქალაქი მეხიკო მასობრივ ტრანსფორმაციას განიცდიდა. დიასის მიზანი იყო შეექმნა ქალაქი, რომელიც მეტოქეობას გაუწევდა დიდ ევროპულ ქალაქებს. ის და მისი მთავრობა მივიდნენ იმ დასკვნამდე, რომ მოდელად პარიზი გამოეყენებინათ, მიუხედავად იმისა, რომ ჯერ კიდევ რჩებოდა ინდიელთა და ესპანელთა ელემენტები. მექსიკურ-ფრანგული არქიტექტურული სტილის ნაზავს შემდეგში პორფირიანული არქიტექტურა ეწოდა.\n\nპორფირიანულ პერიოდში, ქალაქი მასშტაბურ მოდერნიზაციას აღწევდა. დაანგრიეს ესპანურ კოლონიურ სტილში ნაგები მრავალი შენობა, რომლებიც უფრო დიდი, პორფირიანული სტილის ნაგებობებით ჩაანაცვლეს, მრავალი მკვეთრად გამოხატული სასოფლო დასახლება კი ურბანულ, ინდუსტრიალიზებულ ზონად გადაიქცა, რომელთაც უკვე 1908 წლისთვის ჰქონდათ ელექტროენერგია, ბუნებრივი აირი და კანალიზაცია. მიუხედავად იმისა, რომ მთავარი აქცენტი მიმართული იყო თანამედროვე ჰოსპიტალების, სკოლების და ფაბრიკების მშენებლობისაკენ, პორფირიანული მოდერნიზაციის ყველაზე ხანგრძლივი ეფექტის მქონე მთავარი დამსახურება ალბათ მაინც კოლონია-რომას არეალის შექმნა და რეფორმის გამზირის განვითარება იყო. მეხიკოს მრავალი ძირითადი ღირსშესანიშნაობა სწორედ ამ პერიოდში, ამ სტილში აიგო.\n\nდიასის გეგმები მთლიან ქალაქს შეეხებოდა და გულისხმობდა მის თანდათან გარდაქმნას, ხელახლა აშენებას პორფირიანულ-ფრანგულ სტილში, თუმცა სულ მალე დაიწყო მექსიკის რევოლუცია და დიასის გეგმებმა დღის სინათლე ვეღარასოდეს იხილა, მრავალი დაწყებული პროექტი შუაგზაზე შეჩერდა. ამის ერთ-ერთი საუკეთესო მაგალითია მექსიკის რევოლუციის მონუმენტი. თავდაპირველად, ჩაფიქრებული იყო, რომ ეს მონუმენტი უნდა ყოფილიყო დიასის ახალი სენატის შენობის მთავარი გუმბათი, თუმცა, რევოლუციის დაწყების დროს, დასრულებული იყო მხოლოდ სენატის გუმბათი და მისი საყრდენები. ბევრი მექსიკელისათვის ეს დიასის ეპოქის დასასრულის სიმბოლოდ გაიგივდა და შესაბამისად, ნაგებობა დიასზე გამარჯვების მონუმენტად გარდაიქმნა.\n\nსწრაფი მოდერნისტული განვითარება საბოლოოდ მექსიკის რევოლუციამ ჩაანაცვლა.<ref name=\"citydata\"/> ქალაქისთვის ამ პერიოდის ყველაზე მნიშვნელოვანი ეპიზოდი იყო „ათი ტრაგიკული დღე“, 1913 წლის გადატრიალება პრეზიდენტ ფრანსისკო იგნასიო მადეროსა და მისი ვიცე-პრეზიდენტის, ხოსე მარია პინო სუარესის წინააღმდეგ. ძალაუფლების ხელში ჩაგდების შესაძლებლობა მიეცა ფედერალური არმიის უფროს გენერალ ვიქტორიანო უერტას, რომელმაც მადეროსა და სუარესს გადადგომა აიძულა. მოგვიანებით, ორვე მათგანი მოკლეს, როდესაც ციხეში გადაჰყავდათ.<ref name=\"redescolar\"></ref>\n\n=== XX საუკუნიდან დღემდე ===\nthumb|left|[[არტ-დეკო|არტ-დეკოს]] გავლენა კონდესის რაიონში.\nthumb|ქალაქის ჩრდილოეთი, ცენტრალური და დასავლეთი ნაწილები ასობით მაღალი შენობით გამოირჩევა.\nthumb|[[დამოუკიდებლობის ანგელოზი]], რომელიც 1910 წელს დასრულდა, მეხიკოს თანამედროვე სიმბოლო გახდა.\nthumb|left|[[ტორე ლატინოამერიკანა]], პირველი ცათამბჯენი [[ლათინური ამერიკა|ლათინურ ამერიკაში]].\nthumb|[[ფრიდა კალო]]სა და [[დიეგო რივერა]]ს სახლი სან-ანხელის უბანში.\n1900 წელს, მეხიკოს მოსახლეობა დაახლოებით 500 000 ადამიანს შეადგენდა.<ref name=\"larosa\"></ref> ქალაქმა სწრაფი ზრდა დასავლეთის მიმართულებით XX საუკუნის დამდეგს დაიწყო<ref name=\"EncMex2000\"/> და 1950-იან წლებამდე გაგრძელდა, სწორედ ამ პერიოდში, ქალაქმა პირველი ცათამბჯენი ტორე ლატინოამერიკანა შეიძინა.<ref name=\"ciudadmexico\"/> 1968 წლის ოლიმპიურმა თამაშებმა მეხიკოს ფართო სპორტული ინფრასტრუქტურა დაუტოვა.<ref name=\"EncMex2000\"/> 1969 წელს გაიხსნა მეტროს სისტემა.<ref name=\"ciudadmexico\"/> მოსახლეობის განსაკუთრებული ზრდა 1960-იან წლებში დაიწყო, მოსახლეობა ფედერალური რაიონის საზღვრებს გასცდა და მეზობელი მეხიკოს შტატის საზღვრებში შეიჭრა, განსაკუთრებით მის ჩრდილოეთ, ჩრდილო-დასავლეთ და ჩრდილო-აღმოსავლეთ ნაწილებში. 1960-1980 წლებში ქალაქის მოსახლეობა თითქმის გაორმაგდა და 9 მილიონს მიაღწია.<ref name=\"EncMex2000\"/> 1980 წლისათვის, მექსიკის მასშტაბით, სამრეწველო დარგში დასაქმებულთა ნახევარი მეხიკოზე მოდიოდა. დაუცხრომელი ზრდის პირობებში, მეხიკოს ხელისუფლება სერვისების მიწოდებას ძლივს უმკლავდებოდა. სოფლის მოსახლეობა, რომელიც სიღარიბეს მეხიკოსკენ გაურბოდა, ქალაქის პრობლემებს კიდევ უფრო ამძაფრებდა. მათ არ გააჩნდათ საცხოვრებლები, მიწებს ქალაქის გარშემო იკავებდნენ და ქმნიდნენ ქოხების ქალაქებს, რომლებიც მრავალი კილომეტრის მანძილზე იჭიმებოდა.<ref name=\"citydata\"/> ეს ყოველივე მეხიკოს ჰაერისა და წყლის დაბინძურების სერიოზულ პრობლემებს იწვევდა, მიწისქვეშა წყლების ზედმეტად არასწორი გამოყენების შედეგად კი ქალაქი ნელ-ნელა დაბლა იწევდა.<ref name=\"water\"></ref> სამთავრობო პროგრამების, გადასაზიდი საშუალებების განახლებისა და საზოგადოებრივი ტრანსპორტის მოდერნიზაციის შედეგად, ჰაერისა და წყლის დაბინძურების პრობლემა ქალაქის რამდენიმე ზონაში გადაიჭრა.\n\nავტოკრატიული ხელისუფლება, რომელიც მეხიკოს რევოლუციიდან მოყოლებული მართავდა, თანდათან შერბილდა, განსაკუთრებით მეორე მსოფლიო ომის შემდგომ დაწყებული ეკონომიკური ექსპანსიის შედეგად. თუმცა, მოსახლეობის შეკავებასა და პრობლემების ადეკვატურად გადაწყვეტას მთავრობა მაინც ვერ ახერხებდა. გარდა ამისა, 1960-იან წლებში დაწყებულ გათიშულობისა და უკმაყოფილების ტალღას ტლატელოლკოს უბანში ხოცვა-ჟლეტა მოჰყვა, რასაც გაურკვეველი რაოდენობის მომიტინგე სტუდენტი შეეწირა.<ref name=\"citydata\"/>\n\nსამი წლის შემდეგ, 1968 წლის სტუდენტური მოძრაობის ყოფილი წევრების ორგანიზებით მაესტროს გამზირზე გამართული დემონსტრაცია ძალისმიერი გზით დაშალა გასამხედროებულმა ჯგუფმა სახელად „ლოს ალკონესმა“, რომელიც ბრბოსა და მრავალი სპორტული კლუბის წევრი ახალგაზრდებისგან შედგებოდა, რომლებიც წვრთნებს აშშ-ში გადიოდნენ.\n\n1985 წლის 19 სექტემბერს, ადგილობრივი დროით დილის 7:19 საათზე, მეხიკოში რიხტერის სკალით 8,1 მაგნიტუდის სიმძლავრის მიწისძვრა მოხდა.<ref name=\"Campus\"></ref> მიუხედავად იმისა, რომ ეს მიწისძვრა ისეთივე დამანგრეველი და გამანადგურებელი არ ყოფილა, როგორც თუნდაც აზიისა და ლათინური ამერიკის სხვა ნაწილებში მოჰყოლია მსგავსი სიძლიერის ბიძგებს,<ref name=\"Moreno\"></ref> იგი ერთპარტიული სისტემის ხელისუფლებისათვის ნამდვილად აღმოჩნდა გამანადგურებელი. ბიუროკრატიისა და კორუფციის გამო ხელისუფლება პარალიზებული იყო, შესაბამისად, მოქალაქეებს დანგრეული საცხოვრებლების აღდგენა საკუთარი ძალებით მოუხდათ.<ref name=\"haber\"></ref> ამ ყველაფრის ბოლო 1988 წლის არჩევნები აღმოჩნდა. საპრეზიდენტო კანდიდატები იყვნენ მოქმედი ეროვნული რევოლუციური პარტიიდან კარლოს სალინას დე გორტარი და მემარცხენე მიმართულების პარტიათა კოალიციიდან კუაუტემოკ კარდენასი - ყოფილი პრეზიდენტის, ლასარო კარდენასის ვაჟი. ხმების დათვლის დროს, ვითომ შემთხვევით, გაითიშა ელექტროენერგია, ხოლო როდესაც სინათლე მოვიდა, აღმოჩნდა, რომ არჩევნებში გამარჯვებული სალინასი იყო, მიუხედავად იმისა, რომ კარდენასს უფრო მეტი მხარდაჭერა გააჩნდა. გაყალბებული არჩევნების შედეგად, კარდენასი დემოკრატიული რევოლუციური პარტიის წევრი გახდა. მან მომდევნო საპრეზიდენტო არჩევნებში მონაწილეობა აღარ მიიღო, თუმცა, 1997 წელს ის მეხიკოს მერად აირჩიეს. კარდენასის დაპირება მეტად დემოკრატიული მთავრობის ჩამოყალიბება იყო, მისი პარტია კი კრიმინალის, დაბინძურებისა და სხვა ძირითადი პრობლემების აღმოფხვრის პირობასაც დებდა. 1999 წელს კარდენასი საპრეზიდენტო არჩევნებში მონაწილეობის მიზნით, დაკავებული თანამდებობიდან გადადგა.\n\n==გეოგრაფია==\nthumb|მეხიკოს თანამგზავრული ხედი\nქალაქი მდებარეობს მეხიკოს ველზე. ეს ველი თავის მხრივ მდებარეობს ტრანს-მექსიკურ ვულკანურ სარტყელში, სამხრეთ მექსიკის მაღალ პლატოზე.<ref name=\"PorruaCuenca\"></ref><ref name=\"casestudy\"></ref> მისი მინიმალური სიმაღლე ზღვის დონიდან 2 200 მეტრია და გარშემორტყმულია მთებითა და ვულკანებით, რომელთაგან ზოგიერთის სიმაღლე 5 000 მეტრს აჭარბებს.<ref name=\"natresearch\"></ref> ამ ველს, მთებიდან წამოსული წყლის გასასვლელი ბუნებრივი აუზი არ გააჩნია, რის გამოც მეხიკო წყალდიდობებისა და დატბორვების საფრთხის ქვეშაა. სადრენაჟო სისტემა არხებისა და გვირაბების გამოყენებით XVII საუკუნეში ააგეს.<ref name=\"PorruaCuenca\"/><ref name=\"natresearch\"/> ხშირია სეისმური აქტივობა.<ref name=\"yip\"></ref> დღეისათვის აღარაფერია შემორჩენილი ტესკოკოს ტბიდან, რომელზეც თავდაპირველად იყო გაშენებული მეხიკო, თუმცა ყოფილი ტბის ტერიტორიის თიხნარი ამჟამად ქალაქს მთლიანად აქვს ათვისებული. ეს საკმაოდ რბილი ნიადაგი, მიწისქვეშა წყლების მოქმედების შედეგად, ხშირად იშლება.<ref name=\"natresearch\"/><ref name=\"yip\"/> მეოცე საუკუნის დასაწყისიდან დღემდე, ზოგიერთ ადგილებში მეხიკომ ცხრა მეტრით დაბლა დაიწია. ყოფილი ტბის აუზი ამჟამად მთლიანად მოასფალტებულია ან დაფარულია ტყეებით, მეხიკოს სამხრეთ გარეუბნებში:  მილპა-ალტაში, ტლაპლანსა და შოჩიმილკოში.<ref name=\"yip\"/>\n\n<div class=\"center\">\n\n\n</div>\n\n===კლიმატი===\nthumb|[[კუმბრეს-დელ-ახუსკოს ეროვნული პარკი]]\nტროპიკული და ზღვის დონიდან მდებარეობის მაღალი მაჩვენებლის გამო, მეხიკოს კლიმატი ოკეანურია. მეხიკოს ველის ყველაზე დაბალ რეგიონში უფრო ნაკლები ნალექი მოდის, ვიდრე სამხრეთის მაღალ რეგიონებში; ისეთი დაბალი უბნები, როგორებიცაა: ისტაპალპა, ისტაკალკო, ვენუსტიანო-კარანსა და გუსტავო-ა.-მადეროს დასავლეთი ნაწილი, შედარებით მშრალი და თბილია, ვიდრე მაღლა მდებარე სამხრეთი უბნები - ტლალპანი და მილპა-ალტა, ასევე პინეს მთიანი რეგიონი.\n\nსაშუალო წლიური ტემპერატურა 12-16 °C-ს შორის მერყეობს, რაც დამოკიდებულია ამა თუ იმ უბნის სიმაღლეზე ზღვის დონიდან. ტემპერატურა იშვიათადაა 3 °C-ზე ნაკლები და 30 °C-ზე მეტი.<ref name=weatherspark></ref> ყველა დროის ყველაზე დაბალი ტემპერატურა, რაც მეხიკოში დაფიქსირებულა, არის −4.4 °C, ყველაზე მაღალი კი 33.9 °C.<ref name=\"Extreme temps\"></ref>\n\nნალექიანობით ძირითადად ზაფხულის თვეები გამოირჩევა, ხშირია სეტყვა. მეხიკოს ველის ცენტრალურ ნაწილზე ნალექები ზამთარში იშვიათად თოვლის სახითაც მოდის. თუმცა, ასეთი ფაქტები მხოლოდ 1940 წლის 5 მარტს და 1967 წლის 12 იანვარსაა დაფიქსირებული.\n\nმეხიკოს ველის რეგიონისათვის დამახასიათებელია ანტიციკლონები. ამ დროს წარმოქმნილი სუსტი ქარი აუზს გარეთ ვერ გადის და ვერ ფანტავს აგლომერაციის 50 000 საწარმოსა და 4 მილიონი სატრანსპორტო საშუალების მიერ დაბინძურებულ ჰაერს.<ref></ref>\n\nარეალის ნალექების საშუალო წლიური რაოდენობაა 820 მმ. რაც ძირითადად ივნისიდან სექტემბერ-ოქტომბრამდე შუალედში მოდის, წელიწადის დარჩენილ პერიოდში კი ნალექები ძალიან მცირეა ან საერთოდ არაა.<ref name=\"natresearch\"/> გამოირჩევა ორი ძირითადი სეზონი. მშრალი სეზონი თავის მხრივ იყოფა ცივ და თბილ პერიოდებად. ცივი პერიოდი ნოემბრიდან თებერვლამდე გრძელდება, როცა ჩრდილოეთიდან შემოდის პოლარული ჰაერის მასები, რას ჰაერს სიმშრალეს უნარჩუნებს. თბილი პერიოდი გრძელდება მარტიდან მაისამდე; ამ დროს კვლავ დომინირებენ ტროპიკული ქარები, თუმცა წვიმისათვის საკმარისი სინოტივე მაინც არ შემოაქვთ.<ref name=\"lafragua\"></ref>\n\n<div style=\"width:86%\">\n\n</div>\n\n== გარემო==\nthumb|left|[[მიგელ ანხელ დე კევედო|მიგელ ანხელ დე კევედოს]] მიერ დაარსებული ვივეროს-დე-კოიოაკანის პარკი.\nthumb|[[ტესოსომოკის პარკი]]\nthumb|მეხიკოს ხედი\nthumb|left|[[პოპოკატეპეტლი]]სა და [[ისტაქსიუატლი]]ს ვულკანები \nთავდაპირველად, ხეობის უდიდესი ნაწილი ტესკოკოს ტბის ურთიერთდაკავშირებული მლაშე და მტკნარი წყლების სისტემას იყენებდა. მტკნარი წყლის გამოცალკევების მიზნით, აცტეკები რაბებს აშენებდნენ, შემდეგ კი წყალს ხელოვნურ კუნძულებზე — ჩინამპებზე მოსავლის მოსაყვანად იყენებდნენ; გარდა ამისა, რაბები ხელს უშლიდა წყალდიდობასაც. ისინი ტენოჩტიტლანის ალყის დროს განადგურდა, თუმცა შემდეგ, კოლონიურ პერიოდში, წყალდიდობის თავიდან აცილების მიზნით, ესპანელები რეგულარულად ახდენდნენ ტბის წყლის დრენირებას. ჩვენამდე ტბის მხოლოდ მცირე ნარჩენმა მოაღწია, რომელიც ფედერალური რაიონის გარეთ, მეხიკოს შტატში, სან-სალვადორ-ატენკოს რაიონში მდებარეობს. ბოლო წლებში, არქიტექტორებმა თეოდორო გონსალეს დე ლეონმა და ალბერტო კალაჩმა, მექსიკელ ურბანისტთა ჯგუფთან, ინჟინრებთან და ბიოლოგებთან ერთად შეიმუშავეს ქალაქის ტბების აღდგენის პროექტის გეგმა. გეგმა მთავრობამ მოიწონა და დაამტკიცა. იგი ხელს შეუწყობს მეხიკოს ველის წყალმომარაგებას ბუნებრივი წყაროებიდან, შექმნის ახალ ბუნებრივ სივრცეებს და გააუმჯობესებს ჰაერის ხარისხს.\n\nჰაერის დაბინძურების პრობლემის შესამსუბუქებლად, ფედერალურმა და ადგილობრივმა მთავრობამ რამდენიმე გეგმა შეიმუშავა, მათ შორისაა გარემო პირობების მუდმივი მონიტორინგი.<ref name=clean></ref> იმ შემთხვევაში, თუ ატმოსფეროს დამაბინძურებელი აირების დონე კრიტიკულ ზღვარს მიაღწევს, ჩატარდება შესაბამისი საპასუხო ღონისძიებები, მათ შორის ქარხნების დახურვა, სკოლებში სასწავლო საათების შეცვლა, და პროგრამა „დღე მანანის გარეშე“. ჰაერის დაბინძურების კონტროლის მიზნით, მთავრობამ შეიმუშავა გაუმჯობესებული ინდუსტრიული ტექნოლოგიები - სატრანსპორტო საშუალებების მკაცრი ინსპექცია, რომელიც წელიწადში ორჯერ ტარდება.<ref name=clean/> მეხიკოს ჰაერის ხარისხის მონიტორინგის 36 სადგურის მონაცემების თანახმად, 1990 წლიდან დღემდე დონე 95 %-ით დაეცა, გოგირდის დიოქსიდის დონემ დაიწია 86 %-ით, ნახშირჟანგმა 74 %-ით, ოზონის დონემ კი 57 %-ს მიაღწია.<ref name=clean/> 1990 წელს, პატრისია საად სოტომაიორი მეხიკოს ყოველდღიურ გამოცემა „''Excélsior''“-ში, პრეზიდენტ სალინასისადმი მიძღვნილ მოხსენებაში იუწყებოდა, რომ :„მეხიკოს მეტროპოლიურ არეალში, ჰაერის დაბინძურების შედეგად ყოველწლიურად 100 000 ბავშვი კვდება, 250 000 ადამიანი დაავადებებით იტანჯება...“. „National Environmentalist Groups“-ის მონაცემების თანახმად კი, სიცოცხლის ხანგრძლივობა ათი წლით შემცირდა. \n\n1986 წელს, სამხრეთ გარეუბნებში არსებული არაურბანული ტყიანი ზონები, პრეზიდენტმა მიგელ დე ლა მადრიდმა ეროვნულ ეკოლოგიურ ნაკრძალად გამოაცხადა. მომდევნო წლებში, დაცულად გამოცხადდა ფედერალური რაიონის სხვა ზონებიც.\n\n==პოლიტიკური სისტემა==\n===ფედერალური რაიონი===\nthumb|ეროვნული საკანონმდებლო ასამბლეის შენობა.\nthumb|ეროვნული ბანკის სათავო ოფისი.\nthumb|სენატის შენობა\nthumb|[[მექსიკის ეროვნული სასახლე]]\nthumb|მეხიკოს მერია\nthumb|პალასიო-დე-მინერია\nthumb|[[მექსიკის საგარეო საქმეთა სამინისტრო]]ს შენობა\n1824 წლის 31 იანვრარს გამოცემული ფედერაციის კონსტიტუციური აქტი და იმავე წლის 4 ოქტომბერს მიღებული კონსტიტუცია მექსიკის დამოუკიდებლობისათვის ომისშემდგომ პოლიტიკურ და ადმინისტრაციულ მოწყობას ადგენს.<ref></ref> გარდა ამისა, 50-ე თავის XXVIII ნაწილი ახალ კონგრესს უფლებას აძლევდა აერჩია ფედერალური მთავრობის ადგილსამყოფელი. ეს ადგილი იმჟამად ფედერალურ მიწად გამოცხადდა, რომლის მმართველადაც ადგილობრივი ფედერალური მთავრობა დადგინდა. დედაქალაქის ორ მთავარ კანდიდატად მეხიკო და კერეტარო განიხილებოდა.<ref>Boletín Mexicano de Derecho Comparado. Juridicas.unam.mx. Retrieved on April 12, 2014.</ref> საბოლოოდ, დედაქალაქად მეხიკო აირჩიეს, რადგან სწორედ ის იყო ქვეყნის მოსახლეობისა და ისტორიის ცენტრი, მიუხედავად იმისა, რომ გეოგრაფიულ ცენტრთან კერეტარო უფრო ახლოს მდებარეობდა. არჩევანი ოფიციალურად გაფორმდა 1824 წლის 18 ნოემბერს, რის შემდეგაც, კონგრესმა 8 800 აკრის ფართობი გამოყო, რომლის ცენტრი სოკალო იყო. ამის შემდეგ, ეს ტერიტორია მეხიკოს შტატისგან გამოყვეს, შტატის ხელისუფლება კი ინკვიზიციის სასახლიდან (ამჟამად მექსიკის მედიცინის მუზეუმი) ტესკოკოში გადავიდა. აღნიშნულ ტერიტორიაში არ შედიოდა ისეთი დასახლებული ქალაქები, როგორებიც იყო: კოიოაკანი, შოჩიმილკო, მექსიკალცინგო და ტლალპანი - ყველა მათგანი მექხიკის შტატის შემადგენლობაში დარჩა.<ref name=\"EncMex2003\"></ref>\n\n1854 წელს, პრეზიდენტმა ანტონიო ლოპეს დე სანტა ანამ ფედერალური რაიონის ტერიტორია თითქმის რვაჯერ გაზარდა, თავდაპირველი 220 კმ²-დან 1700 კმ²-მდე, ქალაქს შეუერთა სასოფლო და მთიანი არეალები, რითაც უსაფრთხო გახადა სტრატეგიული სამხრეთ და სამხრეთ-დასავლეთ მთის უღელტეხილები და მეხიკო უცხოური ინვანსიისგან დაიცვა. ფედერალური რაიონის საზღვრების ბოლო ცვლილება 1898-1902 წლებში განხორციელდა, ქალაქს დაემატა სამხრეთი ტერიტორია მორელოსის შტატის საზღვრამდე. იმ დროისათვის, ფედერალურ რაიონში არსებული მუნიციპალიტეტების რაოდენობა 22-ს შეადგენდა.\n\nმიუხედავად იმისა, რომ ფედერალურ რაიონს გუბერნატორის მიერ დანიშნული მთავრობა მართავდა, მის შემადგენლობაში არსებული მუნიციპალიტეტები ავტონომიურობას ინარჩუნებდა. ძალაუფლების ასეთმა დუალურობამ, მუნიციპალიტეტებისა და ფედერალურ მთავრობებს შორის დაძაბულობა წარმოშვა, რომელმაც თითქმის ერთი საუკუნე გასტანა. 1903 წელს პრეზიდენტმა პორფირიო დიასმა, ფედერალურ რაიონში შემავალი მუნიციპალიტეტების ძალაუფლება მნიშვნელოვნად შეამცირა. ამის შემდეგ, 1928 წელს ფედერალურმა მთავრობამ ყველა აღნიშნული რაიონის გაუქმება გადაწყვიტა. მუნიციპალიტეტბის ნაცვლად, ფედერალური რაიონი დაიყო „ცენტრალურ დეპარტამენტად“ და 13 ''დელეგასიონედ'' (კვარტალი), რომლებიც პირდაპირ იმართებოდნენ ფედერალური რაიონის მთავრობის მიერ. ცენტრალურ დეპარტამენტში გაერთიანდა მეხიკოს, ტაკუბის, ტაკუბაიისა და მიშკოაკის ყოფილი მუნიციპალიტეტები.\n\n1941 წელს, ხენერალ-ანაიას კვარტალი ცენტრალურ დეპარტამენტს შეუერთეს, რასაც შემდეგ „ქალაქი მეხიკო“ უწოდეს. 1941-1970 წლებში ფედერალური რაიონი მოიცავდა 12 ''დელეგასიონეს'' და ქალაქ მეხიკოს. 1970 წელს ქალაქი მეხიკო დაიყო ოთხ სხვადასხვა ''დელეგასიონედ'': კუაუტემოკი, მიგელ-იდალგო, ვენუსტიანო-კარანსა და ბენიტო-ხუარესი, რის შედეგადაც ''დელეგასიონეთა'' რაოდენობა თექვსმეტამდე გაიზარდა. ამის შემდეგ, მთლიანი ფედერალური რაიონი, რომელიც ერთ ურბანულ არეალად ჩამოყალიბდა, დე ფაქტო გაიგივდა სინონიმ მეხიკოსთან. თუმცა, საკამათო რჩებოდა დე იურე საკითხი, რაც 1993 წელს კონსტიტუციის 44-ე თავის ჩასწორებამ აღმოფხვრა. აღნიშნული შესწორების შედეგად, ქალაქი მეხიკო და ფედერალური რაიონი ერთმანეთთან გაიგივდა. ეს ჩასწორება შემდეგში განივრცო მომდევნო თავში, სადაც საუბარია ფედერალური რაიონის მთავრობის სტატუსზე.<ref></ref>\n\n===პოლიტიკური სტრუქტურა===\nმეხიკოში განთავსებულია არა რომელიმე კონკრეტული შტატის, არამედ მთლიანი ქვეყნის ხელისუფლების ადმინისტრაცია. ფედერალური რაიონის მთავრობის მეთაურს ნიშნავდა მექსიკის პრეზიდენტი. ზოგიერთი პოლიტიკური დაჯგუფება მოითხოვდა, რომ ფედერალური რაიონი გამოცხადებულიყო ფედერაციის 32-ე შტატად.\n\nმოთხოვნის საპასუხოდ, 1987 წელს რაიონმა ფართო ავტონომიის სტატუსი მიიღო. 1990-იან წლებში, ავტონომია კიდევ უფრო განივრცო და უკვე 1997 წლიდან, მოსახლეობა პირდაპირი წესით ირჩევს ფედერალური რაიონის მეთაურსა და ერთპალატიანი საკანონმდებლო ასამბლეის წევრებს. მთავრობის პირველი არჩეული მეთაური იყო კუაუტემოკ კარდენასი. 1999 წელს, 2000 წლის საპრეზიდენტო არჩევნებში მონაწილეობის მიზნით, კარდენასი გადადგა და მის მაგივრად დაინიშნა როსარიო რობლესი, რომელიც მეხიკოს პირველი ქალი მმართველი გახდა. 2000 წელს აირჩიეს მანუელ ლოპეს ობრადორი, რომელიც 2006 წლის საპრეზიდენტო არჩევნებში მონაწილეობის მიზნით, 2005 წელს გადადგა თანამდებობიდან. მის ადგილზე, საკანონმდებლო ასამბლეამ ალეხანდრო ენსინას როდრიგესი დანიშნა. 2006 წელს, მეხიკოს მეთაურად 6 წლიანი ვადით მარსელო ებრარდი აირჩიეს.\n\nფედერალურ რაიონს, შტატებისგან განსხვავებით, არ გააჩნია კონსტიტუცია, ავტონომიის სტატუსში ბოლო დროს შეტანილი ცვლილებების საფუძველზე, ბიუჯეტი განიკარგება ადგილობრივად. მას წარადგენს მეხიკოს მთავრობის მეთაური და ამტკიცებს საკანონმდებლო ასამბლეა. თუმცა, ფედერალური რაიონის საშინაო და საგარეო ვალებთან დაკავშირებულ საკითხებს წყვეტს მექსიკის კონგრესი.<ref></ref>\n\nმექსიკის კონსტიტუციის 44-ე მუხლის თანახმად, იმ შემთხვევაში, თუ ქვეყნის ხელისუფლება სხვა ქალაქში გადავა, ფედერალური რაიონი გარდაიქმნება ახალ შტატად, რომელსაც დაერქმევა „მექსიკის ველის შტატი“, რომლის საზღვრებსაც ქვეყნის კონგრესი დაადგენს.\n\nthumb|center|800px|სამთავრობო ოფისები სოკალოზე\n\n===არჩევნები და ხელისუფლება===\nthumb|120px|მეხიკოს მთავრობის მეთაური [[მიგელ ანხელ მანსერა]]\n2006 წელს, ჩატარდა მეხიკოს მთავრობის მეთაურისა და საკანონმდებლო ასამბლეის წევრთა არჩევნები. მთავრობის მეთაურები აირჩევიან 6-წლიანი ვადით, თუმცა, პოსტზე მათი ხელახლა არჩევა აღარ შეიძლება. როგორც წესი, ეს პოსტი მეორე უმნიშვნელოვანეს, ყველაზე გავლენიან თანამდებობად მიიჩნევა მთელ მექსიკაში.<ref>Hamnett, Brian (1999) ''A Concise History of Mexico'' Cambridge University Press; Cambridge, UK, p. 293</ref>\n\nფედერალური რაიონის საკანონმდებლო ასემბლეის ფორმირების პროცესი ისეთივეა, როგორც სხვა საკანონმდებლო ორგანოების შემთხვევაში, მთელი ქვეყნის მასშტაბით; წევრები აირჩევიან როგორც მაჟორიტარული, ისე პროპორციული სისტემით. ფედერალური რაიონი 40 საარჩევნო ოლქადაა დაყოფილი, რომლებშიც მოსახლეობა ირჩევს თითო წარმომადგენელს. გარდა ამისა, ფედერალური რაიონი, როგორც ერთი მთლიანი წარმონაქმნი, პარალელური ხმის მიცემის საფუძველზე, პროპორციული სისტემით ირჩევს 26 დეპუტატს. აღნიშნული წესით არჩეულ წარმომადგენლებს, ორგანოში თანამდებობებზე დანიშვნისას გარკვეული შეზღუდვები ეხებათ. მაგალითად, არც ერთ პარტიას არ შეიძლება ჰქონდეს ადგილთა 63 %-ზე მეტი. 2006 წლის არჩევნებში, ადგილების აბსოლუტური უმრავლესობა, 34 ადგილი 40-დან, მემარცხენე „PRD“-მ მოიპოვა.\n\n\n\nXX საუკუნის მეორე ნახევრიდან, მეხიკოს ხელმძღვანელობის მიერ გატარებული პოლიტიკა, როგორც წესი, უფრო ლიბერალური იყო, ვიდრე ქვეყნის დანარჩენ ნაწილში. ამას ემატება ფედერალური მთავრობის მხარდაჭერა, ასევე 1980-იან წლებსა და ბოლო პერიოდში საკანონმდებლო ასამბლეის მიერ რამდენიმე კანონის მიღება. 2009 წლის დეკემბერში, ფედერალური რაიონი პირველი ქალაქი გახდა მთელ ლათინურ ამერიკაში და ერთ-ერთი უიშვიათესთაგანი მთელ მსოფლიოში, სადაც ერთსქესიანთა ქორწინება დაკანონდა.\n\n===კვარტლები და უბნები===\nადმინისტრაციული მიზნით, მეხიკო დაყოფილია 16 კვარტლად. მიუხედავად იმისა, რომ ისინი მუნიციპალიტეტის სრულად ეკვივალენტური არაა, 16 -ვე კვარტალს აქვს მნიშვნელოვანი ავტონომია, 2000 წლიდან კი მათი მეთაურები პირდაპირი არჩევის წესით, ხმათა უმრავლესობით აირჩევიან. იქიდან გამომდინარე, რომ მეხიკო ორგანიზებულია ერთ მთლიან, ფედერალურ რაიონად, საქალაქო სერვისების უმრავლესობას უზრუნველყოფს ფედერალური რაიონის მთავრობა და არა თავად კვარტლები. 2010 წლის მდგომარეობით, ფედერალური რაიონი შემდეგი კვარტლებისგან შედგება:<ref>2010 census tables: INEGI <br>Select ''Municipales'' (Municipal), then ''Descargar'' (Download).</ref>\n\n\n\nკვარტლები შედგება ასობით კოლონიებისა და უბნებისაგან, რომლებსაც რაიმე იურიდიული ავტონომია ან წარმომადგენლობა არ გააჩნიათ. ქალაქის უძველესი ნაწილია ისტორიული ცენტრი, სადაც ზოგიერთი შენობა XVI საუკუნით თარიღდება. ცენტრალური ნაწილის სხვა ცნობილ უბნებს შორისაა კონდესა, რომელიც არტ-დეკოს არქიტექტურითა და რესტრონებით გამოირჩევა; კოლონია-რომა — გამოირჩევა ბოზარის არქიტექტურითა და კულინარიული წერტილებით; სონა-როსა, რომელიც წარსულში ცნობილი იყო ღამის ცხოვრებითა და რესტორნებით, ახლა კი ლგბტ და კორეულ-მექსიკური საზოგადოეებების ცენტრს წარმოადგენს; ტეპიტო და ლა-ლაგუნილია გამოირჩევა ადგილობრივ მუშათა კლასის ფოლკლორითა და ძველმანების ბაზრობებით. უახლეს კვარტლებს მიეკუთვნება სანტა-მარია-ლა-რიბერა და სან-რაფაელი, რომლებიც პორფირიატოს სტილის არქიტექტურით გამოირჩევა.\n\nისტორიული ცენტრის დასავლეთით, რეფორმის გამზირის გასწვრივ მდებარეობს ქალაქის მრავალი შეძლებული კვარტალი, მათ შორის პოლანკო, ლომას-დე-ჩაპულტეპეკი, ბოსკეს-დე-ლას-ლომასი, სანტა-ფე და ინტერლომასი, რომლებიც მეხიკოს ერთ-ერთ უმნიშვნელოვანეს არეალს მიეკუთვნება კორპორატიული სათავო ოფისებისათვის, ცათამბჯენებისათვის და სავაჭრო ცენტრებისათვის.\n\nქალაქის სამხრეთით მდებარეობს ზოგიერთი სხვა მაღალშემოსავლიანი კვარტალი, მაგალითად კოლონია-დელ-ვალიე და ხარდინეს-დელ-პედრეგალი, ასევე წარსულში ცალკეული,  კოლონიური ქალაქები კოიოაკანი, სან-ანხელი და სან-ხერონიმო. ამბოხებულთა გამზრის გასწვრივი ტეროტირია, რეფორმის გამზირიდან, ცენტრის სიახლოვეს, მსოფლიო სავაჭრო ცენტრისა და მექსიკის ეროვნული ავტონომიური უნივერსიტეტის სამხრეთ ნაწილებამდე — კიდევ ერთი მნიშვნელოვანი კორიდორია კორპორატიული საოფისე სივრცისათვის. ისეთი უკიდურესი სამხრეთი კვარტლები, როგორებიცაა შოჩიმილკო და ტლაუაკი, მნიშვნელოვანი სასოფლო დასახლებებით გამოირჩევა, მილპა-ალტა კი მთლიანად სასოფლოა.\n\nცენტრის აღმოსავლეთით ძირითადად დაბალშემოსავლიანი არეალებია, თუმცა შიგადაშიგ არის საშუალო კლასის კვარტლებიც, მაგალითად ხარდინ-ბალბუენა. ურბანული ბადე აღმოსავლეთით მრავალ კილომეტრზე გრძელდება და შედის მეხიკოს შტატში, მოიცავს ქალაქ ნესაუალკოიოტლს, სადაც ამჟამად საშუალო კლასის მოსახლეობა იზრდება, ერთ დროს კი ძირითადად უკანონო დასახლებებით იყო სავსე. მსგავსი ჯურღმულებით ამ დროისათვის გამოირჩევა მეტროპოლიური არეალის კიდეები.\n\nისტორიული ცენტრის ჩრდილოეთით, ინდისტრიული ობიექტებით გამორჩეული ასკაპოცალკოსა და გუსტავო-მადეროს კვარტლები მდებარეობს, სადაც ძირითადად საშუალო ფენა ცხოვრობს. ბოლო წლებში, მეხიკოს ჩრდილოეთ ნაწილში არსებულმა ინდუსტრიულმა ობიექტებმა ძირითადად მეხიკოს შტატის მუნიციპალიტეტებში გადაინაცვლა. მეხიკოს ჩრდილოეთით მდებარეობს ქალაქი სიუდად-სატელიტე, რომელიც საშუალო და საშუალოზე მაღალი კლასის მოსახლეობით გამოირჩევა.\n\nადამიანის განვითარების ინდექსის 2005 წლის ანგარიშის მიხედვით,<ref name=\"DISTRITO FEDERAL\"></ref> აღნიშნული მაჩვენებელი ყველაზე მაღალი ნიშნულით დაფიქსირდა სამ კვარტალში: ბენიტო-ხუარესის მაჩვენებელი ყველაზე მაღალია მთელ მექსიკაში, მას მოსდევს მიგელ-იდალგო და კოიოაკანი.\n\nსაპირისპიროდ, ადამიანის განვითარების ინდექსის ყველაზე დაბალი მაჩვენებლები დაფიქსირდა შოჩიმილკოში, ტლაუაკსა და იცაპალაპაში.\n\n===მეტროპოლიური არეალი===\nდიდი მეხიკო მოიცავს ფედერალურ რაიონს, მეხიკოს შტატის 60 მუნიციპალიტეტს და იდალგოს შტატის 1 მუნიციპალიტეტს. დიდი მეხიკო უდიდესი მეტროპოლიური არეალი და ყველაზე მჭიდროდ დასახლებული ტერიტორიაა მექსიკაში. 2009 წელს, ურბანულ აგლომერაციაში 21 163 226 ადამიანი ცხოვრობდა, საკუთრივ მეხიკოში კი 8 841 916. მოსახლეობის მიხედვით, დიდი მეხიკოს ყველაზე დიდი მუნიციპალიტეტებია (მეხიკოს გარდა):<ref></ref>\n\n*სიუდად-ლოპეს-მატეოსი (მოსახლ. 489 775)\n*ჩიმალუაკანი  (მოსახლ. 602 079)\n*კუაუტიტლან-ისკალი (მოსახლ. 532 973)\n*ეკატეპეკ-დე-მორელოსი (მოსახლ. 1 658 806)\n*ისტაპალუკა (მოსახლ. 467 630)\n*ნაუკალპანი (მოსახლ. 833 782)\n*ნესაუალკოიოტლი (მოსახლ. 1 109 363)\n*ტლალნეპანტლა-დე-ბასი (მოსახლ. 664 160)\n\nჩამოთვლილი მუნიციპალიტეტები მეხიკოს შტატში მდებარეობს, მაგრამ ამავე დროს მიეკუთვნება დიდ მეხიკოს. მეხიკოს შტატის მოსახლეობის დაახლოებით 75 % (10 მილიონი) ცხოვრობს იმ მუნიციპალიტეტებში, რომლებიც დიდი მეხიკოს კონურბაციის ნაწილია.\n\n1980-იანი წლების ბოლომდე, დიდი მეხიკო სწრაფად მზარდი მეტროპოლირი არეალი იყო. ამის შემდეგ, კონურბაციის ზრდასთან ერთად მომატებული გარემოში გამონაბოლქვის შემცირების მიზნით დაწყებული დეცენტრალიზაციის პოლიტიკის წყალობით, აგლომერაციის წლიური ზრდის ტემპი შემცირდა და ამჟამად უფრო დაბალია, ვიდრე მექსიკის ოთხი სხვა მეტროპოლიური არეალების მაჩვენებელი, მიუხედავად იმისა, რომ ის დღემდე პოზიტიურია<ref name=sintesis>Síntesis de Resultados del Conteo 2005 INEGI</ref>\n\n1995-2000 წლებში, საკუთრივ მეხიკოს მიგრაციის სალდო უარყოფითი იყო,<ref></ref> რაც იმაზე მიუთითებს, რომ მოსახლეობა მეტროპოლიის გარეუბნებში ან სხვა შტატებში გადადიოდა საცხოვრებლად.\n\n==დაძმობილებული ქალაქები==\n\n\n==იხილეთ აგრეთვე==\n* მექსიკის ქალაქების სია\n\n==ლიტერატურა==\n<div class=\"references-small\" style=\"-moz-column-count:2; column-count:2;\">\n* Acosta Ochoa, Guillermo (2007): \"Las ocupaciones precerámicas de la Cuenca de México. Del poblamiento a las primeras sociedades agrícolas\", en ''Arqueoweb'' No. 8 (2), consultada el 22 de marzo de 2007.\n* Álvarez Arredondo, Ricardo A (2002): ''Historia de las formas de gobierno de la Ciudad de México.'' Grupo Parlamentario del Partido de la Revolución Democrática: Cámara de Diputados, LVIII Legislatura: Congreso de la Unión. México, D.&nbsp;F.\n* Bernal, Rafael (1994): ''Mestizaje y criollismo en la literatura de la Nueva España del siglo XVI.'' Banco de México.\n* Garibay K., Ángel María (1992) [1950]: ''Poesía indígena de la Altiplanicie''. Universidad Nacional Autónoma de México.\n* Garza, Gustavo (2000): ''La Ciudad de México en el fin del segundo milenio''. El Colegio de México, Centro de Estudios Demográficos y de Desarrollo Urbano. ISBN 968-12-0996-6, 9789681209964\n* Instituto Nacional de Geografía, Estadística e Informática (2006): ''Distrito Federal. Anuario estadístico''. INEGI, Aguascalientes. ISBN 0188-8544\n*Lombardo de Ruíz , Sonia / Guadalupe de la Torre Villalpando / María Gayón Córdoba / María Dolores Morales Martínez (2009): ''Territorio y demarcación en los censos de población. Ciudad de México 1753, 1790, 1848 y 1882''. México, Adabi de México / Fundación Alfredo Harp Helú ISBN 978-968-03-0373-1 \n* Mathieu, Dominique (2004): «¿Qué significó la democratización en la gestión urbana?» En: Rodríguez Kuri, Ariel y Sergio Tamayo Flores Alatorre (coord.): ''Los primeros cien años. Los próximos cien...''. Universidad Autónoma Metropolitana. pp.&nbsp;173-188.\n* Organización de las Naciones Unidas (Naciones Unidas, 2003): ''World urbanization prospects. The 2003 revision'' (en inglés), en el sitio en internet de la ONU, consultado el 22 de marzo de 2007.\n* Paz, Octavio (2003): ''El laberinto de la soledad'', Cátedra, Barcelona.\n* Terrazas, Óscar (2004): «La centralidad metropolitana en la Ciudad de México.» En: Rodríguez Kuri, Ariel y Sergio Tamayo Flores Alatorre (coord.): ''op. cit.'' pp. 235-266.\n*Villalobos Jaramillo, Javier (2010) ''Los 100 Sitios y Monumentos más importantes del Centro Histórico de la Ciudad de México'', México, Adabi de México / Fundación Alfredo Harp Helú\n* Ward, Peter M (2004): «Gobierno y democracia en el Distrito Federal: Cárdenas, el PRD y el huevo del párroco.» En: Rodríguez Kuri, Ariel y Sergio Tamayo Flores Alatorre (coord.): ''op. cit.'' pp. 189-234.\n* Zolov, Eric (2004): «Notas sobre la capital en su contribución hegemónica». En: Rodríguez Kuri, Ariel y Sergio Tamayo Flores Alatorre (coord.): ''op. cit''. pp.&nbsp;111-126.\n</div>\n\n== რესურსები ინტერნეტში ==\n\n* ფედერალური რაიონის მთავრობა  \n* ქალაქის ტურიზმის ოფისი  \n* Free Online Route Planner for all public transport services in Mexico City\n* Mexico City seen from a helicopter\n* Images of Mexico City\n* Mexico City virtual guide \n* Some pictures of Mexico City\n* Mexico City Experience \n* Internetpräsenz der Stadt (spanisch)\n* Tourismusbüro der Stadt  (spanisch und englisch)\n* Goethe-Institut Mexiko-Stadt\n* Stadtführer  (englisch)\n* Routenplaner des öffentlichen Verkehrs in Mexiko-Stadt\n* Welten der Kunst: Mexiko\n* Bilder von Mexiko-Stadt (spanisch und englisch)\n* Mexiko-Stadt Werden und Transformation einer Megastadt \n\n==სქოლიო==\n\n\n\n\n\n\n\n \nკატეგორია:მექსიკის ქალაქები\nკატეგორია:ჩრდილოეთ ამერიკის დედაქალაქები\nკატეგორია:ზაფხულის ოლიმპიური თამაშების მასპინძელი ქალაქები", "url": "https://ka.wikipedia.org/wiki/მეხიკო", "length": 44662}
{"id": "13875", "title": "ლევ ტროცკი", "text": "'''ლევ ტროცკი''' (; დ.  7 ნოემბერი <small>[ძვ. სტ. 26 ოქტომბერი]</small>, 1879, იანოვკა, უკრაინა — გ. 21 აგვისტო, 1940, მეხიკო, მექსიკა), დაბ. ''ლევ დავიდოვიჩ ბრონშტეინი'' (Лев Давидович Бронштейн) — საბჭოთა მარქსისტი რევოლუციონერი და თეორეტიკოსი, პოლიტიკოსი, წითელი არმიის დამაარსებელი და პირველი ხელმძღვანელი. ტროცკის იდეები ტროცკიზმის კომუნისტური თეორიის ბაზისია და ტროცკიზმი დღემდე რჩება კომუნისტური იდეოლოგიის ერთ-ერთ მთავარ სკოლად, რომელიც მნიშვნელოვანწილად განსხვავდება სხვა მარქსისტული პოლიტიკით გამსჭვალული სტალინისა და მაო ძედუნის თეორიებისგან.\n\n== ბიოგრაფია==\nტროცკი დაიბადა იანოვკაში, უკრაინის ხერსონის პროვინციაში, უახლოესი საფოსტო განყოფილებიდან 25 კმ-ში მდებარე მცირერიცხოვან სოფელში. ის მეხუთე შვილი იყო შეძლებული, თუმცა გაუნათლებელი ებრაელი ფერმერების დავიდ და ანა ბრონშტეინების ოჯახში. მიუხედავად იმისა, რომ ეთნიკურად ებრაელი იყო, ოჯახი არარელიგიური იყო და შინ რუსულად და უკრაინულად საუბრობდნენ იდიშის ნაცვლად. ტროცკის უმცროსი და, ოლღა, მოგვიანებით ცოლად  ლევ კამენევს, წამყვან ბოლშევიკს გაჰყვა.\n\nცხრა წლის ასაკში ტროცკი მამამ ოდესაში გაგზავნა განათლების მისაღებად. აქ ის ისტორიულად გერმანულ სკოლაში სწავლობდა, თუმცა მთავრობის ძლიერი რუსიფიკაციის პოლიტიკის გამო სკოლა დღითი დღე რუსიფიცირებული ხდებოდა. მიუხედავად იმისა, რომ საკმაოდ კარგი მოსწავლე იყო, ტროცკიმ ბავშვობაშივე გამოავლინა შეურიგებელი ხასიათი და მეორე კლასში არაპოპულარული მასწავლებლის წინააღმდეგ ამბოხი მოაწყო. თუმცა ტროცკის პოლიტიკისადმი ინტერესი სწავლის ბოლო წელს ნიკოლაევში (ამჟ. მიკოლაივ) გადასვლამდე არ გამოუმჟღავნებია.\n\nტროცკი თავდაპირველად რუსეთის სოციალ-დემოკრატიული მუშათა პარტიის მენშევიკური ფრაქციის მხარდამჭერი იყო. 1905 წელს იყო მის მიერ შექმნილი პეტერბურგის მუშატა დეპუტატების საბჭოს ხელმძღვანელი. 1908 წლიდან ემიგრაციაში წავიდა. 1908-1912 წლებში ვენაში გამოსცემდა გაზეთ „პრავდას“. 1917 წლის თებერვლის რევოლუციის შემდეგ დაბრუნდა რუსეთში. 1917 წლის ოქტომბრის რევოლუციამდე ტროცკიმ ბოლშევიკების ბანაკში გადაინაცვლა და პარტიის ლიდერი გახდა. საბჭოთა კავშირის დაარსების შემდეგ გახდა საგარეო საქმეთა სახალხო კომისარი, მოგვიანებით კი წითელი არმიის დამფუძნებელი, მისი მეთაური და ომის სახალხო კომისარი. ასევე პოლიტბიუროს დამფუძნებელი წევრი.\n\n1923 წლიდან გახდა შიდა პარტიული მემარცხენე ოპოზიციის ლიდერი. 1927 წელს მოხსნილ იქნა ყველა დაკავებული თანამდებობიდან და გაგზავნილ იქნა გადასახლებაში. 1929 წელს გაძევებულ იქნა საბჭოთა კავშირიდან.  ემიგრაციაში ტროცკი განაგრძობდა სტალინის კრიტიკას. 1932 წელს ჩამოართვეს საბჭოთა კავშირის მოქალაქეობა. 1940 წლის 20 აგვისტოს მეხიკოში ყოფნისას მოკლულ იქნა საბჭოთა აგენტის რამონ მერკადერის მიერ ყინულის სატეხი ცულით. \n\n==რესურსები ინტერნეტში==\n* Trotsky in Havana \n* 65 years since Trotsky's Death \n* FBI records relating to Trotsky's murder\n* 'Ice-pick that killed Trotsky' found in Mexico \n* Dossier on Trotsky \n* January 2006 images of Trotsky House, Mexico City\n\n==სქოლიო==\n\n\n\n\n\nკატეგორია:მარქსისტები\nკატეგორია:რევოლუციონერები\nკატეგორია:საბჭოთა კავშირის რეპრესიების მსხვერპლნი\nკატეგორია:დაბადებული   7 ნოემბერი\nკატეგორია:დაბადებული 1879\nკატეგორია:გარდაცვლილი 21 აგვისტო\nკატეგორია:გარდაცვლილი 1940\nკატეგორია:მოკლული პოლიტიკოსები\nკატეგორია:ანტიფაშისტები\nკატეგორია:ებრაელი ათეისტები\nკატეგორია:ათეისტი მწერლები\nკატეგორია:მარქსისტი მწერლები\nკატეგორია:რსდმპ-ის V ყრილობის დელეგატები", "url": "https://ka.wikipedia.org/wiki/ლევ_ტროცკი", "length": 3197}
{"id": "13878", "title": "მიზოგინია", "text": "'''მიზოგინია''' ( — სიძულვილი, და  — ქალი), იგივე '''ქალთმოძულეობა''' — ქალთა და გოგონათა მიმართ არსებული უნდობლობა, სიძულვილი და უარყოფითი წინასწარგანწყობა. ეს არის სექსიზმის ფორმა, რომელსაც იყენებენ იმისთვის, რომ ქალებს კაცებზე უფრო დაბალი სოციალური სტატუსი შეუნარჩუნდეთ, რაც პატრიარქატის სოციალური როლების გაძლიერებას უწყობს ხელს.<ref name=\"Manne2019\"></ref> მიზოგინია ფართოდ იყო გავრცელებული ათასობით წლის განმავლობაში და ის გამოხატულია ხელოვნებაში, ლიტერატურაში, საზოგადოებრივ სტრუქტურაში, ისტორიულ მოვლენებში, მითოლოგიაში, ფილოსოფიასა და რელიგიაში მთელი მსოფლიოს მასშტაბით.\n\nქალთა წინააღმდეგ სექსიზმსა და მიზანდრიასთან (მამაკაცთმოძულეობა) შედარებით, მიზოგინია ხშირად მიიჩნევა, როგორც ქალთა წინააღმდეგ ზოგი მამაკაცის დამოკიდებულება, თუმცა მიზოგინისტური შეხედულებები თავად ქალებსაც შეიძლება ჰქონდეთ. ფემინისტურ თეორიაში მიზოგინია პოლიტიკურ იდეოლოგიად მიიჩნევა, რასიზმისა და ანტისემიტიზმის მსგავსად, რაც ამართლებს ქალების მამაკაცებისადმი სუბორდინაციას.\n\nმიზოგინიის მაგალითია ქალთა მიმართ ძალადობა, რომელიც მოიცავს ოჯახურ ძალადობას და, ყველაზე ექსტრემალური ფორმების შემთხვევაში, მიზოგინიურ ტერორიზმსა და ფემიციდს. მიზოგინია ხშირად ოპერირებს სექსუალური შევიწროების, იძულებისა და ქალების კონტროლისკენ მიმართული ფსიქოლოგიური ტექნიკებით.\n\n== რესურსები ინტერნეტში ==\n\n* მიზოგინია\n* Misogyny, Misandry, and Misanthropy\n\n== ლიტერატურა ==\n* Ellmann, Mary. ''Thinking About Women''. 1968.\n* Gilmore, David D. ''Misogyny: the Male Malady''. 2001.\n\n==სქოლიო==\n\n\n\n\n\nკატეგორია:ფემინიზმი\nკატეგორია:დისკრიმინაცია", "url": "https://ka.wikipedia.org/wiki/მიზოგინია", "length": 1499}
{"id": "13889", "title": "ჰემინგუეი", "text": "საკუთარი სახელი '''ჰემინგუეი''' შეიძლება აღნიშნავდეს ერთ-ერთ შემდეგ პიროვნებათაგანს:\n\n* ჰემინგუეი, ერნესტ - ამერიკელი მწერალი\n* ჰემინგუეი, მარგაუქს - ამერიკელი მსახიობი\n* ჰემინგუეი, მარიელ - ამერიკელი მსახიობი", "url": "https://ka.wikipedia.org/wiki/ჰემინგუეი", "length": 209}
{"id": "13894", "title": "დავით ციმაკურიძე", "text": "'''დავით მიხეილის ძე ციმაკურიძე''' (დ. 29 მარტი, 1925, ფოთი, საქართველოს სსრ, ასფსრ, სსრ კავშირი ―  გ. 8 მაისი, 2006, თბილისი, საქართველო) — ქართველი და საბჭოთა სპორტსმენი, თავისუფალი და ბერძნულ-რომაული სტილის მოჭიდავე. საბჭოთა კავშირის სპორტის დამსახურებული ოსტატი (1951), საბჭოთა კავშირისა და საქართველოს სსრ დამსახურებული მწვრთნელი (1956). საპატიო ნიშნის ორდენის,<ref></ref> ღირსების ორდენისა და ვახტანგ გორგასლის II ხარისხის ორდენის კავალერი. პირველი ოლიმპიური ჩემპიონი საქართველოდან. პირველი ოლიმპიური ჩემპიონი თავისუფალ ჭიდაობაში საბჭოთა კავშირიდან.<ref name=\"დანელია-24952\"></ref><ref name=\"kariera-frazebshi-44\"></ref>  \n \n==ბიოგრაფია==\nდაიბადა 1925 წლის 29 მარტს ფოთში. დავით ციმაკურიძის მამა, მიშიკო მაჩაბლის ფსევდონიმით ცნობილი მიხეილ ციმაკურიძე ერთ-ერთი უკანასკნელი იყო ქართველი პროფესიონალი ფალავნების კოჰორტაში, რომლებიც ცირკის ნახერხმოყრილ არენაზე ჭიდაობდნენ, არაერთი გამარჯვება მოუპოვებიათ და სახელი გაუთქვიათ არა მარტო საქართველოში, არამედ რუსეთის მთელ იმპერიაში.<ref>„ლელო“, 26 დეკემბერი, 1981, № 247 (7058), გვ. 2.</ref>  \n\nადრეულ ასაკში დავითს მალარია შეეყარა და ციმაკურიძეების ოჯახი თბილისში მთაწმინდაზე გადმოვიდა საცხოვრებლად. სწავლობდა პირველ საშუალო სკოლაში, სადაც სპორტს დიდი ყურადღება ექცეოდა. მანაც სპორტის რამდენიმე სახეობაში სცადა ძალები, მათ შორის ველორბოლაში, ტანვარჯიშში (ცნობილი მწვრთნელის, არჩილ ბაქრაძის<ref></ref> ხელმძღვანელობით), კრივსა და ფეხბურთში (თამაშობდა თბილისის განათლების განყოფილების საფეხბურთო გუნდის „აისის“ მარცხენა გარემარბად). 12 წლის იყო, როდესაც მამა ზესტაფონში გადაიყვანეს სამუშაოდ და მიხეილ ციმაკურიძემ ოჯახიც თან წაიყვანა. მათ ეზოში დავითის რამდენიმე თანატოლი ცხოვრობდა და როგორც თვითონ იხსენებდა, სწორედ მათ გაუღვივეს ჭიდაობის მიმართ ინტერესი და სიყვარული.<ref name=\"დანელია-24952\" />\n\nორი წლის შემდეგ თბილისში დაბრუნდნენ, სადაც მაშინდელ ორჯონიკიძის ქუჩაზე მოჭიდავეთა სამჭედლოდ წოდებულ პეტრე იორდანიშვილის<ref></ref> დარბაზში მივიდა. რამდენიმე თვეში დავითმა თანატოლებს შორის თბილისის პირველობაზე გაიმარჯვა.<ref name=\"დანელია-24952\" />\n\nმომავალმა ოლიმპიურმა ჩემპიონმა პირველი სერიოზული გამარჯვება 1942 წელს იზეიმა — ბათუმში კლასიკურ ჭიდაობაში საქართველოს ჩემპიონატი მოიგო, რომელშიც რესპუბლიკის წარმომადგენლებთან ერთად გამოდიოდნენ ბათუმის ნავსადგურში მდგარი გემების „კრასნი კრიმისა“ და „კრასნი კავკაზის“ მეზღვაურები. მათ დაემატნენ ფოთში მდგარი ხომალდის „პარიჟსკაია კომუნას“ ეკიპაჟის წევრებიც. დავით ციმაკურიძემ ყველა შეხვედრა მოიგო. აღსანიშნავია, რომ მომდევნო წლებშიც (1943–1944) იგი კლასიკურ ჭიდაობაში გამოდიოდა, თუმცა სპორტული დიდება და აღიარება თავისუფალი სტილით ჭიდაობამ მოუტანა. (მერე მსგავს წარმატებას 13-ჯერ მიაღწია თავისუფალ და ბერძნულ-რომაულ ჭიდაობებში). სამი წლის შემდეგ პირველად გახდა საბჭოთა კავშირის ჩემპიონი თავისუფალ ჭიდაობაში, რომელიც მაშინ საბჭოეთში ახალი ხილი იყო და „ამერიკულ ჭიდაობად“ მოიხსენიებდნენ. ფინალში ცნობილი ფალავნის — ნესტორ ესებუას ვაჟი შოთა ესებუა დაამარცხა და პრიზად 6 ათასი მანეთი ერგო. მომდევნო წელს თბილისის ცირკში ტიტული შეინარჩუნა და მერე კიდევ ხუთჯერ მიაღწია მსგავს წარმატებას.<ref name=\"დანელია-24952\" />\n\n1945 წელი გამორჩეული გამოდგა დავით ციმაკურიძის სპორტულ ბიოგრაფიაში. იმ წელიწადს ლენინგრადში ჩატარდა საკავშირო ჩემპიონატი თავისუფალ ჭიდაობაში, რომელმაც თავი მოუყარა ჭიდაობის საბჭოთა სკოლის თითქმის ყველა იმდროინდელ ვარსკვლავს. ოცი წლის დავით ციმაკურიძის გარდა, პირველობაზე მონაწილეობდნენ უკვე სახელმოხვეჭილი ფალავნები — არსენ მეკოკიშვილი, ვაღარშაკ მაჩკალიანი<ref></ref> და ვასილ ილურიძე.<ref></ref> ოთხივე საქართველოდან იყო (თუმცა მეკოკიშვილი მოსკოვის სახელით გამოდიოდა) და ოთხივემ საბჭოთა კავშირის ჩემპიონის ტიტული მოიპოვა. საშუალო წონით კატეგორიაში საკმაოდ ძლიერი მოჭიდავეები გამოდიოდნენ. თითქმის ყველა ციმაკურიძეზე გამოცდილი იყო, მაგრამ უკვე მაშინვე ყველასთვის ცხადი გახდა ქართველი ფალავნის განსაკუთრებული სპორტული მონაცემები და მებრძოლი ხასიათი, რომელმაც მთელი ტურნირი წაუგებლად განვლო.\n\n1952 წლის ზაფხულის ოლიმპიური თამაშებზე ჰელსინკიში დავით ციმაკურიძე, მედეა ჯუღელი და რაფაელ ჩიმიშკიანი იყვნენ პირველი სპორტსმენები საქართველოდან, რომლებმაც ოლიმპიურ თამაშებზე ოქროს მედალი მოიპოვეს.<ref></ref>\n\n1954 წელს თბილისის ცირკში საბჭოთა კავშირის ნაკრებმა ამხანაგურ შეხვედრაში იაპონიის ნაკრებს 6:2 სძლია. დავით ციმაკურიძემ მეტოქეს, კაცურამოტოს მოუგო და კარიერა გამარჯვებით დაასრულა.<ref name=\"დანელია-24952\" /> \n\n1956 წელს საბჭოთა კავშირის ნაკრებმა მელბურნის ოლიმპიადაზე გუნდური პირველი ადგილი დაიკავა. დავით ციმაკურიძე ნაკრების ერთ-ერთი მწვრთნელი იყო და ამ წარმატებისთვის საქართველოს და საბჭოთა კავშირის დამსახურებული მწვრთნელის წოდება მიენიჭა.<ref name=\"დანელია-24952\" />\n\n2003 წელს დავით ციმაკურიძეს თბილისის საპატიო მოქალაქის წოდება მიენიჭა. მას ასევე მინიჭებული აქვს ქ. ფოთისა და ქ. ხასავიურტის საპატიო მოქალაქეობა.\n\n2011 წელს, სერიაში „ქართველი ოლიმპიური ჩემპიონები“ (პროექტის ავტორი და მთავარი რედაქტორი ელგუჯა ბერიშვილი) გამოიცა პაატა ნაცვლიშვილის წიგნი „დავით ციმაკურიძე“. \n\nდავით ციმაკურიძის ოლიმპიური ოქროს მედალი დღეს ქართული სპორტის მუზეუმში ინახება.\n\n== ძირითადი შედეგები ==\n\n\n==მიღწევები==\n; ოლიმპიური ჩემპიონი\n*  1952 (79 კგ; ჰელსინკი)\n; საბჭოთა კავშირის ჩემპიონი\n*  1945 (79 კგ; ლენინგრადი)\n*  1946 (79 კგ; თბილისი)\n*  1947 (79 კგ; ტალინი)\n*  1949 (79 კგ; ბაქო)\n*  1950 (79 კგ; ტულა)\n*  1951 (79 კგ; თბილისი)\n*  1952 (79 კგ; ბაქო)\n; საბჭოთა კავშირის ვიცე-ჩემპიონი\n*  1954 (79 კგ; ლენინგრადი)\n; საბჭოთა კავშირის ჩემპიონატის ბრინჯაოს პრიზიორი\n*  1948 (79 კგ; მოსკოვი)\n\n; საბჭოთა კავშირის ვიცე-ჩემპიონი \n*  1947 (79 კგ; მოსკოვი, ბერძნულ-რომაული ჭიდაობა)\n*  1948 (79 კგ; როსტოვი, ბერძნულ-რომაული ჭიდაობა)\n; საქართველოს ჩემპიონი \n*  1942 (ბერძნულ-რომაული ჭიდაობა)\n\n==ლიტერატურა==\n\n\n* \n* \n* \n\n\n==პერიოდიკა==\n\n* \n*  \n*  \n* \n\n\n==რესურსები ინტერნეტში==\n\n* დავით ციმაკურიძე — ქართული სპორტი\n* დავით ციმაკურიძე — საქართველოს ეროვნული ოლიმპიური კომიტეტი\n* დავით ციმაკურიძე — wrestrus.ru\n\n==სქოლიო==\n\n\n\n\nკატეგორია:დაბადებული 26 მარტი\nკატეგორია:დაბადებული 1925 \nკატეგორია:გარდაცვლილი 9 მაისი\nკატეგორია:გარდაცვლილი 2006\nკატეგორია:ქართველი მოჭიდავეები თავისუფალ სტილში\nკატეგორია:ქართველი ოლიმპიური ჩემპიონები\nკატეგორია:საპატიო ნიშნის ორდენის კავალრები\nკატეგორია:თბილისის საპატიო მოქალაქეები (2003)\nკატეგორია:საბჭოთა კავშირის სპორტის დამსახურებული ოსტატები\nკატეგორია:საქართველოს ღირსების ორდენის კავალრები\nკატეგორია:ვახტანგ გორგასლის II ხარისხის ორდენის კავალრები\nკატეგორია:ფოთში დაბადებულები\nდ", "url": "https://ka.wikipedia.org/wiki/დავით_ციმაკურიძე", "length": 6192}
{"id": "13908", "title": "ჰენრი მური", "text": "'''ჰენრი სპენსერ მური''' (; დ.  30 ივლისი, 1898, კასლფორდი, იორკშირი ― გ. 31 აგვისტო, 1986) — ბრიტანელი ხელოვანი, სკულპტორი.\n\nსაველე ინჟინრის ვაჟი, დაბადებული იორკშირის ქალაქ კასლფორდში, მური ცნობილი გახდა მისი დიდი ზომის აბსტრაქტული ჭედური ბრინჯაოსა და ნათალი მარმარილოს სკულპტურებით. ბრიტანეთის ხელოვანთა წრეების მხარდაჭერით მურის დამსახურებაა ბრიტანეთში მოდერნიზმის თვითმყოფადი ფორმის დამკვიდრება. ვრცელი, მასშტაბური დაკვეთების შესრულებით ცხოვრების ბოლოსკენ მური განსაკუთრებით შეძლებული გახდა. თუმცა თავად მოკრძალებით ცხოვრობდა და მთელი ქონება ჰენრი მურის ფონდს გადასცა, რომლის დანიშნულება ხელოვანთა განათლება და ამ სფეროს განვითარებაა.\n\n== შემოქმედება ==\nმინი|270პქ|სკულპტურა - წამოწოლილი ფიგურა ([[1951]]), ფიცუილიამის მუზეუმი, კემბრიჯი – დამახასიათებელი ფორმა მურის ნამუშევრებისთვის, ქალის აბსტრაქტული ფიგურით. ამ სკულპტურის რამდენიმე [[ბრინჯაო]]ს ვერსია არსებობს; სურათზე თაბაშირის ეგზემპლიარია.\nჰენრი მურის სკულპტურებს ყველაზე ხშირად ადარებენ ზღვის გაპრიალებულ ტალღებთან. მური თავის სიმბოლურ, და, ზოგჯერ, აბსტრაქციულ კომპოზიცებში ცდილობდა ცხოვრების რითმიკისა და დინამიკის გადმოცემას. ჰენრი მურს უწოდებენ დამფუძნებლად.\n\nიმ დროის ინგლისური ხელობნება ეყრდნობოდა კლასიკას, მაგრამ მური თავიდანვე გატაცებული იყო ძველი ეგვიპტისა და მესოპოტამიის სკულპტურით და ბერძნული არქაული კულტურით. მის ინტერესის სფეროს წარმოადგენდა ტროპიკულ აფრიკასა და კოლუმბამდელ ამერიკაში შექმნილი ნამუშევრები. სწორედ იქ მან იპოვა ისეთი „ორგანული ფორმები“, რომლებიც საშუალებას აძლევდნენ ისეთი პლასტიკის შესაქმნელად, რომელიც აღიქმებოდა, როგორც ბუნების ორგანული ნაწილი.\n\n1928 წელს ლონდონში ჩატარდა მურის პირველი გამოფენა, მაგრამ იგი არ იქნა გაგებული საზოგადოების მიერ. 1920-1930-იან წლებში მან დაიწყო ისეთ თემებზე მუშაობა, როგორებიცაა: „დედა და შვილი“, „ოჯახი“ და ა.შ.\n\nპირველად მურზე დაიწყეს საუბარი როგორც ორიგინალურ და საინტერესო მხატვარზე 1940-იან წლებში, მას შემდეგ, რაც მან შექმნა ნახატების სერია „მეტრო“, რომელიც მიუძღვნა იმ დროის სამხედრო ლონდონის ცხოვრებას. მეტრო ბომბსაფარად იქცა, რამაც მურს მისცა საშუალება ადამიანის შიშისა და უმწნეობის ჩვენებისთვის. ამავე დროს, ლონდონის მეტრო ხალხთა ძალების ერთიანობის სიმბოლოდ იქცა.\n\n== ლიტერატურა ==\n* \n* \n* \n* \n\n==რესურსები ინტერნეტში==\n\n* Henry Moore Foundation website\n* \"The Enigma of Henry Moore\"\n* BBC article with archive film of Moore at work\n* 3D model of ''Recumbent Figure'' (1938) from Tate\n* The UNESCO Works of Art Collection\n* An Intimate Moore, Tom Freudenheim, ''The Wall Street Journal'', 30 June 2010\n* Henry Moore at Kew, 2007\n\n==სქოლიო==\n\n\n\n\n\nკატეგორია:ბრიტანელი მოქანდაკეები\nკატეგორია:ბრიტანელი მხატვრები", "url": "https://ka.wikipedia.org/wiki/ჰენრი_მური", "length": 2547}
