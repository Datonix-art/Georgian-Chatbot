{"id": "12433", "title": "გარნისის ბრძოლა (1225)", "text": "'''გარნისის ბრძოლა 1225''' — ერთ-ერთი მთავარი ბრძოლა საქართველოს ლაშქარსა და ხვარაზმელებს შორის. მონღოლ დამპყრობთა წინააღმდეგ ბრძოლის მიზნით ხვარაზმის შაჰმა ჯალალედინმა გადაწყვიტა დაემორჩილებინა მთელი ახლო აღმოსავლეთის ქვეყნები. ჯალადედინის მოწოდებას — დამდგარიყვნენ მისი დროშის ქვეშ, ქართველებმა უარით უპასუხეს. მაშინ ჯალადედინი დაიძრა საქართველოს წინააღმდეგ. ქართველთა ლაშქარი, რომლის მთავარსარდლადაც რუსუდან მეფემ ათაბაგი ივანე I მხარგრძელი დანიშნა, მტერს სომხეთში, გარნისის მიდამოებში მიეგება.\n\n==წინაპირობები==\n1218 წლის გაზაფხულის პირას ხვარაზმის სამეფოს საზღვრისპირა ქალაქ ოთრარში მონღოლეთიდან წამოსული დიდი ქარავანი შეჩერდა. იგი 450 კაცისგან და 500 დატვირთული აქლემისაგან შედგებოდა. მონღოლეთიდან ჩამოსულ ვაჭართა საქციელი არ მოსწონებია ქალაქის გამგებელს, ისინი ჯაშუშებად მიუჩნევია და ამის შესახებ სულთანისათვის შეუტყობინებია. მუჰამედმა ვაჭრების შეპყრობა და დედაქალაქში ჩაყვანა ბრძანა. მან მონღოლეთიდან ჩამოსული ვაჭრები ერთიანად ამოწყვიტა, მათი ქონება კი მიითვისა. 1219 წელს ჩინგიზ-ხანმა ყურულთაი მოიწვია და ხვარაზმის წინააღმდეგ ლაშქრობის სამზადისი დაიწყო. ხვარაზმ-შაჰმა მუჰამედმა ვერ მოახერხა მონღოლების წინააღმდეგ სრული სამხედრო მობილიზაციის განხორციელება და დამარცხდა. 1220 წელს მუჰამედი გარდაიცვალა და მის დაშლილ სამეფოს სათავეში ჯალალ ად-დინი ჩაუდგა<ref name=\"სამუშია\">სამუშია ჯ., გარნისის ბრძოლა, საქართველოს ისტორიის ინსტიტუტის შრომები, I, თბ., 2011, გვ. 118-138</ref>. \n\n1221 წელს ქაბულის მახლობლად ჯალალ ედ-დინმა დაამარცხა მონღოლები, თუმცა ამავე წლის 24 ნოემბერს მდ. ინდის ნაპირთან სასტიკად დაამარცხეს ხვარაზმ-შაჰი, რომელმაც მცირე რაზმთან ერთად მდ. ინდის გადაცურვა მოახერხა და ინდოეთში გაიქცა. ინდოეთიდან მან მოახერხა ირანსა და ერაყში გაბატონება. ანტიმონღოლურ კოალიციაში რამდენიმე მნიშვნელოვანი პოლიტიკური ერთეული გაერთიანდა. ჩინგიზ-ხანის წინააღმდეგ გადამწყვეტი ბრძოლის დაწყებამდე ჯალალ ად-დინმა საქართველოს სამეფოს დამორჩილება გაიხადა მიზნად<ref name=\"სამუშია\" />.\n\n== მეომართა რაოდენობები ==\nრუსუდანის ბრძანებით, ქვეყნის ყველა კუთხეში ჯარის შესაკრებად გაიგზავნა მალემსრბოლი. ამ პერიოდში საქართველოს შეეძლო გამოეყვანა 80-90 ათასი მეომარი, თუმცა, როგორც ჩანს, ქართველებს გარკვეული რესურსი დაუტოვებიათ და 60-70 ათასამდე მეომარი გამოუყვანიათ. წინამბრძოლად დგანან სრულიად მესხნი. ფლანგებზე\nგანლაგებული იქნებოდნენ „აფხაზნი და იმერნი“ (მარჯვნივ) და „ამერნი და ჰერ-კახნი“ (მარცხნივ)<ref name=\"სამუშია\" />.\n\nჯალალედინის არმია გაცილებით მრავალრიცხვოვანი იყო. ჟამთააღმწერლის თქმით, ხვარაზმშაჰს 140 ათასი მეომარი დაუძრავს საქართველოს წინააღმდეგ. სომეხი მემატიანეების თქმით, მუსლიმური კოალიცია 200 ათას მეომარს ითვლიდა. რამდენად შეეძლო ხვარაზმიდან დევნილ შაჰს თუნდაც 140 ათასიანი არმიის მობილიზება საკამათოა, თუმცა ის აკონტროლებად ირანის მნიშვნელოვან ნაწილს. ამასთანავე საქართველოს წინააღმდეგ ჯალალედინის მიერ გამოცხადებულ საღვთო ომში მონაწილეობდნენ ერაყის მუსლიმებიც.\n\n== განლაგებები ==\nქართველთა ავანგარდს შეადგენდა მესხთა ლაშქარი თორელების, შალვა და ივანე ახალციხელების მეთაურობით. საქართველოს ლაშქარი გორაკზე იყო განლაგებული, მტრის ჯარს კი დაბლობი ეკავა.\n\nჯალალედინის ცენტრს მხედრობა ქმნიდა, მარცხენა ფრთას სულთნის ძმა ღიას ედ–დინი სარდლობდა. მარჯვენა ფლანგზე ჯალალედინმა მშვილდოსნები განალაგა.\n\n== ბრძოლა ==\nბრძოლა დაიწყო მტრის მარცხენა ფრთის შეტევით ქართველთა ავანგარდზე. გაჩაღდა ხელჩართული ბრძოლა, რომელშიც მალე მტრის მთავარი ძალებიც ჩაებნენ. ამასობაში ივანე და შალვამ ქართველთა არმიის სარდალს ივანე ათაბაგს რამდენიმეჯერ გაუგზავნეს შუამავალი, რათა ქართული არმიის ძირითადი ძალები მტრის წინააღმდეგ დაეძრა, მაგრამ დახმარება არსაიდან ჩანდა. ჟამთააღმწერლის თქმით, ამის მიზეზი ივანე მხარგრძელის მიერ ძმები ახალციხელების შური იყო<ref>ჟამთააღმწერელი - „ასწლოვანი მატიანე“</ref>:გარნისის მაღლობზე საქართველოს არმიის სამხედრო ძალები გაუნძრევლად იდგნენ. ძირითადი ძალების დახმარებას მოკლებული ქართველთა მცირერიცხოვანი ავანგარდი იძულებული გახდა უკან დაეხია. შალვა ახალციხელი მტერმა ტყვედ ჩაიგდო, მთებს შეხიზნული ივანე კი კლდიდან მოსხლეტილმა ლოდმა მოკლა. ბრძოლა ქართველთა დამარცხებით დამთავრდა. ივანე ათაბაგმა გაქცევით დააღწია თავი დატყვევებას და ბიჯნისის ციხესიმაგრეს შეაფარა თავი.\n\nგარნისთან დამარცხების მიზეზი იყო სამეფო ხელისუფლების დასუსტება და დიდმოხელე ფეოდალთა შორის შურისა და მტრობის გაძლიერება. ამ მარცხით დაიწყო საქართველოს პოლიტიკური ძლიერების დაცემა.\n\n== შედეგები ==\nჯალალედინმა დვინი აიღო და თბილისისაკენ დაიძრა. ამ დროს მისი ბრძანებით სიკვდილით დასაჯეს დატყვევებული შალვა ახალციხელი, რომელიც მტრის ბანაკიდან წერილებს აგზავნიდა და ქართველებს მტრის გეგმებს ატყობინებდა. რუსუდანმა დედაქალაქი მიატოვა და ქუთაისში გადავიდა. თბილისის დაცვა კი ბოცო და მემნა ბოცოსძეებს დაავალა. 1226 წელს შინაგამცემლობის შედეგად ჯალალედინმა თბილისიც აიღო, რომელიც გამარჯვებულმა მეომრება ააოხრეს. ამავე პერიოდში აწამეს 100 ათასი მოწამეც.\n\n==იხილეთ აგრეთვე==\n* საქართველოს ბრძოლების სია\n\n== ლიტერატურა ==\n* სამუშია ჯ., საქართველოს დიდი ბრძოლები, თბ., 2009\n \n==სქოლიო==\n\n\nკატეგორია:საქართველოს ბრძოლები\nკატეგორია:XIII საუკუნის ბრძოლები", "url": "https://ka.wikipedia.org/wiki/გარნისის_ბრძოლა_(1225)", "length": 4820}
{"id": "12434", "title": "მარშალის გეგმა", "text": "მინი|300პქ|ევროპის მონაწილე ქვეყნები, წითელი სვეტები მიანიშნებს დახმარების საერთო დონეს ქვეყნების მიხედვით.\n'''მარშალის გეგმა''' (), ოფიციალურად '''ევროპის რეკონსტრუქციის პროგრამა''' (European Recovery Program - ERP) — აშშ-ის მთავარი პროგრამა მეორე მსოფლიო ომის შემდეგ ევროპის აღმშენებლობისთვის. ინიციატივას სახელი ეწოდა აშშ-ის სახელმწიფო მდივნის ჯორჯ მარშალის პატივსაცემად. გეგმა სახელმწიფო დეპარტამენტის თანამშრომლებმა შეიმუშავეს, ძირითადად კი უილიამ კლეიტონმა და ჯორჯ კენანმა. \n\nრეკონსტრუქციის გეგმა დამუშავდა მონაწილე ევროპულ სახელმწიფოთა შეხვედრაზე 1947 წლის ივლისში. შეხვედრაზე საბჭოთა კავშირი და აღმოსავლეთ ევროპის ქვეყნებიც იყვნენ მოწვეული, თუმცა სტალინმა ეს გეგმა საბჭოეთისთვის საშიშროებად მიიჩნია, ამერიკის იმპერიალისტური გეგმა უწოდა და ამგვარად, საბჭოთა ბლოკის ქვეყნები შეხვედრაზე არ დაუშვა. გეგმა ხორციელდებოდა 1947 წლის ივლისიდან დაწყებული ოთხი წლის განმავლობაში. ამ პერიოდში გაღებულ იქნა $13 მილიარდი ამერიკული დოლარის ღირებულების ეკონომიკური და ტექნიკური დახმარება − რაც 2006 წლის კურსით $130 მილიარდი ამერიკული დოლარის ექვივალენტურია (ინფლაციის გათვალისწინებით). ეს თანხა მოხმარდა ევროპის ქვეყნებს, რომლებიც ევროპის ეკონომიკური თანამშრომლობის ორგანიზაციაში გაერთიანდნენ.\n\nგეგმის განხორციელების დასასრულს, მონაწილე ქვეყნების (გერმანიის გამოკლებით) ეკონომიკამ მათ ომამდელ დონეს გაუსწრო. მომდევნო ორი ათწლეულის განმავლობაში დასავლეთ ევროპა განიცდიდა უპრეცედენტო ეკონომიკურ ზრდას. მარშალის გეგმა მოიაზრება, როგორც ევროპის ინტეგრაციის ერთ-ერთი უპირველესი ელემენტი, ვინაიდან მან მოხსნა ტარიფები და სავაჭრო ბარიერები და შექმნა ინსტიტუტები ეკონომიკის კოორდინაციისთვის კონტინენტურ დონეზე. მარშალის გეგმის შედეგი იყო ამერიკული მმართველობის ტექნიკის სისტემატური დანერგვა. ბოლო წლებში ზოგიერთი ისტორიკოსი ეჭვქვეშ აყენებს მარშალის გეგმის საერთო ეფექტურობას, თუმცა მაინც მოიაზრებს მას, როგორც პოზიტიურ და წარმატებულ სქემას, რომელმაც ევროპა ფეხზე დააყენა.\n\nგერმანიის ფედერაციული რესპუბლიკის მთავრობამ მიერ მარშალის გეგმის 25-ე წლისთავზე, 1972 წელს, დაფუძნდა მარშალის ფონდი. ფონდის დაარსებისას ჰარვარდში წარმოთქმულ სიტყვაში გერმანიის კანცლერმა ვილი ბრანდტმა აღნიშნა, რომ „''ჩემს მთავრობას სურდა მარშალის გეგმის დაწყების 25-ე წლისთავის აღნივნა უფრო მეტით, ვიდრე სიტყვებით. გერმანიის მთავრობამ, პარლამენტის ნებართვით, გამოყო გარკვეული თანხები მარშალის მემორიალური ფონდის შესაქმნელად. ეს თანხა გამოყოფილია ამერიკა-ევროპის კვლევებისა და საკვლევი პროექტებისთვის.''“ <ref></ref>\n\n==ლიტერატურა==\n\n\n== რესურსები ინტერნეტში ==\n\n* მარშალის ფონდი .\n\n==სქოლიო==\n\n\n\n\n\nკატეგორია:მეორე მსოფლიო ომი\nკატეგორია:ეკონომიკური ისტორია", "url": "https://ka.wikipedia.org/wiki/მარშალის_გეგმა", "length": 2512}
{"id": "12435", "title": "სარდინიის მეფეთა სია", "text": "thumb|200px|სავოიის დინასტიის გერბი\nაქ წარმოდგენილია '''სარდინიის მეფეების''' სია 1720-1861 წლებში. \n\n==სია==\n* ვიტორიო ამადეო II (1720–1730)\n* კარლო ემანუელე III (1730–1773)\n* ვიტორიო ამადეო III (1773–1796)\n* კარლო ემანუელე IV (1796–1802)\n* ვიტორიო ემანუელე I (1802–1821)\n* კარლო ფელიჩე I (1821–1831)\n* კარლო ალბერტო I (1831–1849)\n* ვიტორიო ემანუელე II (1849–1861)\n\n==რესურსები ინტერნეტში ==\n* List of Sardinian Monarchs\n\n*\nკატეგორია:მმართველთა სიები\n\net:Sardiinia kuningriik", "url": "https://ka.wikipedia.org/wiki/სარდინიის_მეფეთა_სია", "length": 476}
{"id": "12436", "title": "ვიტორიო ამადეო II", "text": "thumb|170px|ვიტორიო ამადეო II\n'''ვიტორიო ამადეო II ფრანჩესკო''' ( დ. 14 მაისი, 1666, ტურინი, — გ. 31 ოქტომბერი, 1732, რივოლი) — სალუცოს და მონფერატოს მარკიზი, აოსტას, მორიანას და ნიცას გრაფი, პიემონტის პრინჩიპე (თავადი) და სავოიის ჰერცოგი 1675-1720  წლებში,სიცილიის მეფე 1713–1720  წლებში და სარდინიის პირველი მეფე 1720–1730 წლებში.\n\n== ბიოგრაფია ==\nვიტორიო ამადეო სავოიის ჰერცოგ კარლო ემანუელე II-სა და მისი მეუღლის, მარია ბატისტას ვაჟი იყო. მამის გარდაცვალების შემდეგ 1675 წელს იგი სავოიის ჰერცოგი გახდა. პირველი მმართველობა გაგრძელდა 1720 წლამდე. 1713 წელს იგი სიცილიის მეფედ ეკურთხა, ვინაიდან ესპანეთის მემკვიდრეობისათვის ომის დასრულების შემდეგ უტრეხტის ზავის მიხედვით სიცილია სავოიას გადაეცა. ვიტორიო ამადეომ სიცილიის ტახტზე უარი თქვა, მას შემდეგ რაც იგი კუნძულ სარდინიის სანაცვლოდ გადასცა ჰაბსბურგებს. 1720 წელს ვიტორიო ამადეო სარდინიის პირველ მეფედ ეკურთხა.\n\nვიტორიო ამადეო II დაქორწინებული იყო ანა დ’ორლეანზე, რომელთანაც შეეძინა შვილები:\n\n* მარია ადელაიდე სავოიელი (დ. 6 დეკემბერი 1685 — გ. 12 თებერვალი 1712), ბრეტანის ჰერცოგინია\n* მარია ანა (დ. 14 აგვისტო 1687 — გ. 5 აგვისტო 1690), სარდინიის პრინცესა\n* მარია ლუიზა სავოიელი (დ. 17 სექტემბერი 1688 — გ. 14 თებერვალი 1714), ესპანეთის დედოფალი, ფელიპე V-ის მეუღლე \n* ვიტორიო ამადეო (დ. 6 მაისი 1699— გ. 22 მარტი 1715), სარდინიის პრინცი\n* კარლო ემანუელე III (დ. 27 აპრილი 1701 —გ.  20 თებერვალი 1773), პიემონტ-სარდინიის მეფე\n* ემანუელე ფილიბერტო (დ. 1 დეკემბერი 1705 — გ. 19 დეკემბერი 1705), ჰერცოგი დე შაბლე\n\nგარდა ამისა ვიტორიო ამადეო II-ს 2 უკანონო შვილი ჰყავდა:\n\n* ვიტორია ფრანჩსკა (დ.  9 თებერვალი 1690 — გ. 8 ივლისი 1766), ჰერცოგინია დე სავოია-კარინიანი\n* ვიტორიო ფრანჩესკო\n\n== იხილეთ აგრეთვე ==\n* სარდინიის მეფეთა სია\n\n==ლიტერატურა==\n* Bertolotti D. Istoria della R. Casa di Savoia : [итал.]. — Milano : Antonio Fontana, 1830. — 301 p.\n\nკატეგორია:სავოიის ჰერცოგები\nკატეგორია:სარდინიის მეფეები\nკატეგორია:სიცილიის მეფეები\nკატეგორია:დაბადებული  14 მაისი\nკატეგორია:დაბადებული 1666\nკატეგორია:გარდაცვლილი 31 ოქტომბერი\nკატეგორია:გარდაცვლილი 1732\nკატეგორია:გენერალისიმუსები\nკატეგორია:სავოიელთა დინასტია\nკატეგორია:ტახტიდან გადამდგარი მონარქები", "url": "https://ka.wikipedia.org/wiki/ვიტორიო_ამადეო_II", "length": 2098}
{"id": "12438", "title": "ფოსა დეი ლეონი", "text": "'''ფოსა დეი ლეონი''' ( „ლომების ბუნაგი“) — მილანური ულტრადაჯგუფება, რომელიც 5000-6000-მდე წევრს ითვლის. იგი საფეხბურთო კლუბ „მილანის“ ფანებითაა დაკომპლექტებული. დაჯგუფება ცნობილია წევრთა თავისუფალი მიღების წესით, — „ხუთ ევროდ შენ „ფოსა დეი ლეონის“ წევრი ხარ“ — ხშირად მღერიან დაჯგუფების წევრები სტადიონზე. „ფოსა დეი ლეონი“ აპოლიტიკური, აპარტიული ორგანიზაციაა, განსხვავებით მილანის მეორე ულტრადაჯგუფება „ბრიგატე როსონერისაგან“, რომელიც მემარჯვენე-რადიკალური იდეების მატარებელია.\n\nკატეგორია:მილანი (საფეხბურთო კლუბი)\n\nde:AC Mailand", "url": "https://ka.wikipedia.org/wiki/ფოსა_დეი_ლეონი", "length": 529}
{"id": "12441", "title": "უმბერტო I", "text": "thumb|170px|უმბერტო I\n'''უმბერტო I''' ( დ. 14 მარტი, 1843, ტურინი — გ. 29 ივლისი, 1900, მონცა) — იტალიის მეფე 1878-1900 წლებში.\n\n== ბიოგრაფია ==\n*1843 წლის მარტს  ტურინში იტალიის მეფე ვიტორიო ემანუელე II-ეს და მის მეუღლე ადალაიდა დი ლომბარდო-ვენეციას შეეძინათ ვაჟი უმბერტო.\n* 1859 წელს მონაწილეობდა ავსტრიის წინააღმდეგ ომში.\n* 1866 წელს მეორე ომში ავსტრიის წინააღმდეგ იგი პირადად ხელმძღვანელობდა იტალიის არმიის ერთ-ერთ დივიზიას და კუსტოცასთან მარცხის შემდეგ ბრწყინვალედ დაიცვა არმიის უკანდახევა.\n* 1870  წელს რომის ოკუპაციის შემდეგ უმბერტოს გენერალ-ლეიტენანტის წოდება მიენიჭა და რომში სტაციონირებული დივიზიების სარდლად დაინიშნა.\nthumb|150px|სავოიის სამეფო გერბი\n* 1868 წლის 22 აპრილს უმბერტომ ქალაქ ტურინში იქორწინა გენუიის ჰერცოგის ქალიშვილ მარგერიტაზე.\n* 1869 წლის 11 ნოემბერს   შეეძინა ერთადერთი ვაჟი ვიტორიო ემანუელე.\n* 1872 წელს უმბერტო და მარგერიტა სტუმრად იყვნენ ბერლინში და მონაწილეობა მიიღეს გერმანიის კრონპრინცის ქალიშვილის ნათლობაში. სწორედ აქ ჩაუყარეს მათ საფუძველი იტალიელი და გერმანელი ხალხის მეგობრულ და მოკავშირეობრივ ურთიერთობებს.\n* 1878 წლის 9 იანვარს   მამის სიკვდილის შემდეგ იგი იტალიის მეფე და სავოიის ჰერცოგი გახდა.   17 იანვარს   სამეფოში მოგზაურობის დროს ქალაქ ნეაპოლში მზარეულმა სახელად პასანანტემ უმბერტო I მსუბუქად დაჭრა.\n* 1900 წლის 29 ივლისს  მეორე თავდასხმა მეფეზე მოაწყო იტალიელმა ანარქისტმა გაეტანო ბრეშიმ მონცაში. მიზეზი იყო უმბერტო I მიერ ერთ-ერთი გენერლის ღირსების ორდენით დაჯილდოება, რომელმაც სისხლში ჩაახში მუშათა დემონსტრაცია მილანში. გაეტანო ბრესკიმ მეფეს სამჯერ ესროლა და სასიკვდილოდ დაჭრა.\n\n== იხილეთ აგრეთვე ==\n* ვიტორიო ემანუელე II\n* ვიტორიო ემანუელე III\n* უმბერტო II\n\n==ლიტერატურა==\n* Giorgio Candeloro. Storia dell’Italia moderna. — Mil.: Feltrinelli, 1986.\n\n\n\nკატეგორია:იტალიის მეფეები\nკატეგორია:დაბადებული 14 მარტი\nკატეგორია:დაბადებული 1843\nკატეგორია:გარდაცვლილი  29 ივლისი\nკატეგორია:გარდაცვლილი 1900\nკატეგორია:მოკლული მონარქები\nკატეგორია:სავოიელთა დინასტია", "url": "https://ka.wikipedia.org/wiki/უმბერტო_I", "length": 1904}
{"id": "12443", "title": "უმბერტო II", "text": "thumb|200px|უმბერტო II\n'''უმბერტო II ნიკოლა ტომაზო ჯოვანი''' (; დ. 15 სექტემბერი, 1904, რაკონიჯი, იტალია — გ. 18 მარტი, 1983, ჟენევა, შვეიცარია) — იტალიის ბოლო მეფე, იტალიის მარშალი.\n\n== ბიოგრაფია ==\nthumb|220px|upright|\nუმბერტო ვიტორიო ემანუელე III-ის და მისი მეუღლის მონტენეგროს პრინცესა ელენეს ვაჟი იყო. 1946 წელს მამის ტახტიდან გადადგომის შემდეგ იგი იტალიის მეფე და სავოიის ჰერცოგი გახდა. მისმმა მმართველობამ მხოლოდ 33 დღე გასტანა, 1946 წლის 9 მაისიდან 12 ივნისამდე. \n\nმონარქიის გაუქმების შემდეგ იგი ემიგრაციაში წავიდა და აღარასოდეს დაბრუნებულა იტალიაში. 1983 წლის 18 მარტს იგი ჟენევაში გარდაიცვალა, თუმცა დაკრძალეს სავოიაში.\n\n1930 წლის 8 იანვარს უმბერტო II-ემ იქორწინა ბელგიის პრინცესა მარი ბელგიელზე (1906–2001), რომელთანაც 4 შვილი შეეძინა:\n\n* მარია პია (* 24 სექტემბერი 1934) — იუგისლავიის პრინცესა\n* ვიტორიო ემანუელე (* 12 თებერვალი 1937) — სავოიის ჰერცოგი\n* მარია გაბრიელა (* 24 თებერვალი 1940) — გრაფინია დე ბალკანი\n* მარია ბეატრიჩე (* 2 თებერვალი 1943) — სენიორა კორვალანი\n\n== იხილეთ აგრეთვე ==\n* ვიტორიო ემანუელე II\n* უმბერტო I\n* ვიტორიო ემანუელე III\n\n==რესურსები ინტერნეტში==\n\n* Royal House of Italy \n* Royal House of Belgium \n* Genealogy of recent members of the House of Savoy\n* a portrait of his\n* Website with Information on Italian Royal news stories\n\n\n\nკატეგორია:იტალიის მეფეები\nკატეგორია:იტალიელი სამხედრო მოღვაწეები\nკატეგორია:დაბადებული 15 სექტემბერი\nკატეგორია:დაბადებული 1904\nკატეგორია:გარდაცვლილი  18 მარტი\nკატეგორია:გარდაცვლილი 1983", "url": "https://ka.wikipedia.org/wiki/უმბერტო_II", "length": 1456}
{"id": "12448", "title": "გრიგორ ტათევაცი", "text": "200პქ|მინი|გრიგოლ ტათეველი\n'''გრიგორ ტათევაცი''', ''გრიგოლ ტათეველი'' (; დ. 1346, თმოგვი ― გ.  1409, ტათევი) — სომეხი ფილოსოფოსი, პედაგოგი და საეკლესიო-პოლიტიკური მოღვაწე. \n\n==ბიოგრაფია==\nთავის მასწავლებელ ჰოვანეს ვოროტნეცისთან ერთად იყო ტათევის ფილოსოფიური სკოლის პროგრესული ფრთის წარმომადგენელი. ავტორია მრავალი ფილოსოფიური-კომენტატორული და რელიგიური თხზულებისა. გრიგორ ტათევაცი იდეალისტია, მაგრამ მისი მოძღვრება მატერიალისტურ ელემენტებსაც შეიცავს: შემეცნების თეორიაში და სულისა და მატერიის ურთიერთდამოკიდებულების საკითხში იგი ორმაგი ჭეშმარიტების თეორიის მიმდევარია. სახელმწიფოს ადარებს ორგანიზმს, რომლის ყოველი ნაწილი ასრულებს მკაცრად განსაზღვრულ ფუნქციას.\n\n==ლიტერატურა==\n\n\n\n\n\nკატეგორია:სომეხი ფილოსოფოსები\nკატეგორია:სომეხი პედაგოგები\nკატეგორია:დაბადებული 1346\nკატეგორია:გარდაცვლილი 1409\nკატეგორია:სომეხი ისტორიკოსები", "url": "https://ka.wikipedia.org/wiki/გრიგორ_ტათევაცი", "length": 821}
{"id": "12450", "title": "გული", "text": "'''გული''' — ადამიანისა და ცხოველების სისხლის მიმოქცევის სისტემის ცენტრალური ორგანო, რომლის კუნთოვანი კედლის რიტმული შეკუმშვა განაპირობებს ორგანიზმში სისხლის ცირკულაციას.\n\nგული ვითარდება სისხლგამტარი სისტემის ამა თუ იმ უბნის გარდაქმნის შედეგად სხეულის ზურგის (ჭიები, მოლუსკები, ფეხსახსრიანები და სხვა) ან მუცლის (ქორდიანები) ნაწილში.\n\nუმარტივესი სახით გულის ფუნქციას ასრულებს სისხლგამტარი სისტემის უბნების პულსაცია. ევოლუციურ პროცესში მოხდა გულის მორფოლოგიური გამოკერძოება და საკუთარი მუსკულატურითა და სარქვლებით აღჭურვა, რამაც უზრუნველყო სისხლის ერთი მიმართულებით დენა (უმაღლესი ჭიები, ფეხსახსრიანები და სხვა). ბოლოს თვით გული გაიყო სისხლის შემკრებ (წინაგული) და გამდენ (პარკუჭი) ნაწილებად (მოლუსკები, ხერხემლიანები).\n\nლაყუჩებით მსუნთქავ ხერხემლიანებს (უყბოები, თევზები, ამფიბიებიის ლარვები), რომელთათვისაც დამახასიათებელია სისხლის მიმოქცევის ერთი წრე, აქვთ თითო წინაგული და პარკუჭი (ორკამერიანი გული), სადაც მხოლოდ ვენური სისხლია. ფილტვებით სუნთქვისას, ე. ი. სისხლის მიმოქცევის მეორე წრის გაჩენისას, გულში არტერიული სისხლიც შედის და გული მარჯვენა (ვენურ) და მარცხენა (არტერიულ) ნახევრად იყოფა.\n\nსისხლის მიმოქცევის სისტემა, პირობითად დაყოფილია ცენტრალურ და პერიფერიულ ნაწილებად. ამ უკანასკნელს ეკუთვნის სისხლძარღვები, ხოლო ცენტრალურ ორგანოს გული წარმოადგენს. გული მოთავსებულია წინა შუასაყარში, გულმკერდის IV-VIII მალების დონეზე. მისი 2/3 შუა ხაზის მარცხნივაა. გულის წინა ზედაპირის უმეტესი ნაწილი წარმოდგენილია მარჯვენა პარკუჭით, მისგან მარჯვნივ და ზემოთ მდებარეობს – მარჯვენა წინაგული, მარცხნივ მარცხენა პარკუჭი. უკანა ზედაპირი მარცხენა პარკუჭითაა წარმოდგენილი. გულის ქვედა ნაწილი დიაფრაგმის მყესოვან ნაწილზე დევს და წარმოდგენილია ძირითადად მარცხენა და ნაწილობრივ მარჯვენა პარკუჭით. \n\nადამიანის ორგანიზმში სისხლის მიმოქცევა  გაყოფილია ორ წრედ. ამის მორფოლოგიური საფუძველია გულის ღრუს ოთხსაკნიანი შენება. გული, მისი ძგიდის საშუალებით, გაყოფილია ორ იზოლირებულ ნახევრად: გულის მარცხენა ანუ არტერიული ნახევარი, რომელშიც (სისხლში) ჟანგბადის პროცენტული მაჩვენებელი 95%-ია და გულის მარჯვენა ანუ ვენური ნახევარი, სადაც (სისხლში) ჟანგბადის შემცველობა-75%-ია. თითოეული ნახევარი სპეციალური აგებულების სარქველების საშუალებით, იყოფა ორად: წინაგულებად და პარკუჭებად.ამგვარად წარმოიქმნება ოთხი საკანი: მარჯვენა წინაგული და მარჯვენა პარკუჭი და მარცხენა წინაგული და მარცხენა პარკუჭი.\n\nმარჯვენა წინაგული ღებულობს ვენურ სისხლს სისხლის მიმოქცევის დიდი წრიდან. მასში იხსნება ღრუ ვენებისა და საკუთრივ  გულის უმცირესი ვენები. იქ სადაც ქვემო ღრუ ვენა უკავშირდება მარჯვენა წინაგულს, გაჭიმულია ნამგლისებრი სარქველი. მარჯვენა და მარცხენა წინაგულები ერთმანეთისაგან იზოლირებულია წინაგულთაშუა ძგიდის საშუალებით. მარჯვენა წინაგულს მარჯვენა პარკუჭთან აკავშირებს მარჯვენა წინაგულ-პარკუჭოვანი ხვრელი, რომელშიც ჩადგმულია სამკარიანი შენების მარჯვენა წინაგულ-პარკუჭოვანი სარქველი. მარჯვენა და მარცხენა პარკუჭებს, ერთმანეთისაგან გამოყოფს პარკუჭთაშუა ძგიდე. მარჯვენა პარკუჭიდან სისხლის შემდგომი სვლა რეგულირდება ფილტვის ღეროს ხვრელში ჩადგმული ფილტვის  ღეროს სარქველით, რომელიც, ასევე სამკარიანი შენებისაა. ამ შემთხვევაში მას ფორმის შესაბამისად, ნახევარმთვარისებრი სარქველი ეწოდება.\n\nმარცხენა წინაგული ღებულობს არტერიულ სისხლს ფილტვის ვენის საშუალებით, სისხლის მიმოქცევის მცირე წრიდან. მის უკანა კედელზე მდებარეობს, ფილტვის ვენის ხვრელები (სულ ოთხი –ორ ორი მარჯვენა და მარცხენა). მარცხენა წინაგული მარცხენა პარკუჭს უკავშირდება მარცხენა წინაგულ-პარკუჭოვანი ხვრელით, რომელშიც მოთავსებულია მარცხენა ატრიო-ვენტრიკულური სარქველი, რომელიც ორკარიანია და ფორმის შესაბამისად მიტრალურ სარქველსაც ეძახიან. სისხლის შემდგომი სვლა რეგულირდება, აორტის სარქვლის საშუალებით, რომელიც ჩადგმულია აორტის ხვრელში. იგი ფილტვის ღეროს სარქვლის ანალოგიური შენებისაა და შედგება სამი კარისაგან.\n\nგულის ფუნქცია დამოკიდებულია მისი კედლის შენებაზე. იგი შედგება სამი გარსისაგან: შიგნიდან გარეთ _ ენდოკარდიუმი, მიოკარდიუმი და ეპიკარდიუმი. მათგან ფუნქციურად ყველაზე მნიშვნელოვანია მიოკარდიუმი ანუ გულის კუნთოვანი გარსი. ამ გარსის ფუნქციური ერთეულია კარდიომიოციტი. გულის კუნთი წარმოდგენილია განივზოლიანი კუნთოვანი ქსოვილისაგან, მაგრამ ჩონჩხის კუნთებისაგან განსხვავებით, მათ ბადისებრი შენება ახასიათებთ. ასევე ფიზიოლოგიური თვისებებით ძალიან ჰგვანან გლუვ კუნთოვან ქსოვილს, ვინაიდან მათ მსგავსად გულის კუნთის მოქმედება ადამიანის ნებას არ ექვებდებარება. გულის შიგნითა გარსი — ენდოკარდიუმი, მთლიანად ამოფენს გულის კედელს და მის შიგნით არსებულ ყველა წარმონაქმნს. ასევე, მონაწილეობს ისეთი მნიშვნელოვანი ანატომიური წარმონაქმნების შექმნაში, როგორიცაა სარქველები. ენდოკარდიუმი განუწყვეტელი ნაწილია იმ სისხლძარღვთა შიგნითა გარსისა, რომლებიც შედიან და გამოდიან გულიდან.\n\nგულის გარეთა გარსი ეპიკარდიუმი, გულის პერანგის, ანუ პერიკარდიუმის შიგნითა ე. წ. ორგანოს მფარავი ფურცელია. შიგნითა და გარეთა ფურცლები ქმნიან ჰერმეტულ ღრუს, რომელშიც გამომუშავდება სეროზული სითხე. იგი ამცირებს ხახუნს პერიკარდიუმის ფურცლებს შორის. ამ სითხის რაოდენობა 5 მლ_ია.\n\nაორტის სარქვლის საშუალებით, რომელიც ჩადგმულია აორტის ხვრელში. იგი ფილტვის ღეროს სარქვლის ანალოგიური შენებისაა და შედგება სამი კარისაგან.\n\n=== სისხლძარღვები ===\nსისხლძარღვები, მათი აგებულებისა და ფუნქციის მიხედვით იყოფა: არტერიებად, ვენებად და მათ უწვრილეს განშტოებებად არტერიოლებად, ვენულებად, პრე და პოსტ კაპილარებად, რომელთა ერთობლიობა მიკროცირკულაციურ კალაპოტს ქმნის. არტერიებში მოძრაობს არტერიული სისხლი, მაგრამ არსებობს ერთი გამონაკლისი  ფილტვის არტერია, ამიტომ არტერიების ასეთი განსაზღვრება არ არის სრული ჭეშმარიტება; არტერიის ჭეშმარიტი განსაზღვრებაა: არტერია არის სისხლძარღვი, რომელსაც სისხლი მიაქვს ცენტრიდან პერიფერიისაკენ (ანუ გულიდან პერიფერიისაკენ). იგი შედგება სამი გარსისაგან: 1. შიგნითა გარსი ინტიმა; 2. შუა გარსი – მედია; 3. გარეთა გარსი – ადვენტიცია ანუ შემაერთებელქსოვილოვანი გარსი. არტერიული სისხლის მიკროცირკულაცია ხორციელდება: არტერიოლების, პრეკაპილარების და კაპილარების საშუალებით. ამის შემდეგ იწყება ვენური სისხლის მიკროცირკულაცია. კაპილარები იკრიბებიან პოსტკაპილარებში, შემდეგ უფრო მსხვილ სისხლძარღვებში ვენულებში, რომლებიც ერთიანდებიან უფრო მსხვილი კალიბრის სისხლძარღვებად, რომლებსაც ვენები ეწოდებათ. ვენები ეწოდება სისხლძარღვებს, რომელთაც სისხლი პერიფერიიდან მიაქვთ ცენტრისკენ. მასში მოძრაობს ნახშირორჟანგით მდიდარი და ჟანგბადით ღარიბი სისხლი. გამონაკლისია ფილტვისა და ჭიპლარის ვენა. ვენების კედელიც სამშრიანი შენებისაა, მაგრამ არტერიებისაგან განსხვავებით, მათი შუა ანუ კუნთოვანი გარსი ნაკლებად არის განვითარებული და შესაბამისად წნევა უფრო დაბალია, ვიდრე არტერიულ აუზში. მისი შიგნითა გარსი – ინტიმა ქმნის ჯიბეებს, რომელთა დანიშნულებაა არტერიულ სისტემაში არსებული წნევის შენარჩუნება. ეს სარქველები სხეულის სხვადასხვა უბანში სხვადასხვა რაოდენობით არიან წარმოდგენილი, მაგალითად: თავისა და ფილტვის ვენებს სარქველები არ აქვთ. ყველაზე დიდი რაოდენობით სარქველებს შეიცავს ქვედა კიდურის ვენები. საბოლოო შემკრები ვენებია: ზედა ღრუ ვენა, რომელიც სისხლს სხეულის ზედა ნაწილებიდან აგროვებს და მიაქვს გულისკენ; ქვედა ღრუ ვენა, რომელიც სისხლს სხეულის ქვედა ნაწილებიდან აგროვებს და ცალკე ვენური აუზის სახით არის წარმოდგენილი კარის ვენის სისტემა, რომელიც სისხლს აგროვებს პარენქიმული ორგანოებიდან და საბოლოოდ ქვემო ღრუ ვენას ჩაერთვის.\n\n== სისხლის მიმოქცევის სისტემა ==\nსისხლი მუდმივ მოძრაობაშია. მას სიცოცხლის მდინარეს უწოდებენ. ის მდინარის მსგავსად მიედინება სისხლძარღვების ჩაკეტილ წრეში, ორგანიზმის ყველა ნაწილამდე აღწევს, ყველა უჯრედამდე მიიტანს ჟანგბადსა და საკვებს და იქიდან მათი დაშლის პროდუქტები გამოაქვს. სისხლძარღვებში სისხლის უწყვეტ დინებას გულის მუშაობა განაპირობებს. რასაც არ უნდა ვაკეთებდეთ გული მაინც ძგერს. გული თავისი ზომით დაახლოებით ხელის მუშტის ზომას შეესაბამება. წონა კი სხეულის წონის 0,5%-ს შეადგენს. გული მდებარეობს გულმკერდის ღრუში, ოდნავ მარცხნივ, ფილტვებს შორის. მას გარედან აკრავს სითხის შემცველი გულის პერანგი. გულის პერანგი იცავს გულს დაზიანებისაგან, რომელიც შეიძლება შეკუმშვის დროს მეზობელ ორგანოებთან ხახუნმა გამოიწვიოს. გული, გულის განივზოლიანი კუნთოვანი ქსოვილისაგან აგებული ღრუ ორგანოა. გულის კუნთის შიგნით შეთანხმებულად მოქმედებს ორი ბიოლოგიური ტუმბო. ისინი ერთმანეთისგან კუნთოვანი ძგიდითაა გამოყოფილი. ამრიგად, გული შედგება მარჯვენა და მარცხენა ნაწილისაგან. თითოეული ნაწილი იყოფა ორ განყოფილებად - წინაგულად და პარკუჭად. მარჯვენა ტუმბოს პარკუჭი ნახშირორჟანგით მდიდარ - ვენურ სისხლს ფილტვებისაკენ გზავნის, საიდანაც სისხლი გულის მარცხენა ტუმბოს წინაგულში ბრუნდება. ამ წრეს ფილტვის წრეს ანუ სისხლის მიმოქცევის მცირე წრეს უწოდებენ. მარცხენა ტუმბოს პარკუჭი ჟანგბადით მდიდარ — არტერიულ სისხლს სისხლძარღვებით სხეულის ყველა ნაწილს მიაწვდის და სისხლი ყველა ორგანოს უჯრედებამდე მიაღწევს. ამ ორგანოებიდან წამოსული სისხლი სისხლძარღვებით ბრუნდება მარჯვენა ტუმბოს წინაგულში. ეს სისხლის მიმოქცევის დიდი წრეა. მისი საშუალებით ჟანგბადი და საკვები ნივთიერებები ყველა ორგანოსა და ქსოვილამდე მიდის. ამ დროს არტერიული სისხლი თანდათანობით ვენურ სისხლად გადაიქცევა, რადგან კაპილარებში პარალელურად ადგილი აქვს ნახშირორჟანგის გადმოსვლას უჯრედებიდან. წინაგულების კედლები პარკუჭების კედლებზე გაცილებით თხელია. ეს იმასთან არის დაკავშირებული რომ წინაგულები შედარებით ნაკლებ სამუშაოს ასრულებს. მათი შეკუმშვის დროს სისხლი მხოლოდ პარკუჭებში გადადის. პარკუჭები მნიშვნელოვნად მეტ სამუშაოს ასრულებენ, სისხლს ძარღვების მთელ სიგრძეზე გადაისვრიან. გარდა ამისა მარცხენა პარკუჭის კუნთოვანი კედელი უფრო სქელია, ვიდრე მარჯვენასი, ვინაიდან იგი უფრო მეტ სამუშაოს (სისხლს გადაისვრის სისხლის მიმოქცევის დიდი წრეში) ასრულებს. სისხლი ყოველთვის ერთი მიმართულებით — წინაგულებიდან პარკუჭებისკენ და პარკუჭებიდან სისხლძარღვებისკენ მოძრაობს. ამას სარქველები უზრუნველყოფენ. წინაგულებისა და პარკუჭების დამაკავშირებელი სარქველები კარებივით მოქმედებს და ერთი მიმართულებით — პარკუჭებისკენ იღება. ამ სარქველებს კარისებრ სარქველებსაც უწოდებენ.\n\nპარკუჭების მძლავრი შეკუმშვით სისხლი გადაიტყორცნება სისხლის მიმოქცევის დიდ და მცირე წრეებში.\n\nსისხლის მცდელობას, სისხლძარღვებიდან უკან, პარკუჭებში ჩაბრუნდეს, ხელს უშლის ჯიბის ფორმის სარქველები. ისინი სისხლით ივსება, იბერება და ხურავს სისხლძარღვებს. ამ სარქველებს ჯიბისებრ სარქველებს უწოდებენ. გული დაუღლელი ძრავაა, რომელმაც შესვენება არ იცის. ის ერთი დღის განმავლობაში 100 000 -ჯერ იკუმშება და ერთი საათის მანძილზე დაახლოებით 300 ლიტრ სისხლს ტუმბავს. გულის ერთი ციკლი, ანუ პერიოდი წინაგულების ერთი შეკუმშვიდან მეორემდე, მოიცავს სამ ფაზას:\n\n* წინაგულების შეკუმშვა — გრძელდება დაახლოებით 0,1 წმ. ამ დროს პარკუჭები მოდუნებულია;\n* პარკუჭების შეკუმშვა — გრძელდება 0,3 წმ. ამ დროს წინაგულები მოდუნებულია;\n* გულის სრული მოდუნება — გრძელდება 0,4 წმ. პარკუჭები და წინაგულები მოდუნებულია.\n\nადამიანს არ შეუძლია მართოს გულის მუშაობა. ის იკუმშება ჩვენი ნების გარეშე. გულის შეკუმშვათა სიხშირეს ვერც ავაჩქარებთ და ვერც შევანელებთ. მარჯვენა წინაგულში განსაკუთრებული უჯრედების ორი კვანძია, რომელშიც აღმოცენდება აგზნება. ის გადაეცემა წინაგულებსა და პარკუჭებს და აიძულებს გულს რითმულად შეიკუმშოს. გულის კუნთს ავტომატური მოქმედების უნარი აქვს. გულის შეკუმშვათა სიხშირე დამოკიდებულია ასაკზე, ფიზიკურ დატვირთვაზე, ემოციებზე და ა. შ. დიდი წრის დასაწყისში სისხლი მოძრაობს სქელკედლიან არტერიებში. ქსოვილებში არტერიები იტოტება, წვრილდება და გარდაიქმნება არტერიოლებად, ხოლო შემდეგ კი მიკროსკოპულ კაპილარებად. კაპილარების თხელი კედლებით სისხლიდან ქსოვილებში დიფუზიით გადადის ჟანგბადი და საკვები ნივთიერებები, ხოლო ქსოვილებიდან სისხლში — ნახშირორჟანგი და მავნე ნივთიერებები. ასეთი სისხლი იკრიბება ვენენებში, ვენებს კი ისინი გულისკენ მიაქვს. ვენური სისხლი გულისკენ სიმძიმის ძალის საწინააღმდეგოდ მიედინება. ამაში მას ჩონჩხის კუნთები, ვენის სარქველები და შინაგანი ორგანოების ზეწოლა ეხმარება.\nსაინტერესოა როგორ მოძრაობს ლიმფა მას შემდეგ რაც ის ლიმფურ კაპილარებში აღმოჩნდება. ლიმფური კაპილარები ერთდება უფრო მსხვილ ლიმფურ ძარღვებად, რომლითაც ლიმფა ლიმფურ კვანძებში მიიტანება. სწორედ ლიმფურ კვანძებში წარმოიქმნება ლიმფოციტები, რომლებიც ლიმფაში არსებულ მიკროორგანიზმებსა და შხამებს აუვნებლებს. ლიმფური კვანძებიდან მიკრობებისა და შხამისაგან გათავისუფლებული ლიმფა გადადის მსხვილ სადინარებში, რომელიც მსხვილ ვენებს უერთდება და სისხლთან ერთად გულში ჩაედინება. ლიმფის მოძრაობას უზრუნველყოფს ლიმფური სადინრის სარქველები.\n\n=== მცირე წრე ===\nსისხლის მიმოქცევის დასაწყისად პირობითად მიჩნეულია მარჯვენა პარკუჭი, რომლიდანაც იწყება სისხლის ცირკულაცია მცირე წრეში. მარჯვენა პარკუჭიდან ვენური (ნახშირორჟანგით მდიდარი და ჟანგბადით ღარიბი) სისხლი გადადის ფილტვის ღეროში, რომელიც იყოფა ფილტვის მარჯვენა და მარცხენა არტერიებად. ეს არტერიები შეიჭრებიან ფილტვის ქსოვილში ფილტვის კარის საშუალებით და უფრო წვრილ განშტოებებს ქმნიან, ესენია: არტერიოლები, პრეკაპილარები, კაპილარები, პოსტკაპილარები, ვენულები და ვენები. მიკროცირკულაციური სისტემა ფილტვის ქსოვილში განლაგებულია ალვეოლების ირგვლივ, რაც ქმნის გაზთა ცვლისთვის ხელსაყრელ პორობებს. მოხდება გაზთა ცვლა, რაც გულისხმობს ნახშირორჟანგის გადასვლას ალვეოლის ღრუში (რაც ამოისუნთქება გარემოში) და ჟანგბადის გადასვლას ჩასუნთქვის შედეგად ალვეოლის ღრუში მოხვედრილი ატმოსფერული ჰაერიდან სისხლში (ე.ი სისხლი გამდიდრდება ჟანგბადით). საბოლოოდ ჟანგბადით მდიდარი სისხლი  ორ-ორი (სულ 4) მარჯვენა და მარცხენა ფილტვის ვენების საშუალებით ჩაედინება მარცხენა წინაგულში. ფილტვის ვენებს სარქველები არ აქვთ. \n\n=== დიდი წრე ===\n\nსისხლის მიმოქცევის დიდი წრე იწყება მარცხენა პარკუჭიდან, საიდანაც არტერიული სისხლი გადადის უმსხვილეს სისხლძარღვში _ აორტაში. თავის მხრივ აორტა წარმოდგენილია: აორტის ბოლქვით, ასწვრივი აორტით, აორტის რკალითა და დასწვრივი აორტით. დასწვრივი აორტა ტოპოგრაფიული კუთვნილების შესაბამისად იყოფა გულმკერდისა და მუცლის აორტად. აორტა მთავრდება წელის IV მალის დონეზე, სადაც განიცდის ბიფურკაციას (გაორკაპებას), რის შემდეგაც წარმოიქმნება თეძოს არტერიები. ორგანიზმი წარმოდგენილია უამრავი სისხლძარღვისაგან, ამიტომ ჩვენ განვიხილავთ, მხოლოდ იმ სისხლძარღვებს, რომლებსაც პრაქტიკული თვალსაზრისით დიდი მნიშვნელობა აქვს. აორტის ბოლქვიდან გამოდის კორონარული ანუ გვირგვინოვანი  არტერიები, რომელთა ფუნქციაა გულის კუნთის კვება. აორტის რკალიდან გამოდის სამი დიდი სისხლძარღვი, ესენია:\n<ol>\n<li>მხარ-თავის ღერო</li> \n<li> მარცხენა საერთო საძელე არტერია</li> \n<li> მარცხენა ლავიწქვეშა არტერია</li>\n</ol> \nმარჯვენა საერთო საძილე და მარჯვენა ლავიწქვეშა არტერია უშუალოდ აორტას არ გამოეყოფა, ისინი მხარ-თავის ღეროს მნიშვნელოვანი ტოტებია. პრაქტიკული თვალსაზრისით, მნიშვნელოვანია სხივის არტერია ა. რაბიალის, რომელიც ლავიწქვეშა არტერიის ერთ-ერთი ტოტია, მას თან მიჰყვება თანამოსახელე ვენა. ა. ჟუგულარის საუღლე ვენა, ა. ბრახიალის მხრის ვენა.\n\nმას შემდეგ, რაც წელის IV მალის დონეზე მოხდება აორტის გაორკაპება, წარმოიქმნება ორი დიდი არტერია, რომელსაც თეძოს მარჯვენა და მარცხენა არტერიები ეწოდება, მისი  შედარებით პატარა ტოტებია თირკმლის მარჯვენა და მარცხენა არტერიები. თეძოს არტერიების უშუალო გაგრძელებაა ბარძაყის მარჯვენა და მარცხენა არტერიები ა. ფემორალის, მას გამოეყოფა პოპლიტეალური ანუ მუხლის უკანა არტერიები, შემდეგ გადადდის წვივის გარეთა და შიგნითა არტერიებში, ხოლო ტერფზე წარმიოქმნება ტერფის არტერიული რკალი. პრაქტიკულად ასევე მნიშვნელოვანია ტერფის ზურგის არტერია ა. პედის დორსალის. ყველა ზემოთ ჩამოთვლილ არტერიას თან მისდევს თანამოსახელე ვენა. \n\nარტერიების საშუალებით, მოხდება სისხლის ცირკულაცია ყველა ქსოვილსა და უჯრედში, რომლის შედეგადაც მიკროცირკულაციური კალაპოტის დონეზე მოხდება ნივთიერებათა და გაზთა ცვლა (ე. წ ქსოვილოვანი სუნთქვა). საბოლოოდ ვენური სისხლი ვენებში შეიკრიბება და ზედა და ქვედა ღრუ ვენების საშუალებით მიემართება გულისკენ, კერძოდ მარჯვენა წინაგულისკენ.\n\n==რესურსები ინტერნეტში==\n* კარდიოლოგია: სისხლძარღვები\n\n== ლიტერატურა ==\n\n\nკატეგორია:ორგანოები", "url": "https://ka.wikipedia.org/wiki/გული", "length": 14911}
{"id": "12451", "title": "გურჯაანის ყველაწმინდა", "text": "მინი\nმინი|\n'''გურჯაანის ყველაწმინდა''', ან უბრალოდ '''ყველაწმინდა''' — VIII-IX საუკუნეების ქართული ხუროთმოძღვრების („გარდამავალი ხანის“) უმნიშვნელოვანესი ძეგლი — ღვთისმშობლის მიძინების ეკლესია. მდებარეობს ქალაქ გურჯაანიდან 2 კმ-ზე.   2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\n== არქიტექტურული თავისებურება ==\nVII საუკუნის მეორე ნახევრიდან ქართული ხელოვნების ისტორიაში დაიწყო განვითარების ახალი საფეხური, რომელიც X საუკუნის მეორე ნახევრამდე გაგრძელდა. მას გარდამავალი ხანის ხელოვნება უწოდეს. ეს პერიოდი ხასიათდება სტილისტური მრავალფეროვნებითა და ამ მრავალფეროვნებით გამოწვეული თავისებურებებით, რომლებიც ზოგიერთ შემთხვევაში სრულიად უნიკალურ ნიმუშებს გვაძლევს. გარდამავალ ხანაში ირღვევა არქიტექტურის კლასიკური ფორმები და იწყება ახალი გზების ძიება. ხშირად ერთმანეთს ერწყმის ორი სრულიად განსხვავებული არქიტექტურული ტიპი. ამგვარი მოვლენის ერთ-ერთი საუკეთესო ნიმუში გურჯაანის ყველაწმინდაა. შიდა სივრცის გადაწყვეტის მიხედვით, ის სამნავიანი ბაზილიკაა, მაგრამ გუმბათოვანი გადახურვა აქვს, თანაც ტაძარს ერთის ნაცვლად ორი რვაწახნაგა გუმბათი ადგას, რაც მას მკვეთრად გამოარჩევს სხვა ქართული ძეგლებისაგან.                                                                                                                       \n== ისტორია ==\nგურჯაანის ღვთისმშობლის მიძინების ტაძარი ქალაქიდან ორი კილომეტრის დაშორებით, კახთუბნის ხეობაში მდებარეობს. წერილობითი წყაროები ტაძრის აგების შესახებ არ მოგვეპოვება, თუმცა სტილისტიკური ანალიზი აჩვენებს, რომ იგი VIII-IX საუკუნეებს უნდა ეკუთვნოდეს.  \n                                      \nგურჯაანის ყველაწმინდის ტაძართან და აქ არსებულ მამათა მონასტერთან დაკავშირებულია ლეგენდა ივერიის ღვთისმშობლის სასწაულმოქმედ ხატზე, რომელიც წლების განმავლობაში აქ ინახებოდა. მღვდლის, პოლიკარპე კარბელაშვილის ცნობით, ხატის ცენტრალური ნაწილი (ღვთისმშობელი ყრმით) საღებავით ყოფილა დაწერილი, ხოლო გარშემო მოოქროვილი ჭედური ჩარჩო ჰქონია შემოვლებული. ხატის სიგრძე დაახლოებით 30 გოჯი იყო, ხოლო სიგანე - 7. ამ ხატთან დაკავშირებული ყოფილა ასეთი ისტორია: 1615 წლის შემოდგომაზე შაჰ-აბასის კახეთში ლაშქრობის დროს მონასტრის წინამძღვარი ყოფილა მამა იოანე. მან შეკრიბა მონასტრის საძმო და მათთან ერთად გადაწყვიტა, მონასტერი არ მიეტოვებინათ, მაგრამ ტაძრის სიწმინდეები და საეკლესიო ნივთები დროებით ტაძრის ქვემოთ, საიდუმლო ოთახში გადაემალათ. იმავე ღამეს მამა იოანეს სიზმარში ყოვლადწმინდა ღვთისმშობელი გამოეცხადა და უბრძანა, წამებულის მონასტრის წმინდა გიორგის ტაძრის (ყველაწმინდას მონასტრიდან 1-2 კილომეტრში) სვეტში პატარა ნიშა ამოეჭრა, იქ ივერიის ღვთისმშობლის ხატი დაებრძანებინა, ხოლო ნიშა ამოექოლა. მეორე დილას მამა იოანეს ძმებისათვის გაუცნია ღვთისმშობლის ნება და ხატი სვეტში დაუმალავს. შაჰ-აბასის შემოჭრის შემდეგ აოხრდა მრავალი სოფელი და მონასტერი, მათ შორის ყველაწმინდასა და წამებულის მონასტრებიც, დაიხოცნენ ბერებიც. ამდენად, ამ მონასტრებში ღვთისმსახურება შეწყდა.                                                                                                         \n\n200 წლის შემდეგ, კახთუბნის მონატერში მცირე საძმო, იღუმენ გაბრიელის წინამძღოლობით, სასულიერო ცხოვრებას აღადგენს. 1820-1822 წლებისთვის იწყებენ ღვთისმშობლის ხატის ძიებას, მაგრამ უშედეგოდ. ერთხელაც, მამა გაბრიელმა სიზმრად იხილა ყოვლადწმინდა, რომელმაც მას ხატის ადგილსამყოფელი აუწყა. მეორე დღეს მამა გაბრიელი ვეჯინის ამაღლების მონასტრის წინამძღვარ მამა იოსტოსისთან (ერისკაცობაში თავადი ანდრონიკაშვილი) და გურჯაანელი მღვდლის, აბრაამ დემუროვსა და უამრავ მლოცველთან ერთად გაემართა წამებულის მონასტრისაკენ. მითითებულ ადგილას კედლის გახსნის შემდეგ იპოვეს ივერიის ღვთისმშობლის ხატი და კახთუბნის მონასტერში წამოაბრძანეს.  \n                                                                               \nმონასტერი კვლავ დაცარიელდა დაახლოებით 1845 წელს, როცა აქაური ბერები ხირსის სტეფანწმინდის მონასტერში, ხატი კი გურჯაანში მდებარე წმინდა გიორგის ეკლესიაში გადაიტანეს. წელიწადში ორჯერ, ღვთისმშობლის მიძინებისა და ტაძრის დღესასწაულზე, ბრწყინვალე შვიდეულის ორშაბათს, ხატს მიაბრძანებდნენ კახთუბნის მონასტერში, სადაც წირვა-ლოცვა აღევლინებოდა. ამჟამად ხატის ადგილსამყოფელი კვლავ უცნობია.\n\n== არქიტექტურა ==\nტაძარი აგებულია შერეული მასალით: კარგად შერჩეული ფორმის რიყის ქვით ამოყვანილია გარეთა კედლები, აფსიდა, გვერდითი ნავები და პატრონიკეები; შირიმი ნახმარია კედლების კუთხეებში (წყობის გასამაგრებლად), ხოლო აგურით ამოყვანილია მთელი შუა ნავი, კედელ-კამარა-გუმბათებიანად. ჩვეულებრივი კვადრატული აგურის გარდა, აქ გვხვდება საგანგებო ფორმის აგური სვეტისთავებისა და სხვა სპეციფიკური დეტალებისათვის. ნავებიცა და გუმბათიც გადახურულია ღარისებური კრამიტით.                                                                                                             \n\nტაძრის ინტერიერი სამ ნავად იყოფა. შუა, მაღალი ნავი ორფერდა სახურავითაა გადახურული, ნალისებრი აფსიდით სრულდება და სამი კვადრატისაგან შედგება. პირველსა და მესამე კვადრატებზე ამოყვანილია რვაწახნაგა გუმბათები ტრომპების მეშვეობით (ტრომპი კონსტრუქციაა, რომლითაც გუმბათის წრიული საფუძველი საფეხურებრივად უკავშირდება საყრდენ კვადრატს). დასავლეთი გუმბათი ოდნავ მაღალი და განიერია, ვიდრე აღმოსავლეთი. \n\nნალისებრი აფსიდის გვერდით საკურთხევლის დამხმარე სათავსები: სამკვეთლო (ჩრდილოეთით) და სადიაკვნეა (სამხრეთით). მთავარ ნავს სამხრეთსა და ჩრდილოეთიდან ეკვრის კამარებით გადახურული ორი გვერდითი ნავი, რომლებიც ერთმანეთს თავიანთივე სიგანის ნავით უკავშირდებიან დასავლეთის მხრიდან. სამივე ნავი ორსართულიანია, აღმოსავლეთ ბოლოებში დამატებითი სამლოცველო ეკვდერებით, ხოლო დასავლეთი ნაწილი სამ იარუსად განლაგებული თაღებით იხსნება და წარმოქმნის პატრონიკეს, ანუ საგანგებო ადგილს საზოგადოების მაღალი წრის წარმომადგენლებისათვის ლიტურგიის მოსასმენად. პატრონიკეებად შეიძლება ჩაითვალოს ასევე ჩრდილოეთი და სამხრეთი მეორე სართულის სათავსები.                                                                  \n\nტაძარს შესასვლელი აქვს სამხრეთიდან და დასავლეთიდან. დასავლეთ მხარეს ამ ფუნქციას ითავსებს დამატებითი სწორკუთხა მოყვანილობის სათავსი - ნარტექსი, დასავლეთ სათავსს მთელ სიგრძეზე ეკვრის და ტაძრის მშენებლობის თანადროულად მიიჩნევა. იგი ვიწრო კარით უკავშირდება ტაძრის მთავარ სივრცეს და აქვს კიდევ ერთი მცირე ზომის ნიშა ზედა სართულზე ასასვლელად. მის თავზე ღია ტერასაა, რომელსაც ადრე მოაჯირი უნდა ჰქონოდა.  \n                       \nტაძარში მიმსვლელი თავდაპირველად აღმოსავლეთ ფასადს მიადგება. ის სხვა ფასადებზე მეტად არის გაფორმებული. დეკორატიული მორთულობის ძირითადი ელემენტია ქვის წყობაში თითო საფეხურით შეღრმავებული, ნალისებური თაღებით დაბოლოებული არეები, რომლებიც შიდასტრუქტურულ დანაწილებას იმეორებენ. შუა ნაწილის ორი თაღი ყველაზე მაღალია და შესაყართან დეკორატიული ჯვარი ადგათ თავზე. გვერდით ნავებში ორ-ორი თაღით, სარკმლებია. ამათგან პირველი სართულის სარკმლებს თავზე ჯვრები აქვთ გამოსახული. მოზრდილი ჯვარი უნდა ყოფილიყო საკურთხევლის სარკმლის თავზე, რომელიც კომპოზიციურ ცენტრად შეიძლება ჩაითვალოს.\n                                                                                                                     \nსამხრეთ ფასადზე, პირველი სართულის დონეზე შირიმით მოპირკეთებული ფართო კარია. მის თავზე შირიმისავე ქვის წყობით გამოყვანილი ყვითელი ჯვარი რიყის ქვის წყობაშია ჩასმული და შემოფარგლულია ნალისებური თაღით. ამ თაღის გასწვრივ, აღმოსავლეთით, გაჭრილია სწორკუთხა მოყვანილობის დიდი სარკმელი, რომელიც სადიაკვნეს ეკუთვნის და გვიანდელი უნდა იყოს. შესასვლელის ზემოთ მეორე სართულის გარშემოსასვლელის ოთხი თაღია გახსნილი. კარი და სარკმლები მკვეთრად გამოიყოფა ფასადის დიდ, დაუნაწევრებელ ზედაპირზე და ძალიან მკაფიო რიტმულ მახვილს ქმნის მის ცენტრში. რიტმულობის შთაბეჭდილების ზრდის შუა ნავის სარკმლებიც და განსაკუთრებით ორი გუმბათის ყელი დასაფეხურებული საფასადო სიბრტყეებითა და მათ შორის დატოვებული ინტერვალით.           ჩრდილოეთი ფასადი არქიტექტურული ფორმებით სამხრეთის ანალოგიურია, მაგრამ აქ არ არის ტაძარში შესასვლელი. ჩრდილოეთ პატრონიკეს ოთხი ღიობი. აქედან სამი სარკმელია და ერთიც კარი, რომელიც მეორე სართულის წინ ადრე არსებულ ბაქანზე უნდა გასულიყო.  \n                                              \nდასავლეთ ფასადი ყველაზე ნაკლებადაა გამომსახველი. მთავარ მახვილად აღიქმება აგურით ნაწყობი ნალისებურთაღიანი, განიერი და მაღალი შესასვლელი, რომელიც ნარტექსის თავზე მოწყობილ ტერასას დასავლეთ პატრონიკესთან აკავშირებს. \n                                                              \nვახუშტი ბატონიშვილის მიხედვით, გურჯაანის ყველაწმინდა ჯერ კიდევ თამარ მეფის დროიდან ენისელ მოურავთა მფლობელობაში ყოფილა, ხოლო XVII საუკუნიდან თავად ჯანო ანდრონიკაშვილის სამფლობელოს წარმოადგენდა, მისი გარდაცვალების შემდეგ კი თავად ნოდარ ჯორჯაძეს გადაეცა, რომლის სახელსაც უკავშირდება ტაძრის ძირეული რესტავრაცია და გადაკეთება XVII საუკუნეშივე. ის უმთავრესად შეეხო აღმოსავლეთის ფასადის ცენტრალურ დეკორატიულ თაღს, ასევე გამაგრდა დასავლეთ გუმბათის ყელი, კარნიზი და გადახურვა. სავარაუდოდ, ამ პერიოდშივე უნდა დაფარულიყო ტაძრის კედლები ფერწერით. ჩვენთვის უცნობია აქ არსებული მოხატულობანი.  \n                                               \nტაძრის მომდევნო რეკონსტრუქცია 1938 წელს საქართველოს კულტურისა და ძეგლთა დაცვის სამსახურმა წარმართა. გაიწმინდა ტაძრის დასავლეთ ნაწილი მიწის საფარისაგან და გამოჩნდა პატრონიკესაკენ მიმავალი კიბის მცირე ნაშთები. ამ სამუშაოების დროს შეიცვალა სამხრეთ ფასადის თავდაპირველი სახე, ამოშენდა ოთხი დიდი ღიობი და აგრეთვე ჩრდილოეთ ფასადის აღმოსავლეთი ღიობი. გამაგრდა და შეკეთდა რიგი არქიტექტურული ელემენტები, რის გამოც ზოგიერთმა დეტალმა თავდაპირველი ფორმა დაკარგა. ამ სამუშაოების დროს ტაძრის სამხრეთ ფასადთან, რამდენიმე ნაბიჯში გაიხსნა საიდუმლო ოთახი, რომელიც გადახურული ყოფილა ნახევარწრიული კამარით.\n\n== ლიტერატურა ==\n\n* ისტორიულ-შემეცნებითი ჟურნალი „ისტორიანი“, N 4 (40), 2014 წ. აპრილი.\n== რესურსები ინტერნეტში ==\n*გურჯაანის ყველაწმინდა | ﻿ საქართველოს ისტორიულ ძეგლთა ბიბლიოგრაფიული ლექსიკონი\n*გურჯაანის ყველაწმინდა | ქართველოლოგიური წიგნებისა და კრებულების ფოტომასალის აღწერილობა\n*ტაძრის რესტავრაციას შეწირული ფრესკები // Presa.ge.\n\n==სქოლიო==\n\n\nკატეგორია:გურჯაანის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები\nკატეგორია:კულტურული მემკვიდრეობის ძეგლები კახეთის მხარეში", "url": "https://ka.wikipedia.org/wiki/გურჯაანის_ყველაწმინდა", "length": 9775}
{"id": "12454", "title": "დაკარგული თაობა", "text": "'''დაკარგული თაობა''' () — 1920-იანი წლების ევროპელ და ამერიკელ მწერალთა ჯგუფის პირობითი სახელწოდება. ჯგუფის ლოზუნგი გახდა გერტრუდ სტაინის სიტყვები: „თქვენ ყველანი დაკარგული თაობა ხართ!“. ამ ჯგუფს მიაკუთვნებენ მწერლებს, რომლებმაც განიცადეს პირველი მსოფლიო ომის საშინელება, დაკარგეს დემოკრატიზმის გადარჩენის იმედი, რწმენა ტრადიციისა და მომავლისა და რომლებიც ანარქისტულ თვალსაზრისზე დადგნენ.\n\n==ლიტერატურა==\n\n\n\n\nკატეგორია:ლიტერატურა\nკატეგორია:I მსოფლიო ომის შედეგები\nკატეგორია:კულტურული თაობები", "url": "https://ka.wikipedia.org/wiki/დაკარგული_თაობა", "length": 492}
{"id": "12455", "title": "ინშალა", "text": "'''ინშალა''', ასევე '''ინშალლაჰ''', ასევე '''ინშა ალა''' ან '''ინშა ალაჰ''' () — არაბული ფრაზა, რომელსაც მუსლიმები წარმოთქვამენ იმედის გამოსახატავად, რომ ესა თუ ის ხსენებული მოვლენა მომავალში მოხდება.<ref></ref> მისი უახლოესი ქართული ვარიანტია „ღვთის ნებით“, \"თუ ღმერთი ინებებს\", თუმცა არაბულ ფორმას მეტად ხაზგასმულად გააჩნია რელიგიური დატვირთვა.<ref name=\"ODI\"></ref><ref></ref>\n\nეს სიტყვა მსოფლიოს სხვა ერებშიც გავრცელდა და ხშირად გამოიყენება რაიმეს გაკეთების სურვილის გამოსახატავად, რაც შესაძლოა ფაქტობრივად არ მოხდეს. შენიღბულად ის ასევე გამოხატავს მავანის ყოყმანს, თუ ის ვალდებულია რაიმეს დათანხმდეს, თუმცა საპირისპიროს ამჯობინებს.<ref></ref>\n\nესპანური ფრაზა ojalá que და პორტუგალიური oxalá („ვიმედოვნებ“) მომდინარეობს ფრაზიდან law šá lláh („ღვთის ნებით“). ეს ერთ-ერთია იმ მრავალ სიტყვათაგან, რომელიც არაბულიდანაა ნასესხები სამხრეთ ესპანეთის VIII-დან XV საუკუნემდე მუსლიმთა ბატონობაში ყოფნის გავლენით.<ref>Diccionario de la lengua española (em espanhol) Real Academia Española. Pesquisa em 12/12/18</ref>\n\n==სქოლიო==\n\n\nკატეგორია:არაბული სიტყვები და ფრაზები", "url": "https://ka.wikipedia.org/wiki/ინშალა", "length": 1061}
{"id": "12456", "title": "დანღისის ბრძოლა", "text": "'''დანღისის ბრძოლა''' — ბრძოლა ქართლ-კახეთის სამეფოსა  და დაღესტნელ ფეოდალთა ლაშქარს შორის 1750 წელს ადგილ დანღისთან (შაქის სახანოს ტერიტორია, იორ-ალაზნის შესართავთან). ბრძოლა ქართველთა გამარჯვებით დამთავრდა. ბრძოლის შესახებ მოთხრობილია პაპუნა ორბელიანისა და ომან ხერხეულიძის ისტორიულ თხზულებებში. \n\n==ისტორია==\nდაღესტნელთა ცხენოსანი ჯარი თავს დაესხა ყაზახს (ახლანდ. აზერბაიჯანის ტერიტორია) და შემდეგ მდ. იორზე ჩამოდგა. ქართლ-კახეთის გაერთიანებულმა ლაშქარმა თეიმურაზ II-ის და ერეკლე II-ის წინამძღოლობით მტერს გამოსასვლელი გზები შეუკრა. მოწინააღმდეგე მდ. იორს დაჰყვა და დანღისს, იორ-ალაზნის შესაყართან დადგა. ქართველები მტერს წამოეწივნენ და სასტიკი ბრძოლის შემდეგ გაიმარჯვეს. თვით ერეკლე II მოწინავე ჯარში იბრძოდა და დაღესტნელთა გადარჩენილმა ნაწილმა ფლატიან გორას შეაფარა თავი, მაგრამ ფლატე მოსკდა და ლტოლვილნიც დაიღუპნენ. ქართველებმა ხელთ იგდეს მრავალი ტყვე და ნადავლი.\n\nდანღისის ბრძოლის შემდეგ დაღესტნელმა ფეოდალები კარგა ხანს ვეღარ ბედავდნენ საქართველოში ლაშქრობას, მხოლოდ მცირერიცხოვანი რაზმები დათარეშობდნენ ქურდულად.\n\n==იხილეთ აგრეთვე==\n* საქართველოს ბრძოლების სია\n\n==ლიტერატურა==\n\n\nკატეგორია:საქართველოს ბრძოლები\nკატეგორია:XVIII საუკუნის ბრძოლები\nკატეგორია:1750", "url": "https://ka.wikipedia.org/wiki/დანღისის_ბრძოლა", "length": 1167}
{"id": "12457", "title": "დიოსკურია", "text": "300პქ|thumb|უძველესი დიოსკურიის ნანგრევები\n\n'''დიოსკურია''' () — ანტიკური ქალაქი კოლხეთის სამეფოს შავი ზღვის სანაპიროზე (ახლანდელი ქ. სოხუმის ადგილზე). დააარსეს ბერძნებმა მოახალშენეებმა, მილეტელებმა, ძვ. წ. VI საუკუნეში.\n\n== ადგილმდებარეობა ==\nმდებარეობს ახლანდელი სოხუმის ცენტრში, უმეტესწილად სოხუმის აკვატორიის ფსკერზე, მდინრეების აძაფშს და ბესლეთს შორის.\n\n1953 წელს ერთ-ერთი სანატორიუმის ფიზკულტურის ხელმძღვანელმა იური მოვჩანმა ზღვის ფსკერზე ნაპირთან ახლოს ქვის ლოდი შეამჩნია, გაწმენდისა და ნაპირზე გამოტანის შემდეგ ნახეს რომ ქვა მარმარილოს ბარელიეფი იყო. ეს ძველი ქალაქის დიოსკურიის ნანგრევები აღმოჩნდა.\n\n== ეტიმოლოგია ==\nსახელი უწოდეს დიოსკურების ლედას ტყუპების, პოლიდევკესა და კასტორის პატივსაცემად, ისინი იაზონთან ერთად არგოთი კოლხეთშიც იყვნენ. ამ ვერსიას იზიარებს პომპონიუს მელა. ზოგი ავტორი (სტრაბონი, პლინიუს უფროსი) გადმოგვცემს, რომ იგი დაარსებულია კასტორისა და პოლუქსის მეეტლეების, ამფიტიუსისა და კერკიუსის (ამფისტრატოსი და რეკასი) მიერ.\n\n== ისტორია ==\n2500 წლის წინ შავი ზღვის აღმოსავლეთ სანაპიროზე ბერძენმა ვაჭრებმა მილეტიდან დააარსეს კოლონია დიოსკურია. ერთი დამაარსებელი ამფიტიუსი ვაჭარი იყო, მეორე კერკიუსი კი მეომარი, ამიტომაც დიოსკურიის სიმბოლოდ მიიჩნეოდა მახვილი და ამფორა. დიოსკურია პიტიუსთან, გიენოსთან და ფაზისთან ერთად წარმოადგენდა აღმოსავლეთ შავიზღვისპირეთის მთავარი სავაჭრო სისტემის ერთ-ერთ ცენტრს. აქ ჩამოდიოდა უამრავი ვაჭარი სხვადასხვა ქვეყნიდან. ქალაქი ასევე კარგად იყო დაცული, რასაც მოწმობს სოხუმის აკვატორიაში არსებული ძვ.წ. V-IV სს. მასიური ბერძნული სტილის სამხედრო თავდაცვითი ნაგებობები. დამაარსებლებიდან მოყოლებული ქალაქს მართავდა ოლიგარქია-სამხედროებისა და დიდვაჭრების საბჭო. ვარაუდობენ, რომ სახელი „დიოსკურია“ წარმოიქმნა ტყუპი ძმების, დიოსკურების, ანუ ზევსის ვაჟების - პოლიდევკესა და კასტორისგან. ისინი იყვნენ ტროელი ელენეს ძმები და იასონთან ერთად არგონავტების ლაშქრობაში მონაწილეობდნენ. დიოსკურების კულტი გავრცელებული იყო როგორც ძველ საბერძნეთში, ასევე რომში. დიოსკურებს განასახიერებს მარჩბივის, იმავე ტყუპების, ჰოროსკოპიც, რომლის სიმბოლოც ორი ადამიანია. დიოსკურების გამოსახულება გვხვდება ფულზეც. სიმონ ჯანაშიას მუზეუმში ინახება 12 მონეტა, რომელიც დიოსკურიაშია მოჭრილი და ასევე აწერია – ΔΙΟΣ/ΚΟΥΡΙΑ/ΔΟΣ. ვარაუდობენ, რომ ფული ძვ.წ. II-I საუკუნეებში მოიჭრა. პონტოს მეფემ მითრიდატე VI-მ შავი ზღვის აღმოსავლეთი სანაპირო თავის სამფლობელოს სწორედ ამ დროს მიუერთა. უკვე მითრიდატეს ქვეშევრდომი დიოსკურიელები მუნიციპალურ სტრუქტურებს ინარჩუნებდნენ და საკუთარ სპილენძის ფულსაც ჭრიდნენ. პონტოს კოლხეთის ადმინისტრაციის სამყოფელი სწორედ დიოსკურია იყო. დიოსკურიაში მითრიდატე VI-ის გარნიზონი იდგა და მონეტების მოჭრას სწორედ მის მიერ დანიშნული მოხელე აკონტროლებდა. ძვ.წ. 65-64 წწ.-ში რომაელებისაგან დევნილი მითრიდატე სწორედ დიოსკურიას შეეფარა. I საუკუნის გეოგრაფი სტრაბონი წერდა: „დიოსკურია წარმოადგენს კასპიისა და პონტოს ზღვებს შორის ყელის დასაწყისსა და ხალხთა საერთო სავაჭრო ცენტრს, რომლებიც მას ზევით და ახლოს ცხოვრობენ; აქ იკრიბებიან, 70 ეროვნების ადამიანი“. ახალი ერის დასაწყისში მოხდა რაღაც კატასტროფა, რამაც გამოიწვია ძველბერძნული დასახლების განადგურება ან დაკნინება. ამ პერიოდში შავიზღვისპირეთში შეინიშნება ძლიერი მიწისძვრები, რაც ბევრ ქალაქს ზიანს აყენებს. მათ შორის ოლვიას, პანტიკაპეიონსა და ტრაპეზუნდს.\n\nრომაელი მეცნიერი პლინიუსი, დაღუპული 79 წელს ვეზუვის ამოფრქვევის დროს, წერდა დიოსკურიაზე: „ახლა ეს ქალაქი მიტოვებულია, მაგრამ ის ისე მეტად ცნობილი იყო, რომ თიმოსფენის თქმით, იქ იკრიბებოდა 300 ეროვნების სხვადასხვა ენაზე მოლაპარაკე ადამიანი. და ამის შემდეგ ჩვენი რომაელები თავის საქმეებს აწარმოებდნენ 130 თარჯიმნის დახმარებით“. პლევიუსი წერს რომ ამ ადგილზე არსებობდა რომაული ქალაქი სებასტოპოლისი. მაგრამ რომაულ ქალაქს როგორც ბერძნულს რაღაც სტიქიური უბედურება დაატყდა თავს.\n\nსებასტოპოლისის არსებობის პერიოდში აქ იდგა რომაული კოჰორტა. რომაული ადმინისტრაციის ცენტრი დიოსკურიადან პიტიუსში გადავიდა, თუმცა იგი დაკნინებული არ ჩანს. ქალაქს  ხის მასიური გალავანი ერტყა. გოთების შემოსევისას 134-136 წწ ში ქალაქი გადაწვეს ხოლო რომაული კოჰორტა გაანადგურეს.ამის შემდეგ სებასტოპოლისი ისტორიული წყაროებიდან ქრება. \n\nმხოლოდ VI საუკუნის შუა წლებში ბიზანტიელი ისტორიკოსი პროკოფი კესარიელი ახსენებს პატარა ციხე-სიმაგრეს, მდგარს ლაზიკიდან აზოვის ზღვისაკენ მიმავალ გზაზე. იმ წლებში იმპერატორი იუსტინიანე აწარმოებდა ომს სპარსელებთან. რადგანაც ფიქრობდა რომ ვერ შეინარჩუნებდა სებასტოპოლისსა და პიტიუნტს (ბიჭვინთა) მან 550 წელს ისინი დაანგრია იქიდან გარნიზონი წაიყვანა. მაგრამ მალე ბიზანტიელებმა აღადგინეს ქალაქი სებასტოპოლისი. ხოლო შემდეგ მისი კვალი ქრება.\n\nქალაქმა არსებობა განაგრძო „ცხუმის“ სახელწოდებით. იგი იყო სანაოსნო პორტი და სავაჭრო მნიშვნელობის პატარა ქალაქი აბაზგთა სამთავროში. კელასურის კედლის ერთ ერთი დანიშნულება მისი აღმოსავლეთიდან დაცვა იყო. ცხუმი 737 წელს გადაწვეს არაბებმა. მას შემდეგ რაც მარვან ყრუმ მოახერხა კლისურის კედლის გადალახვა და აფხაზეთში შეჭრა. ამის შემდეგ იწყება უშუალოდ სოხუმის ისტორია, რომელიც უკვე შუა საუკუნეების ფეოდალურ დასახლეას წარმოადგენდა. 1120 წელს იხსენიებენ აქ ჩამოსული ჯვაროსნები. სადაც ჩავიდნენ გემით და უკან იმავე გზით დაბრუნდნენ.\n\n== დღევანდელობა ==\nსოხუმის სანაპიროზე ბევრი სიანტერესო არქეოლოგიური მასალა აღმოჩნდა. ამფორები, მონეტები, საფლავის ქვები, ფორტიფიკაციის სისტემების ნაშთები, საბრძოლო იარაღი. მათი უმრავლესობა დღემდე სოხუმის ისტორიულ მუზეუმში ინახება. თუმცა ქალაქი თითქმის შეუსწავლელია რადგან აქ აღმოჩენები მხოლოდ 80-იან წლებში დაიწყო. აფხაზეთის ომმა კი საბოლოოდ ჩაშალა ყველა ისტორიული ექსპედიციის სურვილი, ძირეულად ეწარმოებინათ არქეოლოგიური სამუშაოები ქალაქის ტერიტორიაზე. ზამთვრის პერიოდში როდესაც ზღვა მთლიანად იწმინდება, დღემდე ჩანს პორტის ფსკერზე აზიდული თოთხმეტი ბერძნული კოლონა, რომელიც ქალაქის ისტორიის დიდ საიდუმლოს ინახავს. \n\n== იხილეთ აგრეთვე ==\n* სოხუმი\n\n==ლიტერატურა==\n* ძველი კოლხეთი და გარე სამყარო, თბლისის სახელმწიფო უნივერსიტეტის გამომცემლობა, თემურ თოდუა, 2008 წელი. \n* ძველი კოლხეთის ისტორიის საკითხები, გამომცემლობა არტანუჯი, თბილისი. 2009 წელი  მერი ინაძე \n\n\nკატეგორია:საქართველოს ისტორიული ქალაქები\nკატეგორია:ძველი საბერძნეთის ქალაქები\nკატეგორია:სოხუმი\nკატეგორია:კოლხეთი", "url": "https://ka.wikipedia.org/wiki/დიოსკურია", "length": 5857}
{"id": "12458", "title": "გაბრიელ გარსია მარკესი", "text": "'''გაბრიელ ხოსე დე ლა კონკორდია გარსია მარკესი''' (; დ. 6 მარტი, 1927, არაკატაკა — გ. 17 აპრილი 2014, მეხიკო) — კოლუმბიელი მწერალი, სცენარისტი, ჟურნალისტი, გამომცემელი, ლათინურ ამერიკაში სიყვარულით ცნობილი, როგორც '''გაბო'''. მიჩნეულია XX საუკუნის ერთ-ერთ ყველაზე მნიშვნელოვან მწერლად. 1972 წელს მან მიიღო ნეიშტადტის საერთაშორისო ლიტერატურული პრემია, 1982 წელს კი ნობელის პრემია ლიტერატურაში.<ref></ref> იგი მხარს უჭერდა თვითგანათლებას, რაც იმით დასრულდა, რომ სამართლის სკოლას თავი დაანება და ჟურნალისტური კარიერის გაკეთებას შეუდგა. ამ სფეროში, საწყის ეტაპზე, აკრძალვების გარეშე აკრიტიკებდა კოლუმბიისა და უცხოურ პოლიტიკას. 1958 წელს მარკესი დაქორწინდა მერსედეს ბარჩაზე; მათ ორი ვაჟი შეეძინათ — როდრიგო და გონსალო.<ref>Author Gabriel Garcia Marquez dies, ''BBC News'', 17 April 2014.</ref> \n\nმას შემდეგ, რაც გარსია მარკესმა ჟურნალისტად დაიწყო მუშაობა, წერდა ბევრ ხმაურიან არამხატვრულ ნაშრომსა და მოთხრობას. თუმცა, იგი უფრო ცნობილია თავისი რომანებით, როგორებიცაა ''„მარტოობის ასი წელიწადი“'' (1967), ''„პატრიარქის შემოდგომა“'' (1975) და ''„სიყვარული ჟამიანობის დროს“'' (1985). მისმა ნამუშევრებმა მნიშვნელოვანი კრიტიკა გამოიწვია და ფართომასშტაბიან კომერციული წარმატებას მიაღწია, ძირითადად ლიტერატურის იმ სტილის პოპულარიზაციისთვის, რომელსაც მაგიური რეალიზმი უწოდეს. ეს სტილი ჩვეულებრივ, რეალისტურ სიტუაციებთან ერთად იყენებს მაგიურ ელემენტებსა და მოვლენებს. მარკესის ზოგიერთი ნამუშევრის მოქმედება ხდება გამოგონილ სოფელ მაკონდოში (რომელიც ძირითადად შთაგონებულია მარკესის მშობლიურ ქალაქ არაკატაკათი) და მათი უმრავლესობა მარტოობის თემატიკას მიჰყვება.\n\n2014 წლის აპრილში მწერლის გარდაცვალების შემდეგ, კოლუმბიის პრეზიდენტმა ხუან მანუელ სანტოსმა მარკესს უწოდა „ყველა დროის ყველაზე დიდი კოლუმბიელი“.<ref></ref>\n\n== ბიოგრაფია ==\n===ადრეული ცხოვრება===\n250პქ|მინიატიურა|გარსია მარკესის ბილბორდი [[არაკატაკა]]ში: „თავს [[ლათინური ამერიკა|ლათინური ამერიკის]] ყოველი ქვეყნის შვილად მივიჩნევ, მაგრამ მუდამ თან მდევს ჩემი მშობლიური არაკატაკის ნოსტალგია, სადაც, ერთ მშვენიერ დღესაც მე დავბრუნდი და აღმოვაჩინე, რომ ჩემი სამუშაოს ნედლი მასალა რეალობასა და ნოსტალგიას შორის იყო“, — გაბრიელ გარსია მარკესი\nგაბრიელ გარსია მარკესი დაიბადა კოლუმბიაში, მაგდალენას დეპარტამენტის პატარა ქალაქ არაკატაკაში, 1927<ref>\"On Sunday 6 March 1927, at 9am, in the midst of an unseasonal rainstorm, a baby boy, Gabriel José García Márquez, was born.\" he died on 17 April 2014. ()</ref> წლის 6 მარტს, გაბრიელ ელიხიო გარსიასა და ლუისა სანტიაგა მარკესის ოჯახში.<ref></ref> მისი დაბადებიდან სულ მალე, მამამისი ფარმაცევტი გახდა და მეუღლესთან ერთად ქალაქ ბარანკილიაში გადავიდა, პატარა გაბიტო კი არაკატაკაში დატოვა.<ref></ref> მისი აღზრდა დედის მხრიდან პაპა-ბებიამ, დონია ტრანკილინა იგუარანმა და გენერალმა ნიკოლას რიკარდო მარკეს მეხიამ ითავეს.<ref></ref> 1936 წლის დეკემბერში, მამამისმა გაბრიელი და მისი ძმა ქალაქ სინსეში გადაიყვანა, 1937 წლის მარტში კი პაპა გარდაიცვალა. ამის შემდეგ, ოჯახი თავდაპირველად ბარანიკილიაში ბრუნდება, შემდეგ კი სუკრეში გადადის, სადაც მამამისმა ფარმაცევტად დაიწყო მუშაობა.<ref></ref>\n\nროდესაც მის მშობლებს ერთმანეთი შეუყვარდათ, მათ ურთიერთობას წინააღმდეგობა შეხვდა ლუისა სანტიაგა მარკესის მამის მხრიდან. გაბრიელ ელიხიო გარსია არ იყო იმ ტიპის კაცი, რომელსაც გენერალი თავისი ქალიშვილის გულის სწორად ისურვებდა. ელიხიო გარსია კონსერვატორი იყო და მექალთანის რეპუტაციით სარგებლობდა.<ref name = \"fcyrqq\"></ref><ref name=GM45></ref> იგი ლუისას უძღვნიდა სასიყვარულო სერენადებს, ლექსებს, აურაცხელ წერილს. მას შემდეგ კი, რაც მამამისმა ლუისა წყვილის დაშორების მიზნით სხვაგან გაგზავნა, გაბრიელ ელიხიო სატელეგრაფო წერილებსაც სწერდა. მშობლები შეყვარებული მამაკაცის მოსაშორებლად ყველაფერს აკეთებდნენ, მაგრამ უკვე აშკარა იყო, რომ გულგრილი არც მათი ქალიშვილი იყო.<ref name = \"fcyrqq\"/> ამის შემდეგ, ოჯახმა ლუისას გაბრიელზე გათხოვების უფლება მისცა<ref></ref><ref></ref> (ამ ტრაგიკომიკურ ისტორიაზე დაყრდნობით, მოგვიანებით მათმა შვილმა დაწერა რომანი ''„სიყვარული ჟამიანობის დროს“''<ref name=GM45/><ref></ref>).\n\nრამდენადაც ცხოვრების საწყის ეტაპზე გარსია მარკესის მშობლები მისთვის მეტნაკლებად უცნაურები იყვნენ,<ref></ref> გაბრიელის ადრეულ განვითარებაზე ძლიერი გავლენა იქონიეს პაპა-ბებიამ.<ref name = \"mooaza\"></ref><ref></ref> პაპამისი, რომელიც მას „პაპალელოს“ ეძახდა,<ref name = \"mooaza\"/> ათასდღიანი ომის ლიბერალი ვეტერანი იყო.<ref></ref> კოლუმბიელი ლიბერალების მიერ ეს გენერალი გმირად იყო შერაცხილი და დიდი პატივით სარგებლობდა.<ref></ref> იგი კარგად იყო ცნობილი თავისი უარით სიჩუმე შეენარჩუნებინა ე. წ. ბანანის ხოცვა-ჟლეტის ფაქტზე, რაც იმ პერიოდში მოხდა, როდესაც გარსია მარკესი დაიბადა.<ref></ref> გენერალი, რომელსაც გაბრიელი აღწერდა, როგორც „მთავარ სიმს ისტორიითა და რეალობით“,<ref name=\"simons\"></ref> ამავე დროს შესანიშნავი მთხრობელიც იყო.<ref></ref> იგი გარსია მარკესს ლექსიკონიდან გაკვეთილებს უტარებდა, ყოველ წელს ცირკში დაჰყავდა; სწორედ იგი იყო ის ადამიანი, რომელმაც შვილიშვილს პირველად აჩვენა ყინული — United Fruit Company-ს მაღაზიაში მოთავსებული „სასწაული“.<ref></ref> დროგამოშვებით ის თავის ახალგაზრდა შვილიშვილს იმასაც უყვებოდა, რომ „შენ არ შეგიძლია წარმოიდგინო, რამდენს იწონის მკვდარი ადამიანი“,<ref name = \"lydaul\"></ref><ref></ref> — ეს იყო გაკვეთილი, რომელიც შემდეგ გარსია მარკესმა თავის რომანებს შეურწყა.\n\n250px|მინიატიურა|გარსია მარკესის სახლ-მუზეუმი მის მშობლიურ ქალაქ [[არაკატაკა]]ში, [[კოლუმბია]]\n\nგარსია მარკესის პოლიტიკური და იდეოლოგიური ხედვები პაპამისის მიერ მოყოლილი ამბებით ჩამოყალიბდა.<ref name = \"lydaul\"/> ამის შესახებ მარკესი თავის მეგობარ პლინიო აპულეიო მენდოსას ინტერვიუშიც უყვებოდა: „ჩემი გენერალი პაპა ლიბერალი იყო. ჩემი პოლიტიკური შეხედულებების დასაწყისი ალბათ მისგან მომდინარეობს, რადგან პატარაობისას, ჯადოსნური ზღაპრების ნაცვლად, მიყვებოდა ბოლო სამოქალაქო ომის შემაძრწუნებელ ამბებს, ომისა, რომელშიც თავისუფლად მოაზროვნენი და ანტი-კლერიკალები კონსერვატორულ მთავრობას ებრძოდნენ“.<ref></ref><ref></ref> ამან იმდენად იმოქმედა მის პოლიტიკურ შეხედულებებსა და ლიტერატურულ ტექნიკაზე, რომ „ამავე დროს მისი სამწერლობო კარიერა ჩამოყალიბდა კოლუმბიური ლიტერატურის სტატუს-კვოს საგრძნობი ოპოზიციის სახით, გარსია მარკესის სოციალისტური და ანტი-იმპერიალისტური ხედვები მტკიცე წინააღმდეგობაშია შეერთებული შტატების მიერ გაბატონებულ გლობალურ სტატუს-კვოსთან“.<ref></ref>\n\nგარსია მარკესის აღზრდაში, ასევე, დიდ როლს თამაშობდა მისი ბებია, დონია ტრანკილინა იგუარან კოტასი.<ref></ref> მისი წყალობით, სახლი სავსე იყო აჩრდილების, წინათგრძნობებისა და მომასწავებელი ნიშნების ისტორიებით,<ref></ref> რომელსაც მისი ქმარი გულომდგინედ უგულებელყოფდა.<ref name = \"mooaza\"/> გარსია მარკესის თანახმად, ის იყო „რეალობის მაგიური, ცრურმორწმუნეობრივი და ზებუნებრივი ხედვების წყარო“.<ref name=\"simons\" /> მას დიდად ართობდა ბებიამისის მიერ ამბების თხრობის უნიკალური მეთოდი. რაც არ უნდა დაუჯერებელი ამბავი ყოფილიყო, ის მას ისე წარმოაჩენდა, როგორც შეუვალ ჭეშმარიტებას. ამ უემოციო სტილმა, ოცდაათი წლის შემდეგ, ძლიერი ასახვა ჰპოვა მისი შვილიშვილის ყველაზე პოპულარულ რომანში „მარტოობის ასი წელიწადი“.<ref></ref>\n\n===ჟურნალისტის კარიერა===\nგარსია მარკესმა ჟურნალისტის კარიერა მაშინ დაიწყო, როდესაც ის კოლუმბიის ეროვნულ უნივერსიტეტში სამართალს სწავლობდა. 1948 და 1949 წლებში იგი კარტახენის გაზეთ ''El Universal-ში'' წერდა. შემდეგ, 1950-დან 1952 წლამდე ბარანკილიის გაზეთ ''El Heraldo-ში'' აკეთებდა „უცნაურ“ სვეტს ვინმე „სეპტიმუსის“ სახელით.<ref></ref> მარკესი ''El Heraldo-ში'' მუშაობის პერიოდს შემდეგნაირად იხსენებს: „ვწერდი ნაწყვეტებს და ისინი ამაში სამ პესოს მიხდიდნენ, ხოლო სარედაქციო წერილში კიდევ დამატებით სამს“.<ref></ref> ამ პერიოდში ის ჟურნალისტებისა და მწერლების არაფორმალური ჯგუფის აქტიური წევრი გახდა, რომელსაც ბარანკილიის ჯგუფს ეძახდნენ. ეს იყო ასოციაცია, რომელმაც მას ლიტერატურულ კარიერაში დიდი მოტივაცია და შთაგონება მისცა. იგი მუშაობდა ისეთ სულისჩამდგმელ ფიგურასთან, როგორიც იყო რამონ ვინიესი, რომელიც მარკესმა შემდეგში, „მარტოობის ას წელიწადში“ კატალონიელ წიგნების მაღაზიის მფლობელად წარმოსახა.<ref name=\"pelayo5\"/> ამავე პერიოდში, გარსია მარკესი ასევე გაეცნო ისეთი მწერლების ნამუშევრებს, როგორებიც იყვნენ ვირჯინია ვულფი და უილიამ ფოლკნერი. ფოლკნერის თხრობის ტექნიკამ, ისტორიულმა თემებმა და სასოფლო დასახლებების გამოყენებამ მრავალ ლათინოამერიკელ მწერალზე მოახდინა გავლენა.<ref name=\"Bell7\"></ref> ბარანკილიის გარემომ გარსია მარკესს მსოფლიო დონის ლიტერატურული განათლება მისცა და კარიბულ კულტურაში უნიკალური პერსპექტივა ჩამოუყალიბა. 1954-დან 1955 წლამდე მარკესმა დრო ბოგოტაში გაატარა, სადაც რეგულარულად წერდა ბოგოტურ გაზეთ ''El Espectador''-ისთვის. იგი ძირითადად დაკავებული იყო ფილმების კრიტიკით, რამაც მას ფილმებისადმი ინტერესი აღუძრა.\n\n1957 წლის დეკემბერში გარსია მარკესი კარაკასის გაზეთ ''El Momento''-ში მუშაობას დათანხმდა. ამავე წლის 23 დეკემბერს ის ვენესუელის დედაქალაქში ჩავიდა და მუშაობას შეუდგა. ის ასევე ეხმარებოდა ვენესუელის 1958 წლის პუტჩს, რის შედეგადაც პრეზიდენტი მარკოს პერეს ხიმენესი დაამხეს. ამ მოვლენის შემდეგ, მარკესმა დაწერა სტატია „სამღვდელოების მონაწილეობა ბრძოლაში“, რომელშიც აღწერს ვენესუელის ეკლესიის ბრძოლას პრეზიდენტ ხიმენესის რეჟიმის წინააღმდეგ. 1958 წლის მარტში მარკესი კოლუმბიაში გაემგზავრა, სადაც ის მერსედეს ბარჩაზე დაქორწინდა და შემდეგ ისინი ერთად დაბრუნდნენ კარაკასში. \n\n====''ჩაძირული მეზღვაურის ამბავი''====\nგამოცემა ''El Espectador''-ისთვის ადგილობრივად დაწერილი ბოლო სარედაქციო წერილი იყო ახალი ამბების სტილის 14 სტატია,<ref name=\"pelayo5\"></ref><ref name=\"McMurray6\"></ref> რომლებშიც მან გამოააშკარავა დამალული ამბავი იმის შესახებ, თუ როგორ ჩაიძირა კოლუმბიის ფლოტის ხომალდი „რადგან მასზე არსებულმა დიდი რაოდენობის ცუდად დაწყობილმა კონტრაბანდულმა ტვირთებმა გემბანი დააზიანა“.<ref name=\"McMurray7\"></ref> მარკესმა ამბავი იმ ახლაგაზრდა მეზღვაურთან ინტერვიუთი დაასრულა, რომელიც გემის ჩაძირვისას ცოცხალი გადარჩა.<ref name=\"McMurray6\"/> სტატიის გამოქვეყნებას სახალხო დაპირისპირება მოჰყვა, რადგან მას ეჭვი შეჰქონდა ამ მოვლენასთან დაკავშირებულ ოფიციალურ ანგარიშში, რომლის მიხედვითაც გემის ჩაძირვის მიზეზი შტორმი იყო.\n\nგამოწვეული მღელვარების შემდეგ, ''El Espectador''-მა გარსია მარკესი ევროპაში, უცხოეთის კორესპონდენტად გააგზავნა.<ref></ref> თუმცა, მას მუშაობა გაზეთ ''El Independiente''-სთვის მოუხდა, რომელმაც ხელისუფლებაში გენერალ გუსტავო როხას პინილიას სამხედრო მთავრობის მოსვლის შემდეგ უმალ ჩაანაცვლა ''El Espectador-ი'',<ref>  </ref> სულ მალე კი მთავრობამ ისიც დახურა.<ref name=\"Bell7\"/> გარსია მარკესის ჟურნალისტური წარსული მის სამწერლობო კარიერაში ფუნდამენტური ბაზისი აღმოჩნდა. როგორც ლიტერატურის კრიტიკოსი ბელ-ვილიადა აღნიშნავს, „ჟურნალისტური გამოცდილების წყალობით, გარსია მარკესი ამჟამად მცხოვრებ ყველა მწერალზე დიდებულია, ერთადერთია, რომელიც ყველაზე ახლოსაა ყოველდღიურ რეალობასთან“.<ref></ref>\n\n===QAP===\nგარსია მარკესი ახალი ამბების კოლუმბიური რადიოსადგურ QAP-ის ერთ-ერთი დამფუძნებელი იყო, რომელიც 1992-1997 წლებში მაუწყებლობდა.<ref>\"La última emisión de QAP.\" ''El Tiempo'' 30 December 1997:link</ref> ის პროექტს მას შემდეგ შეუერთდა, რაც სარედაქციო და ჟურნალისტური დამოუკიდებლობის პირობა მიიღო.\n\n===ქორწინება და ოჯახი===\nგარსია მარკესი მომავალ მეუღლე მერსედეს ბარჩას მაშინ შეხვდა, როცა ეს უკანასკნელი კოლეჯის სტუდენტი იყო. წყვილმა ქორწინება იმ დროისთვის გადაწყვიტა, როცა მერსედესი სასწავლებელს დაამთავრებდა. თუმცა, ამ პერიოდში გაბრიელი საზღვარგარეთის კორესპონდენტის ამპლუაში ევროპაში გაგზავნეს და მერსედესი მის დაბრუნებას ბარანკილიაში ელოდა. ბოლოს, ისინი 1958 წელს დაქორწინდნენ.<ref name=\"saldívar372\"></ref><ref name=\"pelayo7\"></ref> მომდევნო წელს წყვილს პირველი ვაჟი, როდრიგო გარსია შეეძინა, რომელიც ამჟამად სატელევიზიო და კინორეჟისორია.<ref name=\"pelayo7\"/> 1961 წელს ოჯახი გრეიჰაუნდის ხაზების ავტობუსით სამოგზაუროდ გაემგზავრა სამხრეთ შეერთებულ შტატებში, საბოლოოდ კი მექსიკის დედაქალაქ მეხიკოში დასახლდა.<ref></ref> მარკესს მუდმივად სურდა შეერთებული შტატების სამხრეთი ნაწილის მონახულება, რადგან უილიამ ფოლკნერის ნაწერებით იყო შთაგონებული.<ref name=\"pelayo8\"></ref> სამი წლის შემდეგ, მეხიკოში წყვილს მეორე ვაჟი — გონსალო შეეძინა.<ref name=bell-villadaxxi></ref> გონსალო ამჟამად გრაფიკული დიზაინერია მეხიკოში.<ref name=\"pelayo8\"/>\n\n===''ფოთოლცვენა''===\n„ფოთოლცვენა“ (''La Hojarasca'') გაბრიელ გარსია მარკესის პირველი ნოველაა, რომლის დასაბეჭდადაც გამომცემელს ის შვიდი წლის მანძილზე ეძებდა; საბოლოოდ ნაწარმოები 1955 წელს დაიბეჭდა.<ref></ref> როგორც მარკესი აღნიშნავს, „მათ შორის, რაც კი მას დაუწერია (1973 წლისთვის), ფოთოლცვენა მისთვის ყველაზე საყვარელი იყო, რადგან ის გრძნობდა, რომ ეს ნოველა ყველაზე გულწრფელი და სპონტანური იყო“.<ref></ref> მთელი ნოველის მოქმედება ერთ ოთახში ხდება, 1928 წლის 12 სექტემბერს, ოთხშაბათი დღის ნახევარი საათის მანძილზე. ეს არის მოხუცი გენერლის ისტორია (მარკესის პაპის მსგავსის), რომელიც ცდილობს ჩვეული ქრისტიანული წესით დაასაფლაოს არაპოპულარული ფრანგი ექიმი. გენერალს მხარს მხოლოდ ქალიშვილი და უფროსი ვაჟი უჭერენ. ნოველა იკვლევს ბავშვის პირველ გამოცდილებას სიკვდილთან მიმართებაში, რასაც მოსდევს მისი შემდგომი ცნობიერების ნაკადი. ნოველა ასევე ააშკარავებს გენერლის ქალიშვილის, ისაბელას პერსპექტივას, რომელიც ფემინისტური ხედვებითაა განმსჭვალული.<ref name=\"pelayo5\"/>\n\n===''მარტოობის ასი წელიწადი''===\nჯერ კიდევ მაშინ, როდესაც გარსია მარკესი თვრამეტი წლის იყო, სურდა დაეწერა რომანი, რომელიც დაფუძნებული იქნებოდა თავის პაპა-ბებიის სახლის ამბებზე, სადაც ის გაიზარდა. იგი მტკიცედ განაგრძობდა ბრძოლას აზრებთან, ფიქრობდა წერის ხელსაყრელ სტილსა და იდეაზე. ერთ დღესაც, მან ამ ყველაფერზე პასუხი მაშინ მიიღო, როდესაც ოჯახთან ერთად მანქანით აკაპულკოსკენ მიემართებოდა. მარკესმა მანქანა გზიდან მოატრიალა და ოჯახი სახლში დაბრუნდა, რათა მას წერა დაეწყო. ავტომობილიც გაყიდა, რადგან იმ პერიოდში, როცა ის წერით იქნებოდა დაკავაბული, ოჯახს საარსებოდ ფული ესაჭიროებოდა. მაგრამ რომანმა იმაზე მეტი დრო წაიღო, ვიდრე ის ვარაუდობდა, თვრამეტი თვის მანძილზე მარკესი ყოველდღე წერდა. მისი მეუღლე საკვებს ნისიად იღებდა, ბინის მეპატრონისთვის კი ცხრა თვის ქირა დაუგროვდათ გადასახდელი.<ref></ref> მას შემდეგ, რაც 1967 წელს წიგნი დაიბეჭდა, იგი მისი კომერციულად ყველაზე წარმატებული რომანი გამოდგა — ''მარტოობის ასი წელიწადი''; გაიყიდა ნაწარმობის დაახლოებით 30 მილიონი ასლი.<ref></ref> სიუჟეტი აღწერს ბუენდიების ოჯახის რამდენიმე თაობის ქრონიკებს, იმ დროიდან, რაც მათ ფიქციური სამხრეთამერიკული სოფელი მაკონდო დააარსეს, მათ ცხოვრებას და სირთულეებს, ინცესტის მაგალითებს, დაბადებებსა და გარდაცვალებებს. კრიტიკოსების მიერ მაკონდო ხშირად განზოგადებულია ლათინური ამერიკის სასოფლო დასახლებებთან ან მარკესის მშობლიურ ქალაქ არაკატაკასთან.<ref></ref><ref name = \"xqsoal\"></ref>\n\nრომანმა საყოველთაო პოპულარობა მოიპოვა, ავტორს კი 1972 წელს ნობელისა და რომულო გალიეგოსის პრემიები მოუტანა. რომანს ამერიკელი მწერალი უილიამ კენედი უწოდებდა „პირველ ლიტარატურულ ნაწარმოებს, ბიბლიის ერთ-ერთი წიგნის, „დაბადების“ შემდეგ, რომელიც მთელმა კაცობრიობამ უნდა წაიკითხოს“.<ref></ref> „მარტოობის ასი წელიწადის“ საპასუხოდ გამოქვეყნდა ლიტერატურული კრიტიკის ასობით სტატია და წიგნი. მიუხედავად იმისა, რომ წიგნმა მრავალი აღიარება მოიპოვა, გარსია მარკესს მის წარმატებაში მაინც ეჭვი ეპარებოდა. ერთხელ მან შენიშნა: „ბევრ კრიტიკოსს ავიწყდება, რომ ისეთი რომანი, როგორიცაა „მარტოობის ასი წელიწადი“, სულ მცირედითაა ოხუნჯობა, მაგრამ სავსეა ახლო მეგობრობის სიგნალებით; აქედან გამომდინარე, წიგნის შეფასებასთან ერთად, ისინი იღებენ მისი შიგთავსის გაშიფვრის პასუხისმგებლობას და საკუთარი თავების გასულელების რისკს.<ref name = \"xqsoal\"/>\n\n===სახელის მოხვეჭა===\nthumb|right|upright|250პქ|გარსია მარკესი ავტოგრაფს ტოვებს „[[მარტოობის ასი წელიწადი]]ს“ ასლზე. [[ჰავანა]], [[კუბა]]. \n250px|მინიატიურა|სამახსოვრო აბრა [[პარიზი|პარიზში]], Hôtel des 3 Collèges-ში, სადაც 1956 წელს ცხოვრობდა მარკესი\n„მარტოობის ასი წელიწადის“ დაწერის შემდეგ, მარკესი ევროპაში დაბრუნდა და მომდევნო წელი ოჯახთან გაატარა, ესპანეთში, ბარსელონაში.<ref name=bell-villadaxxi/> რომანის გამოქვეყნებამ მარკესს საერთაშორისო აღიარება მოუტანა. სწორედ ეს გახდა მიზეზი იმისა, რომ ის, როგორც ფასილიტატორი ჩართულიყო რამდენიმე მოლაპარაკებაში კოლუმბიის მთავრობასა და პარტიზანებს შორის, მათ შორის ყოფილ 19 აპრილის მოძრაობასთან (M-19), კოლუმბიის რევოლუციურ შეიარაღებულ ძალებთან (FARC) და ეროვნულ-განმანთავისუფლებელ არმიასთან.<ref>  </ref><ref> </ref> გარდა ამისა, მისი ნაწარმოების პოპულარობამ მარკესს შესძინა მრავალი მეგობარი, მათ შორის ძლევამოსილი ლიდერები, ისეთები, როგორებიც იყვვნენ კუბის პრეზიდენტი ფიდელ კასტრო, რაც აღწერილია ნაწარმოებში ''„გაბო და ფიდელი: მეგობრობის პორტრეტი“''.<ref></ref> ამავე პერიოდში, 1976 წელს, მეხიკოში, ერთ-ერთ საღამოზე პერუელმა მწერალმა მარიო ვარგას ლიოსამ მარკესს სახეში მუშტი ჩაარტყა, რაც მათ შორის და ზოგადად თანამედროვე ლიტერატურაში ერთ-ერთი უდიდესი მტრობის მიზეზი გახდა. ისინი ერთნამეთს 30 წლის მანძილზე არ ეპლაპარაკებოდნენ. 1982 წელს, ჟურნალისტ კლაუდია დრეიფუსთან ინტერვიუში მარკესი აღნიშნავს, რომ მისი მეგობრობა კასტროსთან ძირითადად ლიტერატურაზეა დამყარებული: „ჩვენ ინტელექტუალური მეგობრები ვართ. შესაძლოა ფართო საზოგადოებისთვის ეს ნაკლებ ცნობილია, მაგრამ ფიდელი ძალიან კულტურული ადამიანია. როცა ჩვენ ერთად ვართ, აურაცხელს ვლაპარაკობთ ლიტერატურაზე“.<ref></ref> ამ ურთიერთობას 1992 წელს გამოცემულ მემუარებში (''Antes de que Anochezca - დაღამებამდე'') აკრიტიკებდა კუბელი დევნილი მწერალი რეინალდო არენასი.<ref></ref>\n\nიმის გამო, რომ გარსია მარკესი დაუფარავად საუბრობდა ამერიკის შეერთებული შტატების იმპერიალისტურ ზრახვებზე, მრავალი წლის მანძილზე, აშშ-ის იმიგრაციის სამსახურის მიერ მასზე ვიზის გაცემა აკრძალული იყო.<ref></ref> მას შემდეგ, რაც პრეზიდენტად ბილ კლინტონი აირჩიეს, მან მარკესის შესვლაზე აკრძალვა მოხსნა და „მარტოობის ასი წელიწადი“ თავის საყვარელ რომანად გამოაცხადა.<ref name=bell-villadaxxii/>\n\n===''პატრიარქის შემოდგომა''===\nმას შემდეგ, რაც მარკესის თვალწინ მოხდა ვენესუელის დიქტატორის — მარკოს პერეს ხიმენესის დამხობა და გაქცევა, მწერალმა გადაწყვიტა დაეწერა დიქტატორული რომანი (''ლათინოამერიკული ლიტერატურის ჟანრი''). როგორც ის იხსენებს, „ეს იყო პირველი შემთხვევა, როდესაც მან ლათინურ ამერიკაში დიქტატორის დამხობა იხილა“.<ref></ref> 1968 წელს მარკესმა „პატრიარქის შემოდგომის“ (''El otoño del patriarca'') წერა დაიწყო და დასრულებას 1971 წლისთვის ვარაუდობდა, თუმცა, რომანის დახვეწა-შელამაზებას ის უფრო დიდხანს მოუნდა და საბოლოოდ, წიგნი 1975 წელს ესპანეთში გამოიცა.<ref></ref> როგორც მწერალი იხსენებს, ეს რომანი „პოემაა ძალაუფლების მარტოობისა“, რადგან ის აღწერს უცხოელი დიქტატორის ცხოვრებას, რომელსაც გენერლის სახით წარმოსახავს. რომანი მიჰყვება გენერლის ცხოვრებასთან დაკავშირებულ ანეკდოტთა სერიას, არაა დაცული არანაირი ქრონოლოგია.<ref name=williams112></ref> მიუხედავად იმისა, რომ ამბის ვითარების ადგილი რომანში დაზუსტებული არაა, წარმოსახვითი ქვეყანა მდებარეობს სადღაც კარიბის აუზში.<ref name=Williams111></ref>\n\nსიუჟეტთან დაკავშირებით გარსია მარკესს საკუთარი ახსნა აქვს:<blockquote>\nჩემი განზრახვა ყოველთვის იყო შემექმნა ლათინური ამერიკის, განსაკუთრებით კი კარიბის აუზის ყველა დიქტატორის სინთეზი. მით უმეტეს, რომ ხუან ვისენტე გომესის (ვენესუელა) პიროვნება საკმაოდ ძლიერი იყო, ამას დამატებული ის ფაქტი, რომ მე ის მაჯადოებდა, განსაკუთრებულ ზემოქმედებას ახდენდა და უდავოა, რომ პატრიარქს მას ვადარებ და არა ვინმე სხვას.<ref name=Williams111/> \n</blockquote>\n\n„პატრიარქის შემოდგომის“ გამოქვეყნების შემდეგ, მარკესი და მისი ოჯახი ბარსელონიდან საცხოვრებლად მეხიკოში გადასახლდა<ref name=bell-villadaxxi/> და მწერალმა პირობა დადო, რომ არაფერს აღარ გამოაქვეყნებდა, სანამ ჩილეს დიქტატორი აუგუსტო პინოჩეტი არ დაემხობოდა. თუმცა, მან მაინც გამოაქვეყნა „გამოცხადებული სიკვდილის ქრონიკა“, მიუხედავად იმისა, რომ პინოჩეტს კვლავ ეპყრა ჩილეს სადავეები. მარკესის თქმით, მან პირობა იმიტომ დაარღვია, რომ „მას არ შეეძლო დუმილი უსამართლობისა და რეპრესიების საპასუხოდ“.<ref name=\"Maurya58\"></ref>\n\n===''გამოცხადებული სიკვდილის ქრონიკა''===\n„გამოცხადებული სიკვდილის ქრონიკა“ ''(Crónica de una muerte anunciada)'' აღწერს მკვლელობას, რომელიც კოლუმბიაში, სუკრეს დეპარტამენტში მოხდა 1951 წელს. პერსონაჟი სახელად სანტიაგო ნასარი ეფუძნება მარკესის ბავშვობის კარგ მეგობარს, კაეტანი ხენტილე ჩიმენტოს.<ref name=\"pelayo111\"></ref> პალეიო ამ რომანს აკლასიფიცირებს როგორც ჟურნალიზმის, რეალიზმისა და დეტექტივის კომბინაციას.<ref></ref>\n\nრომანის ფაბულა სანტიაგო ნასარის მკვლელობის ირგვლივ ვითარდება. მთხრობელი მოქმედებს როგორც დეტეტქივი და მკვლელობის დეტალებს წამი-წამში ხსნის.<ref name=\"pelayo112\"></ref> როგორც ლიტერატურის კრიტიკოსი რუბენ პალეიო შენიშნავს, ეს ამბავი აცოცხლებს გარდასულ მოდას. წინ წაწევის ნაცვლად... სიუჟეტი უკუღმა ვითარდება“.<ref></ref> პირველ თავში მთხრობელი მკითხველს დაწვრილებით უყვება ვინ მოკლა სანტიაგო ნასარი და მთელს დარჩენილ წიგნში არ ჩანს, რატომ.\n\n„გამოცხადებული სიკვდილის ქრონიკა“ 1981 წელს გამოქვეყნდა, ერთი წლით ადრე, სანამ 1982 წელს მარკესს ნობელის პრემიით დააჯილდოვებდნენ ლიტარატურის დარგში.<ref name=\"pelayo111\"/> 1987 წელს რომანის მიხედვით იტალიელმა რეჟისორმა ფრანჩესკო როზიმ ფილმი გადაიღო.<ref name=\"pelayo112\"/>\n\n===''სიყვარული ჟამიანობის დროს''===\n„სიყვარული ჟამიანობის დროს“ ''(El amor en los tiempos del cólera)'' პირველად 1985 წელს გამოქვეყნდა. იგი მიიჩნევა სიყვარულის არატრადიციულ ისტორიად, ვინაიდან „შეყვარებულებმა სიყვარული თავიანთ „ოქროს წლებში“, 70 წელს გადაცილებულებმა იპოვეს, როდესაც მათ თავს სიკვდილი დასტრიალებთ“.<ref></ref>\n\n„სიყვარული ჟამიანობის დროს“ ეფუძნება ორი შეყვარებული წყვილის ისტორიას. ფერმინა დასას და ფლორენტინო არისას ახალგაზრდული სიყვარულის ამბავი მარკესის მშობლების სიყვარულის ისტორიას ეფუძნება.<ref name=bell-villada156></ref> თავად მარკესი ინტერვიუში ამ ყოველივეს შემდეგნაირად ხსნის: „ერთადერთი განსხვავება (ჩემი მშობლებისგან) ისაა, რომ ისინი დაქორწინდნენ. და როგორც კი ისინი შეუღლდნენ, იმ წამიდან ისინი უკვე აღარ იყვნენ ლიტერატურულად საინტერესო ფიგურები“.<ref name=bell-villada156/> მოხუცებული ადამიანების სიყვარული დამყარებულია გაზეთში გამოქვეყნებულ ამბავზე ორი გარდაცვლილი ამერიკელის შესახებ, რომლებიც 80 წლისანი იყვნენ და ერთმანეთს ყოველწლიურად აკაპულკოში ხვდებოდნენ. ერთ დღესაც მათ ნავით გასეირნება მოინდომეს, რა დროსაც ორივე მათგანი მენიჩბემ მოკლა ნიჩბებით. გარსია მარკესი შენიშნავს: „სიკვდილის შემდეგ, მათი საიდუმლო რომანი გამჟღავნდა. მე მათ მომაჯადოვეს. თითოეული მათგანი სხვა ადამიანზე დაქორწინდა“.<ref></ref>\n\n===''ადამიანის გატაცების უწყება''===\n„ადამიანის გატაცების უწყება“ ''(Noticia de un secuestro)'' პირველად 1996 წელს გამოქვეყნდა. იგი არამხატვრული წიგნია, რომელშიც მოთხრობილია ადამიანთა გატაცებასა და ნარკო-ტერორისტებთან დაკავშირებული ამბები, რასაც 1990-იანი წლების დასაწყისში კოლუმბიაში მედელინის კარტელი სჩადიოდა. ეს იყო ნარკო-კარტელი, რომლის დამფუძნებელი და მმართველიც პაბლო ესკობარი იყო. წიგნში აღწერილია ადამიანთა გატაცება, დაპატიმრება და კოლუმბიის წამყვანი ფიგურების გათავისუფლება, მათ შორის პოლიტიკოსებისა და პრესის წარმომადგენლების. ამ წიგნის იდეა მარკესს შესთავაზეს განათლებისა და მეცნიერების ყოფილმა მინისტრმა მარუხა პაჩონ კასტრომ და კოლუმბიელმა დიპლომატმა ლუის ალბერტო ვილიამისარ კარდენასმა. ორივე მათგანი პაბლო ესკობარის იმ მრავალ მსხვერპლთა შორის იყო, რომელთა საშუალებითაც ეს უკანასკნელი კოლუმბიის მთავრობაზე ზეწოლას ცდილობდა, რათა შეეჩერებინა მისი ექსტრადიცია ადამიანთა გატაცების, მკვლელობებისა და ტერორისტული აქტების მოწყობის ბრალდებით.<ref>Maruja Pachón ex ministra de Educación, Enfoque - Edición Impresa Semana.com - Últimas Noticias </ref>\n\n===''იცხოვრო, რათა მოჰყვე'' და ''ჩემი ნაღვლიანი მეძავების გახსენების ჟამს''===\n2002 წელს გარსია მარკესმა გამოაქვეყნა საკუთარი მემუარები „იცხოვრო, რათა მოყვე“ ''(Vivir para contarla)'' — სამტომიანი მემუარების პროექტის პირველი ნაწილი. 2003 წელს წიგნი ინგლისურად ითარგმნა.<ref></ref> 2004 წლის ოქტომბერში მარკესმა გამოსცა ნოველა „ჩემი ნაღვლიანი მეძავების გახსენების ჟამს“ ''(Memoria de mis putas tristes)'', სიყვარულის ისტორია, რომელიც აღწერს 90 წლის მოხუცი კაცისა და მისი სექსუალურად ჯერ კიდევ მოუმწიფებელი საყვარლის ამბავს. ამ ნაწარმოებმა დიდი ვნებათაღელვა გამოიწვია ირანში, სადაც 5 000 ასლის გაყიდვის შემდეგ წიგნი აიკრძალა.<ref></ref><ref></ref>\n\n===კინო და ოპერა===\nthumb|250პქ|გარსია მარკესი [[კოლუმბია|კოლუმბიის]] კულტურის მინისტრ პაულა მორენოსთან (მარცხნივ) ერთად [[გვადალახარის საერთაშორისო კინოფესტივალი|გვადალახარის საერთაშორისო კინოფესტივალზე]], [[გვადალახარა]], [[მექსიკა]], 2009 წლის მარტი.\nმარკესის წარმოსახვის ენას კრიტიკოსები ხშირად ვიზუალური და გრაფიკული უნარის მქონედ მიიჩნევენ;<ref name=\"Stavans65\"></ref> თავად მარკესი კი თავის თითოეულ ნაწარმოებს „ვიზუალური გამოსახულებით“ შთაგონებულს უწოდებს.<ref></ref> ეს არცაა გასაკვირი, რადგან მას ფილმებთან ურთიერთობის ხანგრძლივი ისტორია ჰქონდა. იგი კინოკრიტიკოსი იყო, მან დაარასა და აღმასრულებელი დირექტორის რანგში უძღვებოდა ჰავანის კინოს ინსტიტუტს,<ref name=\"Stavans65\"/> მარკესი ამავე დროს იყო ლათინური ამერიკის კინოს ფონდის თავმჯდომარე, მასვე დაწერილი აქვს რამდენიმე კინოსცენარი.<ref name=\"Bell7\"/> პირველ სცენარზე იგი კარლოს ფუენტესთან ერთად მუშაობდა; ეს იყო ხუან რულფოს ''El gallo de oro''. სხვა სცენარებს შორისაა ფილმები „სიკვდილის დრო“ (1966) ''(Tiempo de morir)'' და „ძალიან მოხუცი ადამიანი უზარმაზარი ფრთებით“  (1988) ''(Un señor muy viejo con unas alas enormes)'', ასევე სატელევიზიო სერიალი „რთული სიყვარული“ (1991) ''(Amores difíciles)''.<ref name=\"Stavans65\"/><ref></ref>\n\nზოგიერთი მისი ნაწერი სხვა მწერლებისა და რეჟისორებისთვის გახდა შთაგონების წყარო. 1987 წელს იტალიელმა რეჟისორმა ფრანჩესკო როზიმ მარკესის რომანის მიხედვით გადაიღო ფილმი „გამოცხადებული სიკვდილის ქრონიკა“.<ref></ref> რამდენიმე ფილმი გადაიღეს მექსიკა<nowiki/>ში, მათ შორის „მონტიელის ქვრივი“ (1979) ''(La Viuda de Montiel)'', ხაიმე უმბერტო ერმოსილიოს „მარია ჩემს გულში“ (1979) ''(Maria de mi corazón)''<ref></ref> და არტურო რიპსტეინის „გენერალი არავის სწერს“ (1998) ''(El coronel no tiene quien le escriba)''.<ref></ref>\n\nბრიტანელმა რეჟისორმა მაიკ ნიუელმა რონალდ ჰარვუდის სცენარის მიხედვით, კოლუმბიის ქალაქ კარტახენაში გადაიღო „სიყვარული ჟამიანობის დროს“. ფილმის პრემიერა შეერთებულ შტატებში 2007 წლის 16 ნოემბერს შედგა.<ref></ref>\n\nმის ნოველაზე „სიყვარულისა და სხვა დემონების შესახებ ფილმი გადაიღო კოსტა-რიკელმა რეჟისორმა ილდა იდალგომ, რომელიც ჰავანის კინოს ინსტიტუტის კურსდამთავრებულია, სადაც მარკესი ხშირად ატარებდა სცენარების წერის ლექციებს. იდალგოს ფილმი 2010 წლის აპრილში გამოვიდა. იგივე ნოველის მიხედვით უნგრელმა კომპოზიტორმა პეტერ ეტვიოშმა შექმნა ოპერა „სიყვარული და სხვა დემონები“, რომლის პრემიერაც 2008 წელს გლაინდბორნის ოპერის ფესტივალზე შედგა.\n\n===შემდგომი ცხოვრება და გარდაცვალება===\n====ჯანმრთელობის გაუარესება====\n250px|მინიატიურა|მარკესი 2009 წელს\n1999 წელს გარსია მარკესს ლიმფური კიბოს დიაგნოზი დაუსვეს.<ref name=bell-villadaxxii></ref> ლოს-ანჯელესის ერთ-ერთ კლინიკაში გავლილი ქიმიოთერაპიის კურსის შემდეგ დაავადებამ უკან დაიხია.<ref name=bell-villadaxxii/><ref name=\"Forero\"></ref> ამ მოვლენამ მარკესს მემუარების წერის დაწყება გადააწყვეტინა: „მინიმუმამდე შევამცირე ურთიერთობა მეგობრებთან, გამოვრთე ტელეფონი, გავაუქმე მოგზაურობები და ყველა უახლოესი გეგმა“, - უთხრა მწერალმა კოლუმბიურ გაზეთ ''El Tiempo''-ს, „...ჩავიკეტე და ყოველდღიურად, შეუჩერებლად დავიწყე წერა“.<ref name=\"Forero\"/> სამი წლის შემდეგ, 2002 წელს მან გამოაქვეყნა მემუარების დაგეგმილი ტრილოგიის პირველი ტომი — „იცხოვრო, რათა მოყვე“ ''(Vivir para Contarla)''.<ref name=\"Forero\"/>\n\n2000 წელს, პერუულმა გაზეთმა La República-მ შეცდომით გაავრცელა ცნობა მარკესის გარდაცვალების შესახებ. მეორე დღესვე, სხვა გაზეთებმა გამოაქვეყნეს გამოსამშვიდობებელი ლექსი „ლა მარიონეტა“ (თოჯინა); გამოცემების მტკიცებით, ლექსი მარკესს ეკუთვნოდა, თუმცა მარკესმა უმალ უარყო მისი ავტორობა. აღოჩნდა, რომ ლექსი მექსიკელ მეზღაპრეს ეკუთვნოდა.<ref></ref><ref></ref><ref> </ref>\n\nროგორც მარკესი იხსენებს, „2005 წელი პირველი წელი იყო ჩემს ცხოვრებაში, როდესაც ერთი ხაზიც კი არ დამიწერია. ჩემი გამოცდილების შედეგად, უპრობლემოდ შემეძლო დამეწერა ახალ რომანი, მაგრამ ხალხი ადვილად აღმოაჩენდა, რომ მასში ჩემი გული არ იდებოდა“.<ref name=worn_out/>\n\n2008 წლის მაისში ცნობილი გახდა, რომ მარკესმა მუშაობა დაასრულა ახალ ნაწარმოებზე „სიყვარულის რომანი“, რომელიც წლის ბოლოს უნდა გამოქვეყნებულიყო.<ref></ref> თუმცა, 2009 წლის აპრილში მწერლის აგენტმა კარმენ ბალსელსმა ჩილეურ გაზეთ ''La Tercera''-ს განუცხადა, რომ საეჭვო იყო, მარკესს კიდევ რამე დაეწერა.<ref name=worn_out/> მას არ დაეთანხმა რენდომ „ჰაუზ მონდადორის“ გამომცემელი კრისტობალ პერა, რომელიც ამტკიცებდა, რომ მარკესმა დაასრულა ახალი რომანი სახელად „შევხვდებით აგვისტოში“ ''(En agosto nos vemos)''.<ref> </ref>\n\n2008 წლის დეკემბერში გარსია მარკესმა გვადალახარის წიგნის ბაზრობაზე თაყვანისმცემლებს განუცხადა, რომ წერამ იგი გამოფიტა.<ref name=worn_out></ref> მიუხედავად მისი ლიტერატურული აგენტისა და ბიოგრაფის მტკიცებისა, რომ მარკესის სამწერლობო კარიერა დასრულდა, 2009 აგვისტოში მარკესმა კოლუმბიურ გაზეთ El Tiempo-ს განუცხადა: „არცერთი არ ამბობს სიმართლეს. ერთადერთი, რასაც ვსაქმიანობ — ვწერ“.<ref name=worn_out/><ref></ref>\n\n2012 წელს მწერლის ძმამ, ხაიმემ განაცხადა, რომ მარკესს დემენცია (შეძენილი ჭკუასუსტობა) ტანჯავდა. <ref></ref>\n\n2014 წლის აპრილში გარსია მარკესი მექსიკის ერთ-ერთ კლინიკაში მოათავსეს. მას ფილტვებსა და საშარდე სისტემაში რესპირატორული ინფექცია ჰქონდა, ასევე სტანჯავდა გაუწყლოება (დეჰიდრატაცია). ანტიბიოტიკების მიღების შემდეგ მწერლის მდგომარეობა გაუმჯობესდა. ამ დროს მექსიკის პრეზიდენტი ენრიკე პენია ნიეტო საკუთარ ტვიტერზე წერდა: „მე მას სწრაფ გამოჯანმრთელებას ვუსურვებ“. ასევე ტვიტერზე, კოლუმბიის პრეზიდენტი ხუან მანუელ სანტოსი კი წერდა, რომ მისი ქვეყანა მწერალზე ფიქრობდა და „სრულიად კოლუმბია სწრაფ გამოჯანმრთელებას უსურვებს ყველა დროის უდიდეს ადამიანს — გაბრიელ გარსია მარკესს“.<ref></ref>\n\n====სიკვდილი და დაკრძალვა====\n2014 წლის 17 აპრილს, მეხიკოში, გაბრიელ გარსია მარკესი 87 წლის ასაკში პნევმონიით გარდაიცვალა.<ref></ref><ref></ref> მისი სიკვდილი ტვიტერზე დაადასტურეს ახლობელმა ფერნანდა ფამილიარმა<ref name=\"muerteBBC\"></ref> და მისმა ყოფილმა გამომცემელმა კრისტობალ პერამ.<ref name=\"muerteNYT\"></ref>\n\nმარკესის გარდაცვალებას გამოეხმაურა კოლუმბიის პრეზიდენტი ხუან მანუელ სანტოსი: „მარტოობის ასი წელიწადი და ნაღველი ყველა დროის უდიდესი კოლუმბიელის სიკვდილის გამო“.<ref name=\"muerteBBC\"/> კოლუმბიის ყოფილმა პრეზიდენტმა ალვარო ურიბემ კი განაცხადა: „ოსტატო გარსია მარკეს, მადლობა სამუდამოდ, პლანეტის მილიონობით ადამიანს ჩვენი ქვეყანა შენ მიერ გაბმული მომაჯადოებელი ძაფების წყალობით შეუყვარდა“.<ref></ref> მარკესს მეუღლე და ორი ვაჟი დარჩა.<ref name=\"muerteNYT\"/>\n\nმარკესის გვამის კრემაცია მეხიკოში, ოჯახურ გარემოში მოხდა. 22 აპრილს, მეხიკოში, სადაც მარკესმა ცხოვრების ბოლო სამ ათეულ წელზე მეტი გაატარა, ოფიციალურ  ცერემონიას დაესწრნენ კოლუმბიისა და მექსიკის პრეზიდენტები. დამკრძალავმა პროცესიამ მარკესის სახლიდან მწერლის ფერფლი ხელოვნების სასახლეში გადაიტანა, სადაც სამახსოვრო ცერემონია გაიმართა. უფრო ადრე კი, სიმბოლური დაკრძალვის ცერემონია მოაწყვეს კოლუმბიაში, მწერლის მშობლიური არაკატაკის მაცხოვრებლებმა.<ref></ref>\n\n==სტილი==\nthumb|upright|250პქ|მარკესი ხშირად ატარებდა [[კოლუმბია|კოლუმბიის]] კარიბული რეგიონისათვის დამახასიათებელ ქუდს ''„სომბრერო ვუელტიაო“''\nმიუხედავად იმისა, რომ მარკესის ნაწერებში არის ზოგიერთი ასპექტი, როდესაც თითქმის ყოველთვის მკითხველს შეიძლება რაღაცის მოლოდინი ჰქონდეს, მაგალითად იუმორის, იგი არ ჯდება რაიმე გარკვეული და წინასწარ გადაწყვეტილი თარგის სტილში. მარლისე სიმონსთან ინტერვიუში, მარკესი შენიშნავს:<blockquote>ყოველ წიგნში, მე ვცდილობ სხვადასხვანაირ გზას გავყვე [...]. არ ვირჩევ სტილს. შენ შეგიძლია გამოიძიო და სცადო აღმოჩინო, რა სტილი იქნებოდა ამ თემისთვის უკეთესი. მაგრამ სტილი გადაწყვეტილია საგნებით, დროთა განწყობით. თუ შეეცდები გამოიყენო რამე ისეთი, რაც არაა შესაფერისი, ის უბრალოდ, არ იმუშავებს. ამის შემდეგ, მის გარშემო კრიტიკოსები შეთხზავენ თეორიებს და დაინახავენ საგნებს, რომლებიც მე ვერ დავინახე. მე მხოლოდ ჩვენი ცხოვრების გზას ვეპასუხები, კარიბული ცხოვრების გზას.<ref></ref></blockquote>\n\nგარსია მარკესი ასევე აღნიშნავდა, რომ ცდილობდა აღეწერა გარეგნულად მნიშვნელოვანი დეტალები და მოვლენები, რის გამოც მკითხველი უფრო მეტად იჭრება როლში და თითქოს მოვლენის განვითარების თანამონაწილე ხდება. მაგალითად, ნოველაში „გენერალს არავინ სწერს“, მთავარ გმირებს არ აქვთ სახელები. ეს პრაქტიკა შთაგონებულია ბერძენი ტრაგიკოსების, მაგალითად ანტიგონესა და მეფე ოედიპუსის მიერ, რომლებთანაც მნიშვნელოვანი მომენტები სტადიების გარეშე ხდება და მინდობილია მკითხველის წარმოსახვას.<ref></ref>\n\n===რეალიზმი და მაგიური რეალიზმი===\nმარკესის ყველა ნაშრომში რეალიზმი მნიშვნელოვანი თემაა. როგორც მან თავის ადრეულ წიგნებზე თქვა („ფოთოლცვენის“ გამოკლებით) — ''„გენერალს არავინ სწერს“, „ავბედით საათში“ და „დიდედის დასაფლავება“'' — ყველა მათგანი ასახავს კოლუმბიური ცხოვრების რეალობას და სწორედ ეს თემა განსაზღვრავს წიგნების რაციონალურ სტრუქტურას. არ ვნანობ, რომ ისინი დავწერე, მაგრამ ისინი მიეკუთვნება იმ წინასწარგანზრახულ ლიტერატურას, რომელიც გვთავაზობს რეალობის ზედმეტად სტატიკურ და ექსკლუზიურ ხედვას“.<ref></ref>\n\nთავის სხვა ნაშრომებში, მარკესმა სცადა რეალობის ნაკლებ ტრადიციული მიდგომით ასახვა, ისე, რომ „ყველაზე საზარელი, ყველაზე უჩვეულო საგნები და მოვლენები აღწერილია უემოციოდ“.<ref></ref> ამის ზოგადი მაგალითია „მარტოობის ასი წელიწადის“ ერთ-ერთი პერსონაჟის ფიზიკური და სულიერი აღმასვლა სამოთხეში, გასაშრობად ჩამოკიდებული თეთრეულით. ამ ნამუშევრების სტილი ერგება „სასწაულებრივ სამეფოს“, რასაც კუბელმა მწერალმა ალეხო კარპენტიერმა მაგიური რეალიზმი უწოდა.<ref></ref> ლიტერატურის კრიტიკოსი მაიკლ ბელი მარკესის სტილის ალტერნატიულ გაგებას ემხრობა და მაგიური რეალიზმის კატეგორიას აკრიტიკებს, რადგან მისი აზრით, ის ორად გაყოფილი და ეგზოტიკურია: „რაც მართლა რეალურია თავიდანვე, ეს ფსიქოლოგიური მოქნილობაა, რასაც შესწევს უნარი არასენტიმენტალურად ჩასახლდეს ყოველდღიურ მსოფლიოში, თუმცა ღია დატოვოს ზრახვები იმ სფეროებისა, რომლებიც თანამედროვე კულტურას აქვს, და ეს ყველაფერი თავისი შინაგანი ლოგიკის წყალობით, აუცილებელი მარგინალიზაციით ან რეპრესიით“.<ref></ref> გარსია მარკესი და თავის მეგობარი პლინიო აპულეიო მენდოსა მის ნაშრომს იგივენაირად განიხილავენ: <blockquote>„იმ ხერხს, რომლითაც შენ რეალობას გადმოსცემ შენს წიგნებში, მაგიური რეალიზმი უწოდეს. მეჩვენება, რომ შენი ევროპელი მკითხველი როგორც წესი, შეიგრძნობს შენი მონათხრობის მხოლოდ მაგიას, მაგრამ მის მიღმა დამალულ რეალობას ვერ ხედავს...“ „ეს უდავოა, რადგან საკუთარი რაციონალიზმი მათ იმის საშუალებას არ აძლევს, რათა დაინახონ, რომ რეალობა მხოლოდ პომიდვრისა და კვერცხის ფასით არ იფარგლება“.<ref></ref></blockquote>\n\n==მოტივები==\n===მარტოობა===\nგარსია მარკესის ნამუშევრების უმეტესობას მოტივად მარტოობის თემატიკა გასდევს. როგორც რუბენ პალეიო შენიშნავს, „''სიყვარული ჟამიანობის დროს'', მარკესის სხვა ნაწარმოებების მსგავსად, წარმოაჩენს როგორც ინდივიდუალურ, ისე კაცობრიობის მარტოობას... გამოხატავს სიყვარულისა და შეყვარებულის მარტოობას“.<ref></ref>\n\nპლიონიო აპულეიო მენდოსას კითხვას: „თუკი ყველა შენი წიგნის თემატიკა მარტოობაა, სად უნდა ვეძიოთ ჩვენ ამ ზღვარს გადასული ემოციის ფესვები? შენს ბავშვობაში?“ — მარკესმა უპასუხა: „მე ვფიქრობ, ეს პრობლემა ყველას აქვს. ყველას საკუთარი გზა და მისი გამოხატვის საშუალებები აქვს. შეგრძნებებითაა გაჟღენთილი არაერთი ავტორის ნაშრომები, თუმცა, ზოგიერთი მწერალი ამას გაუცნობიერებლად გამოხატავს“.<ref></ref>\n\nნობელის პრემიის გადაცემისას წარმოთქმულ მოხსენებაში „ლათინური ამერიკის მარტოობა“, მარტოობის თემას მარკესი ლათინური ამერიკის გამოცდილებას უკავშირებს: „ჩვენი რეალობის ინტერპრეტაცია იმ მოტივების მეშვეობით, რომლებიც საკუთრივ ჩვენი არაა, მხოლოდ იმას ემსახურება, რომ ჩვენ უფრო მეტად უცნობი, ნაკლებად თავისუფალი და უფრო მარტოსული გაგვხადოს“.<ref></ref>\n\n===მაკონდო===\nგარსია მარკესის ბევრ ნაწარმოებში სხვა მნიშვნელოვანი თემაა სოფელი, რომელსაც ის მაკონდოს უწოდებს. სავარაუდოდ წარმოსახვითი დასახლების პროტოტიპად იგი თავის მშობლიურ პატარა ქალაქს — არაკატაკას იყენებს, მაგრამ ამ სოფლის გამოსახულება რაიმე სპეციფიკური ტერიტორიით არაა შემოსაზღვრული. მარკესი აღნიშნავს: „მაკონდო არა იმდენად ადგილი, არამედ წარმოსახვითი სახელმწიფოა, რომელიც შენ საშუალებას გაძლევს დაინახო ის, რაც გინდა და დაინახო ისე, როგორც გინდა“.<ref></ref> მაშინაც კი, როცა მისი ნაწარმოებების სიუჟეტი მაკონდოში არ ვითარდება, ხშირად ადგილმდებარეობის სპეციფიკურობის შეთავსებულობის ნაკლებობა იგრძნობა. მაშინაც, როდესაც „ვითარება კარიბის ზღვის სანაპიროებსა თუ ანდები<nowiki/>ს სიღრმეში ხდება, ადგილმდებარეობა მაინც დაუზუსტებელია, გარსია მარკესის მცდელობასთან ზუსტ თანხმობაში, რომ წარმოაჩინოს უფრო რეგიონული მითები, ვიდრე სპეციფიკური პოლიტიკური ანალიზი“.<ref></ref> ეს გამოგონილი სოფელი სახელგანთქმული გახდა მთელს ლიტერატურულ სამყაროში. როგორც სტეივენსი მაკონდოსთან დაკავშირებით შენიშნავს, „მის გეოგრაფიასა და მაცხოვრებლებს გამუდმებით იშველიებენ მასწავლებლები, პოლიტიკოსები და ა. შ.“.<ref></ref> „ფოთოლცვენაში“ გარსია მარკესი აღწერს ''ბანანის ბუმის'' რეალიებს მაკონდოში, რაც მოიცავს დიდი კეთილდღეობის პერიოდს, როდესაც იქ ამერიკული კომპანიები იმყოფებოდნენ და მათი წასვლის შედეგად გამეფებულ დეპრესიის ხანას.<ref></ref> „მარტოობის ასი წელიწადის“ მოქმედება კი მთლიანად მაკონდოში ხდება და მარკესი აღწერს დასახლების დაარსებისა და მისი გაქრობის სრულ ისტორიას.<ref></ref>\n\nთავის ავტობიოგრაფიაში, გარსია მარკესი ხსნის თუ როგორაა იგი მოჯადოებული მაკონდოს სამყაროთი და კონცეპტით. მწერალი აღწერს უკვე ყმაწვილობის დროს, დედამისთან ერთად არაკატაკაში მოგზაურობას:<blockquote>\n\nმატარებელი გაჩერდა სადგურზე, რომლის სიახლოვესაც არანაირი დასახლება არ იყო. სულ ცოტა ხანში კი, მას შემდეგ, რაც ის დაიძრა, გზის გასწვრივ გამოჩნდა ბანანის პლანტაცია, რომელსაც შესასვლელთან ეწერა: ''მაკონდო''. ეს სიტყვა ჩემს ყურადღებას ჯერ კიდევ მაშინ იქცევდა, როდესაც პაპაჩემთან ერთად მივემგზავრებოდი ხოლმე, მაგრამ მხოლოდ მოზარდმაღა აღმოვაჩინე, რომ მე ამ სიტყვის პოეტური რეზონანსი მომწონდა. არასოდეს არავისგან გამიგია, ეს სახელი ეხსენებინა და არც არავისთვის მიკითხავს, თუ რას ნიშნავდა ის... მხოლოდ შემდეგ, ენციკლოპედიაში წავიკითხე, რომ ის სეიბას მსგავსი ტროპიკული ხის სახელია.<ref></ref>\n</blockquote>\n\n===ლა ვიოლენსია===\nრამდენიმე ნაწარმოებში, მათ შორის „გენერალს არავინ სწერს“, „ავბედითი საათი“ და „ფოთოლცვენა“, მარკესი ეხმიანება ''ლა ვიოლენსიას'' (ძალადობა), „1960-იან წლებში მიმდინარე სასტიკ სამოქალაქო ომს კონსერვატორებსა და ლიბერალებს შორის, რომელმაც ასობით ათასი კოლუმბიელის სიცოცხლე შეიწირა“.<ref name=\"McMurray6\"/><ref name=pelayo43></ref> მარკესის ყველა რომანში, თუნდაც შეუმჩნევლად მაინც განხილულია ''ლა ვიოლენსიას'' თემა. მაგალითად, პერსონაჟები ცხოვრობენ ისეთ უსამართლო სიტუაციებში, როგორებიცაა კომენდანტის საათი, პრესის ცენზურა, არსებობს იატაკქვეშა გაზეთები.<ref name=\"McMurray16\"></ref> „ბოროტების საათი“, მიუხედავად იმისა, რომ ის მარკესის არც თუ ისე ცნობილი ნაწარმოებია, გამოირჩევა ლა ვიოლენსიას თემის გაშუქებით, „მისით გამოწვეული სოციალური დეზინტეგრაციის ფრაგმენტული აღწერით“.<ref></ref> მიუხედავად იმისა, რომ მარკესი მკაფიოდ აღწერს ამ პერიოდის მახინჯ ბუნებასა და უსამართლობას, ის ყოველთვის უარყოფდა, რომ თავის ნაწარმოებებს პოლიტიკური პროპაგანდის პლატფორმისთვის იყენებდა. „მისთვის რევოლუციური მწერლობის მოვალეობა კარგად წერის საშუალებაა, იდეალური რომანი ისაა, რომელსაც შეუძლია მკითხველი თავის პოლიტიკურ და სოციალურ შიგთავსზე გადაიყვანოს, ამავე დროს, თავისი ძალაუფლებით შეაღწიოს რეალობაში და მისი სხვა მხარე გააშიშვლოს“.\n\n==მემკვიდრეობა==\n250px|მინიატიურა|მარკესი ბრაზილიელ მწერლებთან, [[ჟორჟი ამადუ]]სთან (ჩვენგან მარჯვნივ) და [[აგიარ ფილიუ]]სთან ერთად\n250px|მინიატიურა|გაბრიელ გარსია მარკესის კულტურის ცენტრი, [[ბოგოტა]], [[კოლუმბია]]\n\n\nგარსია მარკესის ღვაწლი ლათინოამერიკული ლიტერატურის ბუმის მნიშვნელოვან ნაწილს შეადგენს.<ref></ref> მისმა ნაწარმოებებმა აიძულა კოლუმბიური ლიტერატურის კრიტიკოსები გამოსულიყვნენ კონსერვატორული კრიტიციზმიდან, რაც დომინირებდა „მარტოობის ასი წელიწადის“ წარმატებამდე. ლიტერატურული კრიტიკის მიმოხილვაში რობერტ საიმსი შენიშნავს:\n\n\n\n===ნობელის პრემია===\n1982 წლის 8 დეკემბერს, „თავის რომანებისა და მოთხრობებისთვის, რომლებშიც ფანტასტიკა და რეალობა შერწყმულია მდიდრული წარმოსახვის სამყაროში, ირეკლავს რა კონტინენტის ცხოვრებასა და კონფლიქტებს“, გარსია მარკესმა ნობელის პრემია მიიღო ლიტერატურის დარგში. დაჯილდოებისას მის მიერ წარმოთქმულ მოხსენებას „ლათინური ამერიკის მარტოობა“ უწოდეს.<ref>, see </ref> მარკესი პირველი მწერალი იყო კოლუმბიიდან და მეოთხე ლათინური ამერიკიდან, ვინც ნობელის პრემია მიიღო ლიტერატურის დარგში.<ref></ref> მას შემდეგ, რაც ნობელის ლაურეატი გახდა, მწერალმა ერთ-ერთ ჟურნალისტს უთხრა: „ისეთი შთაბეჭდილება დამრჩა, რომ ამ პრემიის გადმოცემით, მათ მხედველობაში მიიღეს მთელი სუბკონტინენტის ლიტერატურა და ჩემთან ერთად, მთლიანად ეს ლიტერატურა დააჯილდოვეს“.<ref name=\"Maurya58\"/>\n\n== ბიბლიოგრაფია ==\n=== რომანები ===\n* 1962 – ''ავბედითი საათი (La mala hora)'' \n* 1967 – ''მარტოობის ასი წელიწადი (Cien años de soledad)''\n* 1975 – ''პატრიარქის შემოდგომა (El otoño del patriarca)''\n* 1985 – ''სიყვარული ჟამიანობის დროს (El amor en los tiempos del cólera'')\n* 1989 – ''გენერალი თავის ლაბირინთში (El general en su laberinto)''\n* 1994 – ''სიყვარულისა და სხვა დემონების შესახებ (Del amor y otros demonios)''\n\n===ნოველები ===\n* 1955 – ''ფოთოლცვენა (La hojarasca)''\n* 1961 – ''პოლკოვნიკს არავინ სწერს (El coronel no tiene quien le escriba)'' (თარგმნა თეა გვასალიამ)\n* 1968 – ''ძალიან მოხუცი კაცი უზარმაზარი ფრთებით (Un señor muy viejo con unas alas enormes)''\n* 1981 – ''გამოცხადებული სიკვდილის ქრონიკა (Crónica de una muerte anunciada)''\n* 2004 – ''ჩემი ნაღვლიანი მეძავების გახსენების ჟამს (Memoria de mis putas tristes)''\n\n=== მოთხრობები ===\n* 1947 – ''ცისფერი ძაღლის თვალები (Ojos de perro azul)''\n* 1962 – ''დიდედის დასაფლავება (Los funerales de la Mamá Grande)''\n* 1978 – ''დაუჯერებელი და სამწუხარო ამბავი უმწიკვლო ერენდირასი და მისი გულქვა ბებიისა (La increíble y triste historia de la cándida Eréndira y de su abuela desalmada)''\n* 1993 – ''ყარიბი პირიგრიმები (Doce cuentos peregrinos)''\n\n=== არამხატვრული ===\n* 1970 – ''დამხრჩვალი მეზღვაურის ამბავი (Relato de un náufrago)''\n* 1982 - ''ლათინური ამერიკის მარტოობა''\n* 1982 - ''გუავის სურნელი'' (პლინიო აპულეიო მენდოსასთან ერთად)\n* 1986 – ''მიგელ ლიტინის იატაქვეშა თავგადასავლები ჩილეში (Las Aventuras de Miguel Littín Clandestino en Chile)''\n* 1996 – ''ადამიანის გატაცების უწყება (Noticia de un secuestro)''\n* 1998 – ''ქვეყანა ბავშვისთვის''\n* 2002 – ''იცხოვრო, რათა მოყვე (Vivir para contarla)''\n\n==ლიტერატურა==\n\n\n* .\n* .\n* .\n* .\n* .\n* .\n* .\n* .\n* .\n*  .\n* .\n* .\n* .\n* .\n* .\n* .\n* Hernández, Consuelo. \"''El Amor en los tiempos del cólera'' es una novela popular.\" Diario la Prensa: New York, 4 October. 1987.\n* .\n* .\n* .\n* .\n* .\n* .\n* .\n* .\n* .\n* .\n* .\n* .\n* .\n* .\n\n\n==დამატებითი საკითხავი==\n* .\n\n== რესურსები ინტერნეტში ==\n\n\n* \n* მარკესის ნაწარმოებები Open Library-ს ინტერნეტ-არქივში\n* ნაშრომები გაბრიელ გარსია მარკესის შესახებ ბიბლიოთეკებში  WorldCat-ის კატალოგი\n* Gabriel García Márquez Nobelprize.org-ზე\n* Gabriel García Márquez მანამდე და შემდეგ\n* \n* მარკესის ნაწარმოებების თარგმანები ლიბ.ჯე-ზე \n\n===ფილმები===\n* Documentary 52': Gabriel García Márquez \n\n==სქოლიო==\n\n\n\n\n\n\n\n\nკატეგორია:კოლუმბიელი მწერლები\nკატეგორია:დაბადებული 1927\nკატეგორია:გარდაცვლილი 2014\nკატეგორია:კოლუმბიელი ნობელის პრემიის ლაურეატები\nკატეგორია:XX საუკუნის კოლუმბიელი რომანისტები\nკატეგორია:XXI საუკუნის კოლუმბიელი რომანისტები\nკატეგორია:კოლუმბიელი მამაკაცი რომანისტები\nკატეგორია:მეტისი მწერლები\nკატეგორია:პნევმონიით გარდაცვლილები\nკატეგორია:მაგიური რეალიზმის მწერლები\nკატეგორია:პოსტმოდერნისტი მწერლები\nკატეგორია:ნობელის პრემიის ლაურეატები ანბანის მიხედვით", "url": "https://ka.wikipedia.org/wiki/გაბრიელ_გარსია_მარკესი", "length": 41603}
{"id": "12459", "title": "ეგრისის სამეფო", "text": "'''ეგრისის სამეფო''', ''ლაზიკის სამეფო'' () — ძველი ქართული სამეფო დასავლეთ საქართველოს ტერიტორიაზე. უცხოურ წყაროებში ლაზიკის სამეფოდ მოხსენიებული. კოლხეთის სამეფოს დაშლის და მასში შემავალ ტომობრივ-ტერიტორიულ ერთეულების მიერ დამოუკიდებლობის მოპოვების შედეგად შექმნილი 131 წელს.\n\n== ისტორია ==\n===ეგრისი II - V საუკუნეებში===\nთავდაპირველად მცირე სამეფო იყო, ეკავა მდინარე  რიონის ორივე ნაპირი და ვრცელდებოდა დღევანდელი ქობულეთიდან მდინარე ხობისწყალმდე. აღმოსავლეთით მისი საზღვარი არ აღწევდა ლიხის ქედამდე, რადგან არგვეთი წარმოადგენდა იბერიის სამეფოს ნაწილს. მათ შორის საზღვარი სკანდა-შორაპანის ხაზზე გადიოდა.\n\nრომის იმპერია ეგრისზე სიუზერენობას ინარჩუნებდა. II საუკუნის 30-იან წლებში ლაზიკის მეფე მალასა რომის იმპერატორის მიერ იყო დანიშნული, ხოლო მის ზღვისპირა ციხე-ქალაქ ფასისში რომაული გარნიზონი იდგა. III საუკუნის 50-იან და 70-იან წლებში ეგრისის სამეფოს შემოესივნენ გუთები. 29 წელს კი ბოთორსი ბოსფორის მეფე დაესხა თავს ეგრისს. \n\nII--III საუკუნეებში აშკარად ჩანს დასავლეთ საქართველოს სავაჭრო ურთიერთობის, კერძოდ საგარეო ვაჭრობის აღორძინება. ამ დროს დასავლეთ საქართველო უმათვრესად მცირე აზიასთან, კერძოდ შავი ზღვის სამხრეთ სანაპიროების ცენტრებთან იყო დაკავშირებული. II საუკუნის ბოლოს და III საუკუნის დასაწყისში ეგრისში მრავლდება რომის საიმპერიო მონეტები, რომელთა შემოსვლა იწყება იმპერატორ კომოდუსის დროიდან. III საუკუნიდან დაიწყო საქალაქო ცხოვრების აღმავლობა, მსხვილ სავაჭრო-სახელოსნო ხენტრებად იქცა ზღვისპირა ქალაქები (ფასისი, სებასტოპოლისი, ბიჭვინთა), წარმოიქმნა ახალი ქალაქები (შორაპანი, ვარდციხე, მოხირისი და სხვა), აღორძინდა ძველი ქალაქები (ქუთაისი),  როდოპოლისი უკვე III საუკუნეში იყო შემოვლებული ციხე-გალავნით, ვრცელი და ძლიერი იყო სამეფოს დედაქალაქი არქეოპოლისი.\n\nIV საუკუნეში ეგრისის სამეფო გაძლიერდა და გააერთიანა მთელი დასავლეთ საქართველო. სამხრეთით მისმა ტერიტორიამ მიაღწია მდინარე ჭოროხის ქვემო დინების რაიონს.ჩრდილოეთით ეგრისს დამორჩილდნენ აფშილები და აბაზგები  ხოლო 389-395 წლებში – სვანები. IV საუკუნის I ნახევარში ეგრისის სამეფოში ქრისტიანობა სახელმწიფო რელიგიად გამოცხადდა და ეგრისი ეკლესიურად კონსტანტინოპოლის პატრიარქს დაექვემდებარა. ეკლესიურად ეგრისის გავლენის ქვეშ მოექცა უფრო სამხრეთით მდებარე ჭანეთი, ხოლო ჩრდილოეთის ქალაქები  სებასტოპოლისი და პიტიუნტი ინარჩუენებნ ეკლესიურად ეგრისისგან დამოუკიდებლობას. \n\nIV საუკუნის ბოლოს ეგრისის სამეფო განსაკუთრებით გაძლიერდა. IV საუკუნეში დასუსტებული რომის იმპერია იძულებული გახდა შეგუებულიყო საკუთარი ვასალის გაძლიერებას. ეგრისის მეფის დამოკიდებულება რომის იმპერატორზე უფრო ფორმალური გახდა: ეგრისის მეფეს ბიზანტიის იმპერატორი უგზავნიდა სამეფო ნიშნებს. ეგრისელების მოვალეობა მხოლოდ თავისი ქვეყნის ჩრდილო საზღვრების დაცვა იყო, რომ ახალი საშიში ძალა – მომთაბარე ჰუნები – ამ გზით არ შეჭრილიყვნენ იმპერიის მიწა-წყალზე. ეგრისის ზღვისპირა პუნქტებში აღარ იდგნენ ბიზანტიის გარნიზონები, ეგრისი აღარ იხდიდა ხარკს. ეგრსის მეფის ვასალები იყვნენ აბაზგების და სვანების მთავრები. ძლიერდებოდა ქვეყნის ფეოდალიზაციის პროცესი. ეგრისის სამეფოს გაძლიერებას, გარდა რომის დასუსტებისა, ასევე ხელი შეუწყო ეკონომიკის განვითარებამ. სამეფოში სამეურნეო თავლსაზრისით დაწინაურებული ოლქი იყო მუხურისი. ეგრისის სამეფოში განვითარებული იყო მიწათმოქმედება და მეცხოველეობა, ამუშავებდნენ სელს, ცვილს, გემთსაშენებელ ხე-ტყეს. ეგრისის სავაჭრო ურთიერთობა ჰქონდა დასავლეთისა და აღმოსავლეთის ქვეყნებთან, ბიზანტიის მცირეაზიულ და სხვა პროვინციებთან, პონტოსპირა ქალაქებთან, სომხეთთან და მისი მეშვეობით ირანთან და მცირე აზიასთან. შემოდიოდა დიდძალი იმპირტული საქონელი (ძვირფასი კერამიკა, მინის ნაწარმი, ფუფუნების საგნები და სამკაულები), მიმოქცევაში იყო ბიზანტიური და აღმოსავლური მონეტები. ამ დროს სებასტოპოლისი, ბიჭვინთა და ფაზისი კვლავ მსხვილ სავაჭრო-სახელოსნო ცენტრებად და ძლიერ ქალაქებად·ჩანან.\n\nV საუკუნის შუა წლებში მეფე გუბაზ I-მა სცადა განთავისუფლებულიყო ბიზანტიაზე ყოველგვარი დამოკიდებულებისაგან, მაგრამ მიზანს ვერ მიაღწია. ბიზანტიასთან კონფლიქტით ისარგებლეს სვანებმა და სანიგებმა დამოუკიდებლობა მოიპოვეს, რაც 457 წლიდან 474 წლამდე გაგრძელდა. ეგრისი შემდგომში კიდევ უფრო დასუსტდა და ბიზანტიის ბატონობამ აქ უფრო მეტად რეალური სახე მიიღო., \n\n===ეგრისის დიდი ომი===\nVI საუკუნის დასაწყისში ეგრისის სამეფო დროებით ირანის ქვეშევრდომი გახდა. ამ დროს ეგრისის დაქვემდებარებაში ჩანან თანამედროვე წებელდის მიდამოებში მოსახლე მისიმიელები და სკუმიის (ახლანდელი ლეჩხუმი) მოსახლეობაც. აფშილეთში ეგრისის მეფეს თავისი მოხელე (მაგისტროსი) ჰყავდა და ციხეებში კი ეგრისის გარნიზონები იდგა. VI—IX საუკუნეებში ეგრისის სამეფოს ჰყავდა თავისი მიტროპოლიტი (სამიტროპოლიტოს ცენტრი — ფასისი), რომელსაც ოთხი ეპისკოპოსი ექვემდებარებოდა — პეტრას (ციხისძირის), ზიგანევის (გუდავა), ცაიშის და როდოპოლისის (ვარდციხე).  ეგრისის სამეფოს კულტურული ცხოვრების მნიშვნელოვანი ცენტრი იყო კოლხეთის უმაღლესი რიტორიკული სკოლა (III—IV სს.).\n\n523 კი ეგრისის მეფემ წათე II-მ გვირგვინი ბიზანტიის იმპერატორისაგან მიიღო. VI საუკუნეში ეგრისის სამეფო ბიზანტიასა და ირანს შორის გამუდმებული ომების ასპარეზი გახდა. მას შემდეგ, რაც ირანმა აღმოსავლეთ ამიერკავკასიაში (იბერია, ალბანეთი, სომხეთის ნაწილი) მტკიცედ მოიკიდა ფეხი, ეგრისის სამეფოს განსაკუთრებული სტრატეგიული მნიშვნელობა მიენიჭა. 528 ირანის ჯარმა დასავლეთ საქართველოში დაიკავა ციხე-ქალაქები შორაპანი და სკანდე. ეგრისის მეფეს ბიზანტიის დამხმარე ჯარი მოუვიდა, ირანელები დამარცხდნენ და 532 დაიდო „საუკუნო ზავი“, რომლითაც უნდა აღდგენილიყო ომამდელი ვითარება. იმპერატორმა იუსტინიანე I-მა გააძლიერა თავისი ხელისუფლება ეგრისში (დააარსა ციხე-ქალაქი პეტრა, დააწესა სავაჭრო მონოპოლია და ეგრისის ციხე-ქალაქებში თავისი ჯარი ჩააყენა). ამან გამოიწვია 541 წლის აჯანყება გუბაზ II-ის მეთაურობით (ეგრისის აჯანყებები).\n\n542 წელს ირანის ჯარი შევიდა ეგრისში და დაიწყო 20-წლიანი ომი ბიზანტიასა და ირანს შორის. 562 წელს დაიდო ზავი. ირანმა დათმო ეგრისი, რომელიც ბიზანტიის ვასალურ სამეფოდ დარჩა. VII საუკუნის 20-იან წლებში ეგრისელები აბაზგებთან ერთად აქტიურად მონაწილეობდნენ იმპერატორ ჰერაკლეს ლაშქრობებში ირანის წინააღმდეგ.\n\n===ეგრისის სამეფოს დაცემა===\nVII საუკუნის 60-იან წლებში ეგრისის სამეფო გაუქმდა და ბიზანტიის პროვინციად იქცა, მისი მმართველი პატრიკიოსის ტიტულით იხსენიება. აბაზგია ეგრისისგან დამოუკიდებლად უშუალოდ ბიზანტიის იმპერის ემორჩილება. ამ დროს აბაზგია და ეგრისი განცალკევებულია როგორც პოლიტიკურად, ასევე რელიგიურად. ამ დროს აფშილეთი, მისიმიანეთი, სვანეთი და ლეჩხუმი კვლავ ეგრისის შემადგენლობაშია. გარდა ამ სამთავროებისა, ეგრისის შემადგენლობაში იყო რაჭა, არგვეთი და აჭარაც. ეგრისის პატრიკიოსის ერთ-ერთი რეზიდენცია აფშილეთში, მოქვის მახლობლადაა ნავარაუდები.\n\n697 წელს ეგრისის მმართველმა პატრიკიოსმა სერგიმ სცადა ბიზანტიისაგან განთავისუფლება არაბების დახმარებით, მაგრამ უშედეგოდ. 736—738 წლებში ეგრისში შეიჭრა არაბთა სარდალი მურვან ყრუ, ააოხრა ქვეყანა, დაანგრია დედაქალაქი ციხეგოჯი და სხვა ქალაქები. ამან კიდევ უფრო დააუძლურა დასუსტებული ქვეყანა, რასაც ფეოდალური დაქუცმაცებაც დაერთო. VIII საუკუნის ბოლოს ეგრისის უკანასკნელი მთავრების იოანესა და ჯუანშერის ხელისუფლება მთლიანად შეირყა და დასავლეთ საქართველოს გაერთიანების ინიციატივა აფხაზთა სამთავროს ხელში გადავიდა.\n\nეგრისის სამეფოს კულტურამ, ერთი მხრით, გააგრძელა მდიდარი ადგილობრივი ტრადიციები, რომლებიც ძველი კოლხური სამყაროდან მომდინარეობდა, მეორე მხრით კი შეითვისა ელინისტურ-რომაული კულტურის ელემენტები. უცხო კულტურის გავლენა ეტყობა ამ ხანის დასავლეთ საქართველოს სააღმშენებლო საქმეს, ჩაცმა-მორთულობას. მაგრამ ეს გავლენა ზედაპირული იყო, მას არ განუსაზღვრავს დასავლეთ საქართველოს მოსახლეობის კულტურის განვითარება.\n\n==მეფეები==\n270 px|thumb|right|[[კირილ თუმანოვი|კირილ თუმანოვის]] მცდელობა [[ლაზიკის სამეფო|ლაზიკის]] მეფეების<ref group=\"კ\">\nეგრის-ლაზიკის ცნობილი მეფეები:\n* აგროსი – I–II საუკუნეების მიჯნა\n* მალასა – II ს. I ნახევარი\n* პაკორი – II ს. შუა ხანები\n* გუბაზ I – 440–465 წ.წ.\n* წათე I – 465–490 წ.წ.\n* დამნაზე – 490–520 წ.წ. ბიზანტიური წყაროების „ძამანარძე“\n* წათე II – 520–529 წ.წ.\n* გუბაზ II – 541–554 წ.წ.\n* წათე III – 554–565 წ.წ.\nეგრისის ცნობილი პატრიკიოზები, ანუ ერისმთავრები, სატახტო ციხე-ქალაქი ჯიხახორა (აფშილეთის ტერიტორიაზე). პატრიკიოზთა სახელებს უკვე ბიზანტიური გავლენაც ეტყობა.\n* ბარნუკ I – 640–663, 664–665 წ.წ.\n* გრიგორი – 663–664, 665–691 წ.წ.\n* ბარნუკ II გრიგორის ძე – 675–691 წ.წ.\n* სერგი ბარნუკის ძე – 691–711 წ.წ.\nსერგიმ ქვეყანა 697 წ. არაბებს დაუმორჩილა. 711–762 წ.წ. ქართლის საერისმთავროსთან შეერთება. იოანე არჩილის ძე ქართლის ერისმთავრის ვაჟი, 762–778 წ.წ. აფხაზეთის ერისთავმა ლეონ II-მ აფხაზეთი და ეგრისი გააერთიანა.\n\nკ.ზ. გამსახურდია დაასკვნის: ამრიგად დაიდო გაერთიანებული საქართველოს ფუძე-ქვა, არტანუჯელი ბაგრატიონების და აფხაზი ლეონიდების ერთობლივი ძალისხმევით უკვე მერვე-მეათე საუკუნეებში.</ref> გენეალოგიური ხის რეკონსტრუქციისა.\n\n\n== კომენტარები ==\n<references group=\"კ\"/>\n\n==ლიტერატურა==\n\n* ''ლორთქიფანიძე მ.'', ''ჯაფარიძე ო.'', ''მუსხელიშვილი დ.'', ''მეტრეველი რ.'', საქართველოს ისტორია ოთხ ტომად. I ტომი: უძველესი დროიდან ახ. წ. IV საუკუნემდე. გამომცემლობა პალიტრა L. თბილისი, 2012.\n* \n* ''ჯავახიშვილი ივ.'', ქართველი ერის ისტორია: წიგნი 1. თბილისი, 1960;\n* ''ჯანაშია ს.'', ეგრისის სამეფოს წარმოშობა: შრომები, ტომი 2. თბილისი, 1952;\n\n==რესურსები ინტერნეტში==\n* მერაბ ჭუმბურიძის „ეგრისის სამეფოს თავდაცვის სისტემა (ახ. წ. I-VIII სს.)“.\n\n==სქოლიო==\n\n\n\n\nკატეგორია:ეგრისის სამეფო", "url": "https://ka.wikipedia.org/wiki/ეგრისის_სამეფო", "length": 8876}
{"id": "12460", "title": "კრემლი", "text": "მინი|მოსკოვის კრემლი XIX საუკუნეში\n'''კრემლი''' () რუსულად ციხესიმაგრეს, ციტადელს, ციხეკოშკს აღნიშნავს და მიუთითებს დიდ გამაგრებულ ცენტრალურ კომპლექსზე, რომელიც ტიპიურია ისტორიული რუსული ქალაქებისთვის. ხშირად ეს სიტყვა მიუთითებს ამგვარ ციხესიმაგრეთაგან ყველაზე ცნობილ მოსკოვის კრემლზე, ან მთავრობაზე, რომელიც იქ მდებარეობს. წმინდა ბასილის ციტადელს ხშირად შეცდომით კრემლს უწოდებენ მისი განსაკუთრებული ფორმის გამო, თუმცა სინამდვილეში ის მოსკოვის კრემლის ნაწილი არაა. კრემლის აგების ადგილად ხშირად მდინარის ან სხვა რაიმე ბუნებრივი წინაღობის პირას არსებულ შემაღლებას ირჩევდნენ.\n\n==რუსული ქალაქები კრემლით==\nმინი|250პქ|სმოლენსკის კრემლის გალავანი 1912 წ.\n===მსოფლიო მემკვიდრეობის ძეგლები===\n*მოსკოვი\n*ნოვგოროდი\n*ყაზანი\n\n===შემონახული===\n*ნიჟნი-ნოვგოროდი\n*ფსკოვი\n*სმოლენსკი\n*კოლომა\n*ასტრახანი\n*ზარაისკი\n*ტობოლსკი\n*ტულა\n*სუზდალი\n*როსტოვი\n===ნანგრევები===\n*გდოვი\n*იზბორსკი\n*პორხოვი\n*სერპუხოვი\n*ველიკიე-ლუკი\n===უგალავნო===\n*დმიტროვი\n*რიაზანი\n*ვოლოგდა\n*იაროსლავლი\n===მხოლოდ ნარჩენები===\n*ბოროვსკი\n*ოპოჩკა\n*სტაროდუბი\n\n\n\nკატეგორია:რუსეთის არქიტექტურა\nკატეგორია:კრემლები", "url": "https://ka.wikipedia.org/wiki/კრემლი", "length": 1057}
{"id": "12461", "title": "ყაზანის კრემლი", "text": "'''ყაზანის კრემლი''' (თათრ.: kirmän; ) – მთავარი ისტორიული ციტადელი თათარეთში, ქალაქ ყაზანში. აგებულ იქნა ივანე მრისხანეს ბრძანებით ყოფილი ყაზანის ხანთა ციხესიმაგრის ნანგრევებზე. ყაზანის კრემლი 2000 წელს იუნესკოს მსოფლიო კულტურული მემკვიდრეობის ძეგლთა სიაში იქნა შეტანილი.\n\n==იხილეთ აგრეთვე==\n*მსოფლიო მემკვიდრეობის ძეგლების სია ევროპაში\n* იუნესკოს მსოფლიო მემკვიდრეობის ძეგლები რუსეთში\n\n==რესურსები ინტერნეტში==\n*ყაზანის კრემლის სახელმწიფო მუზეუმი და ისტორიული პარკი, ოფიციალური საიტი  \n*World Heritage Patrimony\n*Pictures of Kazan Kremlin \n\nმარცხნივ|thumb|700px|<center>ყაზანის კრემლის პანორამა</center>\n\n\n\n\n\n\nკატეგორია:რუსეთის ისტორიული ძეგლები\nკატეგორია:კრემლები\nკატეგორია:მსოფლიო მემკვიდრეობის ძეგლები რუსეთში", "url": "https://ka.wikipedia.org/wiki/ყაზანის_კრემლი", "length": 714}
{"id": "12462", "title": "ნოვოდევიჩის მონასტერი", "text": "'''ნოვოდევიჩის მონასტერი''' ასევე '''ბოგოროდიცე-სმოლენსკის მონასტერი''' () — მოსკოვის სამხრეთ-დასავლეთში მდ. მოსკოვის ერთ-ერთ განშტოებაზე მდებარე ქალთა სამონასტრო კომლექსი. დაარსდა დიდი კნიაზი ვასილი III-ის მიერ 1524 წელს, რუსეთის მფლობელობაში სმოლენსკის მიწების დაბრუნების აღსანიშნავად. აქედან მომდინარეობს მონასტერის მეორე სახელი.\n\nმოსკოვის სხვა მონასტერთაგან განსხვავებით ნოვოდევიჩის კომპლექსი ხელშეუხებელი დარჩა მე-17 საუკუნიდან. ოქტომბრის რევოლუციის შემდეგ მონასტერი გაუქმდა. 1922 წლიდან მუზეუმია (1934 წლიდან სახ. ისტორიული მუზეუმის ფილიალი). 1994 წლიდან მონასტერმა ისევე განაახლა მოქმედება. 2004 წლიდან შეტანილია იუნესკოს მსოფლიოს კულტურული მემკვიდრეობის ძეგლების სიაში.\nthumb|250px|მარცხნივ|ნოვოდევიჩის მონასტერი ღამით\n\n==იხილეთ აგრეთვე==\n*მსოფლიო მემკვიდრეობის ძეგლების სია ევროპაში\n* იუნესკოს მსოფლიო მემკვიდრეობის ძეგლები რუსეთში\n\n==რესურსები ინტერნეტში==\n\n*Evaluation of the convent by UNESCO team\n\n\n\n\nკატეგორია:რუსეთის მონასტრები\nკატეგორია:მსოფლიო მემკვიდრეობის ძეგლები რუსეთში", "url": "https://ka.wikipedia.org/wiki/ნოვოდევიჩის_მონასტერი", "length": 990}
{"id": "12463", "title": "ოქროს კარიბჭე (ვლადიმირი)", "text": "thumb|200px|ვლადიმირის ოქროს კარიბჭე\n'''ვლადიმირის ოქროს კარიბჭე''' () აიგო 1164 წელს ვალდიმირის მთავარ ანდრეი ბოგოლიუბის ზეობის პერიოდში და ერთადერთი შემონახული ნიმუშია უძველესი რუსული ქალაქის კარიბჭისა. ოქროს კარიბჭე სააღლუმე შესასვლელი იყო ქალაქის ყველაზე მდიდარ ნაწილში.\n\nოქროს კარიბჭეები არსებობდა ქრისტიანული მართლმადიდებლობის უწმინდეს ქალაქებში — იერუსალიმში, კონსტანტინეპოლსა და კიევში. გახადა რა ვლადიმირი საკუთარ დედაქალაქად, ანდრეი ბოგოლიუბი ამგვარ სტრუქტურების მსგავს ნაგებობას უკვეთავს საკუთარ ხელოსნებს ქალაქის მთავარ კარიბჭეზე თეთრი კირქვითა და ოქროს არშიებით. შესაძლოა, რომ ხუროთმოძღვრები მოწვეული ყოფილიყვნენ ბიზანტიიდან, ვინაიდან აქ, როგორც ჩანს, ბერძნული ზომებია გამოყენებული რუსულის ნაცვლად. მთავარი თაღი 15 მეტრი სიმაღლის უნდა ყოფილიყო.\n\nკარიბჭე გადაურჩა მონღოლთა შემოსევას 1237 წელს. XVIII საუკუნის ბოლოს ეს სტრუქტურა იმდენად მიუხედავი იყო, რომ ეკატერინე დიდი მის ქვეშ გასვლას ერიდებოდა თაღის მის თავზე დამხობის შიშით. 1779 წელს მისი ბრძანებით კარიბჭის დეტალური ზომები და მონახაზები გააკეთეს. 1797 წელს დიდი ბჭობის შედეგად, კარიბჭის თავზე არსებული ბარბიკული ეკლესია ჩამოღებულ იქნა. მის ნაცვლად ორი მრგვალი კოშკი დაშენდა სტრუქტურის კონსტრუქციის გასამაგრებლად, შემდეგ კი ადრეული ნახაზებით აღდგენილ იქნა ბარბიკული ეკლესიაც.\n\n\nკატეგორია:რუსეთის არქიტექტურული ძეგლები\nკატეგორია:მსოფლიო კულტურული მემკვიდრეობის ძეგლები", "url": "https://ka.wikipedia.org/wiki/ოქროს_კარიბჭე_(ვლადიმირი)", "length": 1334}
{"id": "12464", "title": "ოქროს კარიბჭე (კიევი)", "text": "thumb|300px|კიევის ოქროს კარიბჭე\n'''კიევის ოქროს კარიბჭე''' () — კიევის ძველი ქალაქის კედლებში ისტორიული შესასვლელია, უკრაინის დედაქალაქში. იგივე სახელი ჰქვია ახლომდებარე მეტროს სადგურსა და თეატრს.\n\nეს კარიბჭე იყო ერთ-ერთი სამთაგან, აგებული იაროსლავ მუდრის, კიევის პრინცის მიერ XI საუკუნეში. პროექტი გადმოღებულ იქნა კონსტანტინოპოლის ოქროს კარიბჭის მოდელზე, საიდანაც მომდინარეობს ეს სახელიც. 1240 წელს ის ნაწილობრივ დაანგრია ბათუ ხანის ოქროს ურდომ. თუმცა XVIII საუკუნის ბოლომდე ის მაინც რჩებოდა ქალაქის კარიბჭედ (ხშირად ცერემონიების მიზნით), რის შემდეგაც ის ნანგრევებად იქცა.\n\n1832 წელს ნანგრევები გათხარეს და აღდგენისა და კონსერვაციის თავდაპირველი კვლევა ჩაუტარეს. 1970-იან წლებში მიმდებარე პავილიონი დაამატეს, სადაც კარიბჭის მუზეუმი განთავსდა.\n\n1982 წელს კარიბჭეს სრული რეკონსტრუქცია ჩაუტარდა კიევის 1500 წლისთავისთვის, თუმცა არ არსებობს რაიმე ნივთმტკიცება თუ როგორ გამოიყურებოდა კარიბჭე თავდაპირველი სახით. რიგი ისტორიკოსებისა მოითხოვდნენ რეკონსტრუქციის მოშლას და უწინდელი კარიბჭის ნანგრევების გამოთავისუფლებას საზოგადოებრივი მუზეუმისთვის.\n\n== იხილეთ აგრეთვე ==\n* ოქროს კარიბჭე (ვლადიმირი)\n* ოქროს კარიბჭე (იერუსალიმი)\n\n== რესურსები ინტერნეტში ==\n* კიევის ოქროს კარიბჭე. უკრაინის ენციკლოპედია\n\nკატეგორია:უკრაინის არქიტექტურული ძეგლები", "url": "https://ka.wikipedia.org/wiki/ოქროს_კარიბჭე_(კიევი)", "length": 1236}
{"id": "12465", "title": "ოქროს კარიბჭე (იერუსალიმი)", "text": "thumb|250px|ოქროს კარიბჭე 1900 წელს.\n'''ოქროს კარიბჭე''' უძველესია დღემდე შერმორჩენილ კარიბჭეთა შორის იერუსალიმის ძველი ქალაქის გალავანზე. სავარაუდოდ აგებულ იქნა 520-იან წლებში, იუსტინიანე I-ის იერუსალიმის აღმშენებლობის პროგრამის ფარგლებში, გალავანში ადრინდელი კარიბჭის ნანგრევების ადგილას. ალტერნატიული თეორიით ის შესაძლოა აგებული ყოფილიყოს მე-7 საუკუნეში უმაიადის ხალიფთა მიერ დაქირავებულ ბიზანტიელ ხელოსანთა მიერ.\n\nქრისტიანულ ლიტერატურაში ამ კონსტრუქციას \"ოქროს კარიბჭით\" მოიხსენებენ, არაბულში კი ის ცნობილი იყო როგორც \"მუდმივი სიცოცხლის კარიბჭე\". ებრაელები კარიბჭესთან მოწყალებისთვის ლოცულობდნენ, საიდანაც მომდინარეობს სახელი \"შაარ ჰარახამიმ\", \"მოწყალების კარიბჭე\".\n\nკარიბჭე მდებარეობს ტაძრის მთის აღმოსავლეთ მხარის შუაგულში. შესასვლელი ამ პოზიციაში რიტუალური მიზნებისთვის უნდა ყოფილიყო გამოყენებული ბიბლიურ დროში.\n\nებრაული ტრადიციით ეს ის კარიბჭეა, რომელშიც მესია იერუსალიმში უნდა შემოვიდეს. კარიბჭე დალუქულ იქნა 1541 წელს ოსმალეთის სულთანი სულეიმან I-ის მიერ, შესაძლოა მესიის შემოსვლის თავიდან არიდების გამო. მუსლიმებმა ასევე კარიბჭის წინ სასაფლაო მოაწყვეს, შესაძლოა იმ მოსაზრებით, რომ მესია ვერ შეძლებდა საკუთარი თავის წაუბილწავად ქალაქში შემოსვლას.\n\n== იხილეთ აგრეთვე ==\n*ოქროს კარიბჭე (კიევი)\n*ოქროს კარიბჭე (ვლადიმირი)\n\nკატეგორია:იერუსალიმი\nკატეგორია:აღთქმული მიწის ისტორიული ძეგლები", "url": "https://ka.wikipedia.org/wiki/ოქროს_კარიბჭე_(იერუსალიმი)", "length": 1293}
{"id": "12466", "title": "ნაგაზი", "text": "მინი|კავკასიური ნაგაზი\n'''ნაგაზი''' — სასამსახურო ძაღლების ჯიშთა ჯგუფი. განსხვავდებიან წარმოშობითა და ექსტერიერით. იყენებენ სამწყემსო, საყარაულო, სამძებრო და სხვ. სამსახურში. გამოირჩევიან ტანადობით, პროპორციულობით, ხშირი ბეწვით, სიმძლავრით, გულადობითა და გამძლეობით; ადვილად იგეშებიან. გავრცელებულია უმთავრესად გერმანული, კავკასიური, შუააზიური, სამხრეთრუსული, შეტლანდიური (კოლი), უნგრული (პული, პუმი, კუვასი, კომანდორი), პოლონური, სლოვაკური (ჩუვაჩი), ფრანგული ბრიარდული, ბელგიური (მოლინუა) და სხვ. ჯიშის ნაგაზი.\n\nსულხან-საბა ორბელიანის განმარტებით ნაგაზი „თართისა“ (დიდი მიდამოს მცველი ძაღლი), და „მწევრის“ (სწრაფი და გვარიანი ძაღლი) შეჯვარებით მიიღება. საბა იქვე აკონკრეტებს, რომ ნაგაზი შესაძლოა შინ გაზრდილი მგლისა და თართის, ან მგლისა და მწევრის შეჯვარებითაც იქნას მიღებული და ამგვარად შობილი ნაგაზი, მისი თქმით, უმჯობესია<ref>სულხან-საბა ორბელიანი, ლექსიკონი ქართული, II, თბილისი, 1993, გვ. 350-351</ref>.\n\n== ლიტერატურა ==\n\n\n== სქოლიო ==\n\n\n\n\nკატეგორია:ძაღლის ჯიშები", "url": "https://ka.wikipedia.org/wiki/ნაგაზი", "length": 970}
{"id": "12483", "title": "ყაზანი", "text": "'''ყაზანი''' (თათრ. Казан; რუს. Казань) — თათრეთის დედაქალაქი და რუსეთის ერთ-ერთი უდიდესი ქალაქთაგანია. ის რეგიონის მთავარი ინდუსტრიული, კომერციული და კულტურული ცენტრია და რჩება თათართა კულტურის უმნიშვნელოვანეს წყაროდ. ყაზანი მდებარეობს მდ. ვოლგასა და კაზანკას შესართავთან რუსეთის ცენტრალურ ევროპულ ნაწილში.\n\n== რესურსები ინტერნეტში ==\n\n* Official website of Kazan  \n* Official website of Kazan  \n* Virtual Guide around Kazan \n* The Kazan Herald: Tatarstan's English language newspaper  \n* The Kazan Times: Business and political news from Kazan, Tatarstan, Russia and all over the World  \n* Kazan city tourist portal  \n* Kazan millenium \n* Universiade Kazan 2013  \n* Kazan 1000 years old  \n* The history of Islamic religion in Kazan \n* Kazan - Global Stroll  \n\n\n\n\nკატეგორია:თათრეთის ქალაქები\nკატეგორია:ოქროს ურდოს ქალაქები", "url": "https://ka.wikipedia.org/wiki/ყაზანი", "length": 823}
{"id": "12485", "title": "ვაღარშაპატი", "text": "'''ვაღარშაპატი''' (; 1945 წლიდან 1992 წლამდე '''ეჩმიაძინი''', ) — ქალაქი სომხეთში, სომხური სამოციქულო ეკლესიის კათალიკოსის რეზიდენცია. მდებარეობს არმავირის პროვინციაში, ერევნიდან დასავლეთით 20 კმ-ში.\n\n==ისტორია==\nდასახლება არსებობდა უძველესი დროიდან, რაც დადასტურებულია ქვის, ბრინჯაოსა და რკინის ხანის არქეოლოგიური ძეგლებით, რომლებიც აღმოჩენილია ქალაშია და მის შემოგარენში. უძველესი წერილობითი ცნობა განეკუთვნება ურარტუს მეფე რუსა II-ის პერიოდს. ამ დროის ლურსმული წარწერაში ნახსენებია დასახლება კუარლინი. მოვსეს ხორენაცის ცნობით ერვანდუნის მმართველობის დროს ქალაქს ეწოდა არტიმედი შემდეგ კი ვარკესავანი. მეფე ვაღარშ I-მა მას სახელი შეუცვალა და ვაღარშაპატი დაარქვა. ქრისტიანობის მიღების შემდეგ გამოიყენებოდა სახელი ეჩმიაძინიც. რამდენიმე ათწლეულში იგი სომხეთის დედაქალაქი გახდა და IV საუკუნემდე ქვეყნის უმნიშვნელოვანეს ქალაქს წარმოადგენდა.\n\n==ისტორიული ძეგლები==\nქალაქის მთავარი ღირსშესანიშნაობაა ეჩმიაძინის ტაძარი. გადმოცემის თანახმად, იგი თავადპირველად ააგო წმინდა გრიგოლ განმანათლებელმა 301–303 წლებში. V საუკუნის სომხური წერილობითი წყაროების მიხედვით, წმ. გრიგოლს გამოეცხადა ქრისტე, რომელმაც ტაძრის ასაშენებელი ადგილის მისათითებლად მიწას მეხი სტყორცნა ოქროს ჩაქუჩით. შესაბამისად, პატრიარქმა ეკლესიასა და თვით ქალაქსაც ''ეჩმიაძინი'' დაარქვა, რაც დაახლოებით ნიშნავს: „ადგილი სადაც მხოლოდშობილი დაეშვა“.\n\n480 წელს ვაჰან მამიკონიანის ბრძანებით ნანგრევებად ქცეული ბაზილიკა შეიცვალა ახალი ჯვრის ფორმის ეკლესიით. 618 წელს ხის გუმბათი შეცვალა ქვისამ, რომელიც ოთხ მასიურ საყრდენზე იდგა, რომელიც თავის მხრივ კონსტრუქციის გარე კედლებს აერთიანებდა არკადიებით. ტაძარმა დღემდე სწორედ ამ ფორმით მოაღწია. ეჩმიაძინის სამონასტრო კომპლექსში ინახებოდა შუა საუკუნეების სომხურ ხელნაწერთა უდიდესი კოლექცია, რომელიც მოგვიანებით მატენადარანს გადაეცა.\n\nმთავარი საკათედრო ტაძრის გარდა ქალაქში კიდევ ორი მნიშვნელოვანი ეკლესიაა. წმინდა გაიანეს ეკლესია გამოირჩევა მისი ჰარმონიული პროპორციებით. აგებულ იქნა 630 წელს, ხოლო XVII საუკუნეში საუკუნეში კი მნიშვნელოვნად გაფართოვდა. წმინდა რიფსიმეს ეკლესია 618 წელს აიგო და დღემდე უცვლელის სახით შემორჩა. ეს ორი ეკლესია, საკათედრო ტაძარი და ახლომდებარე არქეოლოგიური ზონა ზვართნოცი იუნესკოს მსოფლიო კულტურული მემკვიდრეობის ძეგლთა სიაშია შეტანილი.\n\n== გალერეა ==\n<gallery>\nსურათი:Echmiadzin-cathedral.jpg|ეჩმიაძინის ტაძარი\nსურათი:Echmiadzin-gayane.jpg|წმ. გაიანეს ეკლესია\nსურათი:Echmiadzin-hripsime.jpg|წმ. რიფსიმეს ეკლესია\n</gallery>\n\n== რესურსები ინტერნეტში ==\n*Armenia Photos: The Holy City of Etchmiadzin \n*Etchmiadzin Old Photos \n\n\n\n\n\nკატეგორია:სომხეთის ქალაქები\nკატეგორია:მსოფლიო მემკვიდრეობის ძეგლები სომხეთში\nკატეგორია:სომხეთის ყოფილი დედაქალაქები", "url": "https://ka.wikipedia.org/wiki/ვაღარშაპატი", "length": 2566}
{"id": "12489", "title": "ნობელის პრემიის ლაურეატები ქიმიაში", "text": "ნობელის პრემია ქიმიაში გაიცემა ყოველწლიურად 1901 წლიდან და შეადგენს 10 მილიონ შვედურ კრონს, რაც დაახლოებით 1,1 მლნ ევროს შეესაბამება. თუკი ერთ წელს პრემიას რამდენიმე ქიმიკოსი მიიღებს, პრემია თანატოლ ნაწილებად გაიყოფა ლაურეატებს შორის. ლაურეატების შერჩევა შვედეთის სამეფოს მეცნიერებათა აკადემიის პრეროგატივაა. 1895 წლის 27 ნოემბრით დათარიღებულ ანდერძში, რომელიც ჯილდოს მინიჭების წესს განსაზღვრავდა, პრემიის დამწესებელი ალფრედ ნობელი აღნიშნავდა, რომ ნობელის პრემია ქიმიის დარგში უნდა მიენიჭოს მას, „ვისაც ეკუთვნის ყველაზე მნიშვნელოვანი ქიმიური აღმოჩენა ან გაუმჯობესება“. ყოველ წელს ნობელის პრემია ლაურეატს ალფრედ ნობელის გარდაცვალების დღეს, 19 დეკემბერს, გადაეცემა შვედეთის მეფის მიერ.\n\nჯილდოს დაწესებიდან დღემდე სულ 153 ქიმიკოსმა მიიღო ნობელის პრემია. მათგან 150 მამაკაცია (98 %) და სამი ქალი (2 %).\n\n== ნობელის პრემიის ლაურეატები ==\nეს სია შეიცავს ქიმიაში ნობელის პრემიის ლაურეატთა ქრონოლოგიურ ნუსხას ნობელის კომიტეტის დასაბუთებითურთ. ანბანური ნუსხას იძლევა ნობელის პრემიის ლაურეატები ქიმიაში\n----\n__NOTOC__\n<center>\n1901–1910 ·\n1911–1920 ·\n1921–1930 ·\n1931–1940 ·\n1941–1950 ·\n1951–1960 ·\n1961–1970 ·\n1971–1980 ·\n1981–1990 ·\n1991–2000 ·\n2001–2010\n2011–დღემდე\n</center>\n----\n\n== 1901—1910 ==\n \n\n\n== 1911—1920 ==\n\n\n== 1921—1930 ==\n\n\n== 1931—1940 ==\n\n\n== 1941—1950 ==\n\n\n== 1951—1960 ==\n\n\n== 1961—1970 ==\n\n\n== 1971—1980 ==\n\n\n== 1981—1990 ==\n\n\n== 1991—2000 ==\n\n\n== 2001—2010 ==\n\n\n== 2011—დღემდე ==\n\n----\n__NOTOC__\n<center>\n1901–1910 ·\n1911–1920 ·\n1921–1930 ·\n1931–1940 ·\n1941–1950 ·\n1951–1960 ·\n1961–1970 ·\n1971–1980 ·\n1981–1990 ·\n1991–2000 ·\n2001–2010\n2011–დღემდე\n</center>\n----\n\n== Rangliste nach Nationalitäten ==\n''Die Aufteilung des Preises auf mehrere Personen resultiert pro Jahr und Nation maximal in einer Zählung.''\n\n\n\n----\n\n== რესურსები ინტერნეტში ==\n* ნობელის პრემიის ლაურეატების ოფიციალური სია ქიმიის დარგში\n\n==სქოლიო==", "url": "https://ka.wikipedia.org/wiki/ნობელის_პრემიის_ლაურეატები_ქიმიაში", "length": 1827}
{"id": "12490", "title": "ნობელის პრემიის ლაურეატები ფიზიოლოგიასა და მედიცინაში", "text": "ნობელის პრემიის ლაურეატები ფიზიოლოგიასა და მედიცინის დარგში.\n\n== 1901-1910 ==\n* 1901 - ემილ ადოლფ ბერინგი (გერმანია) \n* 1902 - რონალდ როსი (დიდი ბრიტანეთი)\n* 1903 - ნილს რიუბერგ ფინზენი (დანია)\n* 1904 - ივანე პავლოვი (რუსეთი) \n* 1905 - კოხი, რობერტ (გერმანია) \n* 1906 - კამილო გოლჯი (იტალია) და სანტიაგო რამონ-ი-კახალი ესპანეთი \n* 1907 - შარლ ლუი ალფონს ლავერანი (საფრანგეთი) \n* 1908 - ილია მეჩნიკოვი (რუსეთი) და პაულ ერლიხი (გერმანია)\n* 1909 - თეოდორ კოხერი (შვეიცარია)\n* 1910 - ალბრეხტ კოსელი (გერმანია)\n\n== 1911-1920 ==\n* 1911 - ალვარ გულსტრანდი (შვედეთი)\n* 1912 - ალექსის კარელი (საფრანგეთი)\n* 1913 - შარლ რიშე (საფრანგეთი)\n* 1914 - რობერტ ბარანი (უნგრეთი)\n* 1915 - არ მიუნიჭებიათ\n* 1916 - არ მიუნიჭებიათ\n* 1917 - არ მიუნიჭებიათ\n* 1918 - არ მიუნიჭებიათ\n* 1919 - ჟიულ ბორდე (ბელგია) (მიენიჭა 1920)\n* 1920 - ავგუსტ კროგი (დანია)\n\n== 1921-1930 ==\n* 1921 - არ მიუნიჭებიათ\n* 1922 - არჩიბალდ ჰილი (დიდი ბრიტანეთი) და ოტო ფრიც მაიერჰოფი (გერმანია)\n* 1923 - ფრედერიკ ბარტინგი (კანადა) და ჯონ მაკლაუდი (დიდი ბრიტანეთი)\n* 1924 - ვილემ ეინტჰოვენი (ნიდერლანდები)\n* 1925 - არ მიუნიჭებიათ\n* 1926 - იოჰანეს ფიბიგერი (დანია) (მიენიჭა 1927)\n* 1927 - იულიუს ვაგნერ-იაურეგი (ავსტრია)\n* 1928 - შარლ ნიკოლი (საფრანგეთი)\n* 1929 - კრისტიან ეიკმანი (ნიდერლანდები) და ფრედერიკ ჰოპკინზი (დიდი ბრიტანეთი)\n* 1930 - კარლ ლანდშტაინერი (ავსტრია)\n\n== 1931-1940 ==\n* 1931 - ოტო ჰაინრიხ ვარბურგი (გერმანია)\n* 1932 - ჩარლზ სკოტ შერინგტონი (დიდი ბრიტანეთი) და ედგარ ადრიანი (დიდი ბრიტანეთი)\n* 1933 - ტომას ჰანტ მორგანი (აშშ) \n* 1934 - ჯორჯ უიპლი (აშშ), ჯორჯ მაინოტი (აშშ) და უილიამ პარი მერფი (აშშ)\n* 1935 - ჰანს შპემანი (გერმანია)\n* 1936 - ჰენრი ჰალიტ დეილი (დიდი ბრიტანეთი) და ოტო ლევი (ავსტრია)\n* 1937 - ალბერტ სენტ-დიერდი (უნგრეთი)\n* 1938 - კორნეი ჰეიმანსი (ბელგია) (მიენიჭა 1939)\n* 1939 - გერჰარდ დომაგკი (გერმანია)\n* 1940 - არ მიუნიჭებიათ\n\n== 1941-1950 ==\n* 1941 - არ მიუნიჭებიათ\n* 1942 - არ მიუნიჭებიათ\n* 1943 - ჰენრიკ დამი (დანია), ედუარდ ადალბერტ დოიზი (აშშ)\n* 1944 - ჯოზეფ ერლანგერი (აშშ), ჰერბერტ სპენსერ გასერი (აშშ)\n* 1945 - ალექსანდერ ფლემინგი (დიდი ბრიტანეთი), ერნსტ ჩეინი (დიდი ბრიტანეთი), ჰაუარდ ფლორი (დიდი ბრიტანეთი) \n* 1946 - ჰერმან ჯოზეფ მალერი (აშშ)\n* 1947 - კარლ ფერდინანდ კორი (აშშ), გერტი კორი (აშშ), ბერნარდო ალბერტო უსაი (არგენტინა)\n* 1948 - პაულ ჰერმან მიულერი (შვეიცარია)\n* 1949 - ვალტერ რუდოლფ ჰესი (შვეიცარია), ანტონიუ ეგაშ მონიში (პორტუგალია)\n* 1950 - ედუარდ კელვინ კენდალი (აშშ), ტადეუშ რაიხშტეინი (შვეიცარია), ფილიპ შოუოლტერ ჰენჩი (აშშ)\n\n== 1951-1960 ==\n* 1951 - მაქს ტეილერი (აშშ)\n* 1952 - ზელმან ვაქსმანი (აშშ)\n* 1953 - ჰანს ადოლფ კრებსი (დიდი ბრიტანეთი), ფრიც ალბერტ ლიპმანი (აშშ)\n* 1954 - ჯონ ფრანკლინ ენდერსი, თომას ჰაკლ უელერი, ფრედერიკ ჩეპმენ რობინსი (სამივე აშშ) \n* 1955 - ჰუგო თეორელი (შვედეთი)\n* 1956 - ანდრე ფრედერიკ კურნანი (აშშ), ვერნერ ფორსმანი (გერმანია), დიკინსონ რიჩარდსი (აშშ)\n* 1957 - დანიელე ბოვე (იტალია)\n* 1958 - ჯორჯ უელს ბიდლი, ედუარდ ტეიტემი, ჯოშუა ლედერბერგი (სამივე აშშ)\n* 1959 - სევერო ოჩოა, ართურ კორნბერგი (ორივე აშშ)\n* 1960 - ფრენკ ბერნეტი (ავსტრალია), პიტერ მედავარი (დიდი ბრიტანეთი)\n\n== 1961-1970 ==\n* 1961 - დიორდ ფონ ბეკეში (აშშ)\n* 1962 - ფრენსის კრიკი (დიდი ბრიტანეთი), ჯეიმზ უოსტონი (აშშ), მორის უილკინსი (დიდი ბრიტანეთი/ავსტრალია)\n* 1963 - ენდრიუ ფილდინგ ჰაქსლი (დიდი ბრიტანეთი), ალან ჰოჯკინი (დიდი ბრიტანეთი), ჯონ კერიუ ექლსი (ავსტრალია)\n* 1964 - კონრად ემილ ბლოხი (აშშ), ფეოდორ ფელიქს კონრად ლინენი (გერმანია)\n* 1965 - ფრანსუა ჟაკობი, ანდრე ლვოვი, ჟაკ ლუსიენ მონო (სამივე საფრანგეთი)\n* 1966 - ფრენსის პეიტონ როუსი, ჩარლზ ბრენტონ ჰაგინზი (ორივე აშშ)\n* 1967 - რაგნარ გრანიტი (შვედეთი), ჰოლდენ კეფერ ჰარტლაინი, ჯორჯ უოლდი (ორივე აშშ)\n* 1968 - რობერტ ჰოლი, ჰარ გობინდ კორანა, მარშალ ნირენბერგი (სამივე აშშ)\n* 1969 - მაქს დელბრიუკი, ალფრედ ჰერში, სალვადორ ლურია (სამივე აშშ)\n* 1970 - ბერნარდ კაცი (დიდი ბრიტანეთი/გერმანია), ულფ ფონ ეილერი (შვედეთი), ჯულიუს აქსელროდი (აშშ)\n\n== 1971-1980 ==\n* 1971 - ერლ საზერლენდი (აშშ)\n* 1972 - ჯერალდ ედელმანი (აშშ), როდნი პორტერი (დიდი ბრიტანეთი)\n* 1973 - კარლ ფონ ფრიში (გერმანია), კონრად ლორენცი (ავსტრია), ნიკოლას ტინბერგენი (დიდი ბრიტანეთი)\n* 1974 - ალბერ კლოდი, კრისტიან დე დიუვი (ორივე ბელგია), ჯორჯ პალადე (აშშ)\n* 1975 - დეივიდ ბალტიმორი, რენატო დულბეკო, ჰაუარდ მარტინ ტემინი (სამივე აშშ)\n* 1976 - ბარუხ ბლამბერგი, დანიელ კარლტონ გაიდუზეკი (ორივე აშშ)\n* 1977 - როჟე გიიმენი, ენდრიუ შალი, როზალინ სამსენ იალოუ (სამივე აშშ)\n* 1978 - ვერნერ არბერი (შვეიცარია), დანიელ ნატანსი, ჰამილტონ სმიტი (ორივე აშშ)\n* 1979 - ალან კორმაკი (აშშ), გოდფრი ჰაუნსფილდი (დიდი ბრიტანეთი)\n* 1980 - ბარუხ ბენასერაფი, ჯორჯ სნეპი (ორივე აშშ), ჟან დოსე (საფრანგეთი)\n\n== 1981-1990 ==\n* 1981 - როჯერ სპერი, დევიდ ჰიუბელი (ორივე აშშ), ტორსტენ ვიზელი (შვედეთი)\n* 1982 - სუნე ბერგსტრიომი, ბენგტ სამუელსონი (ორივე შვედეთი), ჯონ ვეინი (დიდი ბრიტანეთი)\n* 1983 - ბარბარა მაკ-კლინტოკი (აშშ)\n* 1984 - ნილს ერნე (დანია), გეორგ კიოლერი (გერმანია), სეზარ მილშტეინი (დიდი ბრიტანეთი/არგენტინა)\n* 1985 - მაიკლ სტიუარტ ბრაუნი, ჯოზეფ ლეონარდ გოლდშტეინი (ორივე აშშ)\n* 1986 - სტენლი კოენი (აშშ), რიტა ლევი-მონტალჩინი (იტალია/აშშ)\n* 1987 - სუძუმი ტონეგავა (იაპონია)\n* 1988 - ჯეიმზ ბლეკი (დიდი ბრიტანეთი), გერტრუდა ელაიონი, ჯორჯ ჰიტჩინგსი (ორივე აშშ)\n* 1989 - ჯონ მაიკლ ბიშოპი, ჰაროლდ ვარმუსი (ორივე აშშ)\n* 1990 - ჯოზეფ მიურეი, ედვარდ დონალ ტომასი (ორივე აშშ)\n\n== 1991-2000 ==\n* 1991 - ერვინ ნეერი, ბერტ საკმანი (ორივე გერმანია)\n* 1992 - ედმონდ ფიშერი (აშშ/შვეიცარია), ედვინ კრებსი  (აშშ)\n* 1993 - რიჩარდ ჯონ რობერტსი, ფილიპ შარპი (ორივე აშშ)\n* 1994 - ალფრედ გილმანი, მარტინ როდბელი (ორივე აშშ)\n* 1995 - ედვარდ ლიუისი, ერიკ ვიშაუსი (ორივე აშშ), კრისტიანა ნიუსლიაინ-ფოლჰარდი (გერმანია)\n* 1996 - პიტერ დოერტი (ავსტრალია), როლფ ცინკერნაგელი (შვეიცარია)\n* 1997 - სტენლი პრუზინერი (აშშ)\n* 1998 - რობერტ ფერჩგოტი, ლუის იგნარო, ფერიდ მურადი (სამივე აშშ)\n* 1999 - გიუნტერ ბლობელი (აშშ)\n* 2000 - არვიდ კარლსონი (შვედეთი), პოლ გრინგარდი, ერიკ კენდელი (ორივე აშშ)\n\n== 2001-2010 ==\n* 2001 - ლელანდ ჰარტველი (აშშ), ტიმოტი ჰანტი, პოლ ნერსი (ორივე დიდი ბრიტანეთი\n* 2002 - სიდნეი ბრენერი, ჯონ სალსტონი (ორივე დიდი ბრიტანეთი), რობერტ ჰორვიცი (აშშ)\n* 2003 - პოლ ლოტერბური (აშშ), პიტერ მენსფილდი (დიდი ბრიტანეთი)\n* 2004 - რიჩარდ ექსელი, ლინდა ბაკი (ორივე აშშ)\n* 2005 - ბარი მარშალი, რობინ უორნი (ორივე ავსტრალია)\n* 2006 - ენდრიუ ფაიერი, კრეიგ მელო (ორივე აშშ)\n* 2007 - მარიო კაპეკი (აშშ), მარტინ ევანზი, ოლივერ სმიტისი (ორივე დიდი ბრიტანეთი)\n* 2008 - ლიუკ მონტანიე , ფრანსუაზა ბარე-სინუსი (ორივე საფრანგეთი), ჰარალდ ცურ ჰაუზენი (გერმანია)  \n* 2009 - ელიზაბეთ ბლეკბიორნი, კეროლ გრეიდერი, ჯეკ შოსტაკი (სამივე აშშ)\n* 2010 - რობერტ ჯეფრი ედვარდსი  (დიდი ბრიტანეთი)\n\n== 2011-2020 ==\n* 2011 — ბრუს ბეტლერი (აშშ), ჟიულ ჰოფმანი (ლუქსემბურგი) და რალფ შტეინმანი (კანადა)  \n* 2012 — სინია იამანაკა (იაპონია),  ჯონ გურდონი (დიდი ბრიტანეთი)   \n* 2013 — ჯეიმზ როტმანი, რენდი შეკმანი, თომას კრისტიან ზიუდჰოფი (სამივე აშშ)\n* 2014  — ჯონ ო’კიფი (აშშ)  მეი-ბრიტ მოსერი და ედვარდ მოსერი (ორივე ნორვეგია)\n* 2015  — უილიამ კემპბელი (აშშ),   სატოსი ომურა (იაპონია),   ტუ იუიუ (ჩინეთი)\n* 2016  — იოსინორი ოსუმი (იაპონია)\n* 2017  — ჯეფრი ჰოლი (აშშ),  მაიკლ როსბაში  (აშშ), მაიკლ იანგი (აშშ)\n* 2018  — ჯეიმზ ელისონი (აშშ),  ტასუკუ ჰონძე (იაპონია)\n* 2019  — უილიამ კელინი, გრეგ სემენზა  (აშშ) და პიტერ რედკლიფი (დიდი ბრიტანეთი)\n* 2020\n\n== იხილეთ აგრეთვე ==\n* ნობელის პრემია\n\n\n\n*", "url": "https://ka.wikipedia.org/wiki/ნობელის_პრემიის_ლაურეატები_ფიზიოლოგიასა_და_მედიცინაში", "length": 7162}
{"id": "12493", "title": "ნობელის პრემიის ლაურეატები მშვიდობის განმტკიცებაში", "text": "ნობელის პრემიას მშვიდობის განმტკიცებაში გადასცემს ნორვეგიის ნობელის კომიტეტი იმ პირს რომელმაც უნდა შეასრულოს ყველაზე მეტი ან საუკეთესო სამუშაო ხალხებს შორის ძმობისთვის, მუდმივი ჯარების გაუქმების ან შემცირების, სამშვიდობო კონგრესების გამართვისა და წახალისებისათვის.\n\n== ლაურეატები ==\nსიაში ჩამოთვლილია ნობელის პრემიის ლაურეატები მშვიდობის განმტკიცებისათვის:\n\n\n\n== იხილეთ აგრეთვე ==\n* ნობელის პრემია\n\n== რესურსები ინტერნეტში ==\n* \n* Official website of the Norwegian Nobel Committee\n\n== სქოლიო ==\n<div style=\"height:250px; overflow:auto; padding:3px; border:1px solid #aaa;\" class=\"scrollbox\">\n\n</div>\n\n\n\n\n*", "url": "https://ka.wikipedia.org/wiki/ნობელის_პრემიის_ლაურეატები_მშვიდობის_განმტკიცებაში", "length": 605}
{"id": "12494", "title": "მილანი", "text": "'''მილანი''' (; მილანურ დიალექტზე: Milán) — ჩრდილოეთ იტალიის მთავარი ქალაქი, მდებარეობს ლომბარდიის დაბლობზე. ქალაქის ფარგლებში 1 308 500 მცხოვრებია (2004), თუმცა მის აგლომერაციაში (La Grande Milano, დიდი მილანი) 3 მილიონზე მეტი ადამიანი ცხოვრობს, რაც თითქმის მესამედია ლომბარდიის რეგიონის, სადაც 10 მილიონზე მეტი მცხოვრებია.\n\nმილანის სახელი მრავალი საუკუნის განმავლობაში იწერებოდა როგორც ''მაილანდი'', რომელიც ამჟამადაც ამ ქალაქის გერმანული სახელია. ეს სახელი მომდინარეობს კელტური Mid-lan-იდან (შუა გავაკებაზე) და რომაელთათვის ცნობილი იყო როგორც მედიოლანუმი ().\n\nმილანის პროვინცია ლომბარდიის დასავლეთ ნაწილშია და ფარავს 1 981 კვ.კმ-ს საერთო მოსახლეობით 3 838 818 (2004); პროვინცია 188 კომუნისგან შედგება.\n\nქალაქი განთქმულია მოდის ფირმებითა და მაღაზიებით. აქვეა მსოფლიოში უძველესი სავაჭრო ცენტრი Galleria Vittorio Emanuele პიაცა დუომოზე (ტაძრის მოედანი). მილანი მსოფლიო მოდისა და დიზაინის ერთ-ერთ დედაქალაქთაგანია ნიუ-იორკის, პარიზის, ლონდონისა და ტოკიოს გვერდიგვერდ. ქალაქი ასევე ევროპის ერთ-ერთ უმთავრეს საფინანსო და ბიზნეს ცენტრად ითვლება. მილანი ასევე ცნობილია აქ წარმოებული ავტომანქანებით ალფა-რომეო და აბრეშუმის ქსოვილით.\n\n== ისტორია ==\nმილანი დააარსეს ინსუბრებმა ძვ. წ. V საუკუნის ბოლოს ან VI საუკუნის დასაწყისში. ძვ. წ. 196 რომს დამორჩილდა (''ლათ.'' სახელწოდება Mediolanum) და რომის იმპერიის მნიშვნელოვანი ეკონომიკური ცენტრი გახდა. ლანგობარდების დროს იყო ერთ-ერთი ჰერცოგის რეზიდენცია, 801-დან მილანის საგრაფოს დედაქალაქი, X საუკუნის დასასრულიდან — საარქიეპისკოპოსოს ცენტრი. XI-XII საუკუნეებში ხელოსნობისა (იარაღის, აბრეშუმის, მაუდის და სხვა წარმოება) და ვაჭრობის ცენტრია. XI საუკუნის II ნახევრიდან მილანი პატარიის ერთ-ერთ კერას წარმოადგენდა, რის შედეგად 1097-1098 განმტკიცდა კომუნა (აღმოცენდა ჯერ კიდევ XI საუკუნის შუა წლებში). 1158 წელს მილანმა არ სცნო ფრიდრიხ I ბარბაროსას ძალაუფლება, რომელმაც 1162 წელს ახანგრძლივი ალყის შემდეგ აიღო და დაანგრია მილანი. „ლომბარდიის ლიგის“ სახსრებით ქალაქი კვლავ აღდგა. 1176 წელს მილანი აქტიურად მონაწილეობდა ლენიანოსთან იმპერიის ჯარების განადგურებაში. დიდებულთა საგვარეულობის ხელისუფლებისთვის ბრძოლის შედეგად მილანში დამყარდა ვისკონტების ტირანია, რომელთა ბატონობის დროს მილანი 1395 წლიდან მილანის საჰერცოგოს დედაქალაქი გახდა. 1450-1535 წლებში მილანი ხანგამოშვებით სფორცას საგვრეულოს ემორჩილებოდა. იტალიური ომების შედეგად 1535 წლიდან მილანი ესპანეთის სამფლობელოების შემადგენლობაში შევიდა. 1706 წელს, ეპანეთის მემკვიდრეობისთვის ომის დროს მილანი დაიპყრო ავსტრიამ. 1796 წელს მილანის ოკპუაცია მოახდინეს ნაპოლეონის ჯარებმა. 1797 წელს გახდა ციზალპური რესპუბლიკის დედაქალაქი. 1802 წელს მილანი გახდა იტალიი რესპუბლიკის, 1905 წელს კი იტალიის სამეფოს დედაქალაქი. 1815-1859 წლებში ის კვლავ ავსტრიას ემორჩილებოდა. 1859 წელს ავსტრია–იტალია–საფრანგეთის ომის შემდეგ ის გათავისუფლდა ავსტრიელთა ბატონობისგან და მთელ ლომბარდიასთან ერთად შევიდა სარდინიის სამეფოში. \n\n==არქიტექტურა==\nმილანი ადრინდელი ქრისტიანული და რომანული არქიტექტურის ცენტრია. მნიშვნელოვანი ნაგებობებია სან-ლორენცო მაჯორეს ეკლესია, რომელიც დაიწყო IV საუკუნეში, გადააკეთეს XI და XVI საუკუნეში, ხოლო მისი მოზაიკა IV-V საუკუნისაა. სანტ–ეუსტორჯო XII-XIII საუკუნის ეკლესიაა. პორტინარის კაპელა აშენებულია 1462-1468 წლებში მიკელოცოს პროექტით და ვ. ფოპას ფრესკებით. ქალაქში ასევე შემონახულია განვითარებული შუა საუკუნეების და აღორძინების ხანის მრავალი ძეგლი. ასეთია გოტიკური ტაძარი (შენდებოდა 1386 წლიდან, მშენებლები ა. და ფ. დელი ორიგანები, ჯ. ა. ამადეო, კ. სოლარი, პ. ტიბალდი და სხვა. დამთავრდა 1856), სანტა მარია დელე გრაციესა და სხვა ეკლესიები. 1953 წელს დამტკიცდა გენერალური გეგმა და აშენდა რამდენიმე ექსპერიმენტული საცხოვრებელი სახლი. XX საუკუნის შენობებიდან აღსანიშნავია რუსტიჩის სახლი (1935), მილანის გამოფენის პავილიონები (1950–იანი წლები), ტორე ველასკა (1956-1958), პირელის ადმინისტრაციული შენობა (1956-1960) და სხვა.\n\n== გალერეა ==\n<gallery>\nImage:Piazza Duomo in Milan.jpg|მილანის საკათედრო ტაძარი\nImage:La Madonnina sul Duomo di Milano.jpg|მადონინას ქანდაკება დუომოს თავზე\nImage:Apse_of_the_Duomo_(Milan).jpg|დუომოს უკანა ხედი\nImage:DuomoMilan_1411.jpg|დუომოს ინტერიერი\nImage:Palazzo Carminati e Palazzo Haas.jpg|პიაცა დუომო\nImage:Basilique Sant Ambrogio - Milan (IT25) - 2022-09-03 - 15.jpg|სანტ-ამბროჯიოს ბაზილიკა\nImage:Naviglio Grande, Milan, Italy.jpg|ნავილიო გრანდე\nImage:Navigliograndenotte.jpg|ნავილიო გრანდე ღამით\nImage:Vicolo Lavandai in Milan adjacent to the Naviglio Grande in the Porta Genova neighborhood, Italy.jpg|ვიკოლო ლავანდა\nImage:Chiesa_di_Sant'Alessandro,_Milano.jpg|სანტ-ალესანდრო\nImage:Chiesa via san vittore.JPG|სან-ვოტორე\nImage:Side_view_of_Saint_Eustorgius_Church_in_Milan.jpg|სანტ-ეუსტორჯიოს ბაზილიკა\nImage:Seustorgio facciata.JPG|სანტ-ეუსტორჯიოს ბაზილიკა\nImage:San Fedele, Milano 2373.jpg|სან-ფედელე\nImage:Porta Ticinese Gates, Milan.jpg|პორტა ტიჩინეზე\nImage:Famedio_del_Cimitero_Monumentale_di_Milano.jpg|ჩიმიტერო მონუმენტალე, ფამედიო\nImage:La scala.JPG|ლა-სკალას მოედანი და თეატრი\nImage:Certosagaregnano.JPG|ჩესტოსა დი გარეგანო\nImage:Garegnano44.JPG|ჩესტოსა დი გარეგანოს ინტერიერი\nImage:Corsovem.JPG|\nImage:Galleria657.JPG|Galleria Vittorio Emanuele II°\nImage:GALLERIA205.jpg|Galleria Vittorio Emanuele II°\nImage:Louis Vuitton, Galleria Vittorio Emanuele II.jpg|Galleria Vittorio Emanuele II°\nImage:Galleria7776.JPG|Galleria Vittorio Emanuele II°\nImage:Smaurizioinside.jpg|სან-მაურიციოს ეკლესიის ინტერიერი\nImage:Turati2331.jpg|ვია-ტურატი\nImage:Sansatiro5.jpg|სან-სატიროს ეკლესიის ინტერიერი\n</gallery>\n\n==ლიტერატურა==\n\n\n==სქოლიო==\n\n\n\n\nკატეგორია:იტალიის ქალაქები\nკატეგორია:ძველი რომის ქალაქები", "url": "https://ka.wikipedia.org/wiki/მილანი", "length": 5417}
{"id": "12500", "title": "მილანის საკათედრო ტაძარი", "text": "thumb|300px|დომო დი მილანო მთავარი მოედნიდან\n'''მილანის საკათედრო ტაძარი''' () — გოტიკური სტილის საკათედრო ტაძარი იტალიის ქალაქ მილანში, მდებარეობს ქალაქის ცენტრის მთავარ მოედანზე.\n\nის ყველაზე დიდი საკათედრო ტაძარია იტალიაში, ხოლო მსოფლიოში — სიდიდით მეოთხე.<ref></ref>\n\n== რესურსები ინტერნეტში ==\n* .\n\n== სქოლიო ==\n\n\n\n\nკატეგორია:იტალიის არქიტექტურული ძეგლები\nკატეგორია:გოტიკური არქიტექტურა\nკატეგორია:ქრისტიანული ტაძრები\nკატეგორია:მილანი", "url": "https://ka.wikipedia.org/wiki/მილანის_საკათედრო_ტაძარი", "length": 437}
{"id": "12501", "title": "ნობელის პრემიის ლაურეატები", "text": "'''ნობელის პრემია''' (, ) — ერთ-ერთი ყველაზე პრესტიჟული საერთაშორისო პრემია. გაიცემა მნიშვნელოვანი სამეცნიერო კვლევების, რევოლუციური გამოგონებების ან კულტურასა თუ საზოგადოების განვითარებაში შეტანილი დიდი წვლილისთვის.\n\nნობელის პრემია დაარსდა ალფრედ ნობელის ანდერძის შესაბამისად.\n\nნობელის ანდერძში გათვალისწინებული იყო თანხის გამოყოფა მხოლოდ ხუთი მიმართულების წარმომადგენელთა ჯილდოებისთვის:\n* ლიტერატურა (გაიცემა 1901 წლიდან, შვედეთში);\n* ფიზიკა (გაიცემა 1901 წლიდან, შვედეთში);\n* ქიმია (გაიცემა 1901 წლიდან, შვედეთში);\n* ფიზიოლოგია და მედიცინა (გაიცემა 1901 წლიდან, შვედეთში);\n* მთელ მსოფლიოში მშვიდობის დამყარების ხელშეწყობისთვის (გაიცემა 1901 წლიდან, ნორვეგიაში).\n\nგარდა ამისა, 1969 წლიდან შვედეთის ბანკის ინიციატივით გაიცემა ნობელის სახელობის პრემია ეკონომიკაში. იგი გაიცემა სხვა ნობელის პრემიების შესაბამისი პირობებით. მომავალში ნობელის ფონდის მმართველობა არ გეგმავს ნომინაციების რაოდენობის გაზრდას.\n\n== ლაურეატები ==\n__NOTOC__\n----\n<center>\n1900-იანები •\n1910-იანები •\n1920-იანები •\n1930-იანები •\n1940-იანები •\n1950-იანები •\n1960-იანები •\n1970-იანები •\n1980-იანები •\n1990-იანები •\n2000-იანები •\n2010-იანები\n</center>\n----\n\n=== 1900-იანები ===\n\n\n=== 1910-იანები ===\n\n\n=== 1920-იანები ===\n\n\n=== 1930-იანები ===\n\n\n\n=== 1940-იანები ===\n\n\n=== 1950-იანები ===\n\n\n\n=== 1960-იანები ===\n\n\n\n=== 1970-იანები ===\n\n\n\n=== 1980-იანები ===\n\n\n=== 1990-იანები ===\n\n\n\n=== 2000-იანები ===\n\n\n=== 2010-იანები ===\n\n\n----\n__NOTOC__\n<center>\n1900-იანები •\n1910-იანები •\n1920-იანები •\n1930-იანები •\n1940-იანები •\n1950-იანები •\n1960-იანები •\n1970-იანები •\n1980-იანები •\n1990-იანები •\n2000-იანები •\n2010-იანები\n</center>\n----\n\n== იხილეთ აგრეთვე ==\n* ალფრედ ნობელი\n* ნობელის პრემიის ლაურეატები ეკონომიკაში\n* ნობელის პრემიის ლაურეატები ლიტერატურაში\n* ნობელის პრემიის ლაურეატები მშვიდობის განმტკიცებისათვის\n* ნობელის პრემიის ლაურეატები ფიზიკაში\n* ნობელის პრემიის ლაურეატები ფიზიოლოგიასა და მედიცინაში\n* ნობელის პრემიის ლაურეატები ქიმიაში\n\n==სქოლიო==\n\n\nკატეგორია:ნობელის პრემიის ლაურეატები", "url": "https://ka.wikipedia.org/wiki/ნობელის_პრემიის_ლაურეატები", "length": 1960}
{"id": "12502", "title": "საქართველოს ეკონომიკა", "text": "'''საქართველოს ეკონომიკის''' მთავარი დარგებია სოფლის მეურნეობა (ჩაი, ციტრუსი, ხილი, თამბაქო, ღვინო), მანქანათმშენებლობა, მეტალურგია, ჰიდრორესურსები. დიდი ყურადღება ეთმობა საკურორტო-ტურისტული კომპლექსის აღდგენას, რომელიც ადრე ყოველწლიურად 2 მლნ ადამიანს ემსახურებოდა. სოფლის მეურნეობის პროდუქცია (ყურძენი, ჩაი, ციტრუსები).\n\nვალუტა — ქართული ლარი (GEL).\n\n\n2007 წელი „ეკონომიკური ბუმის“ პერიოდი იყო, რადგანაც ეკონომიკის 12.3%-იანი ზრდა დაფიქსირდა. 2008 წლიდან 2010 წლამდე მშპ-ის ზრდის ტემპი კლების ტენდენციით ხასიათდებოდა, რაც რუსეთ-საქართველოს ომისა და მსოფლიო ეკონომიკური კრიზისით იყო განპირობებული. 2010-დან 2012 წლამდე მშპ-ის ზრდის ტემპი კვლავ ზრდას განაგრძობს, ხოლო 2012 და 2013 წლებში ისევ კლების ტენდენციით ხასიათდება.<ref> Forbes Georgia</ref>\n\n=== საბანკო-საფინანსო და დაზღვევის სისტემები ===\n\nდღეს საქართველოს ეკონომიკის სექტორში მუშაობს რამდენიმე კომერციული ბანკი და ბანკების ასოციაცია:\n* საქართველოს ბანკების ასოციაცია\n* ბაზის ბანკი\n* ვითიბი (ყოფილი გაერთიანებული ქართული ბანკი)\n* თიბისი ბანკი\n* პროკრედიტბანკი\n* საქართველოს ბანკი\n* ლიბერთი ბანკი (ყოფილი სახალხო ბანკი)\n* სილქ როუდ ბანკი\n* სტანდარტ ბანკი\n* ტერაბანკი\n* ფინკა ბანკი\n* კრედო ბანკი\n\nარასაბანკო საკრედიტო-სადეპოზიტო ორგანიზაციები და საფინანსო-საკრედიტო მხარდაჭერის პროგრამები:\n* განათლების ერთიანი საკრედიტო კავშირი\n\nდაზღვევის სისტემა:\n* დაზღვევის ასოციაცია\n* ალდაგი\n* ჯი-პი-აი ჰოლდინგი\n* ირაო \n* ალფა\n* იმედი L\n* ქართუ\n\nსახელმწიფო ინსტიტუტები:\n* საქართველოს ფინანსთა სამინისტრო\n* საქართველოს ეროვნული ბანკი\n\n== მაკროეკონომიკური მაჩვენებლები ==\n\n\n\n==პირდაპირი უცხოური ინვესტიციები==\n2023 წელს პირდაპირი უცხოური ინვესტიცია 1,9 მილიარდი დოლარი იყო.\n\n== საერთაშორისო ფულადი გზავნილები ==\nსაქართველოში უცხოეთიდან გადმორიცხული ფულადი გზავნილების ოდენობამ 2019 წელს რეკორდულ მაჩვენებელს, 1,73 მილიარდ აშშ დოლარს მიაღწია. გადმორიცხული თანხების მოცულობით, ლიდერ პოზიციაზე მუდმივად რუსეთის ფედერაციაა, რომლის მაჩენებელმაც 2019 წელს 428,89 მილიონი აშშ დოლარი შეადგინა.\n\nმოწინავე ქვეყნების სია (გადმორიცხული თანხის მოცულობით):\n\n\n==საგარეო ვაჭრობა==\n\n===ექსპორტი===\n#სპილენძის მადნები — 11,3%\n#ფეროშენადნობები — 9,1% \n#ავტომობილები — 8,4% \n\n===იმპორტი===\n#ნავთობი და ნავთობპროდუქტები — 8,9%\n#სამკურნალო საშუალებები — 8,9% \n#ავტომობილები — 6,1%\n\n===სავაჭრო პარტნიორები===\n#აზერბაიჯანი 10,9% \n#ბულგარეთი 9,7% \n#თურქეთი 8,4%  \n#სომხეთი 8,2%  \n#რუსეთი 7,4% \n#ჩინეთი 5,7%\n\n==სოფლის მეურნეობა==\nსაქართველოში სოფლის მეურნეობა ტრადიციულ და პრიორიტეტულ დარგად მიჩნევა. მიუხედავად იმისა, რომ 2008 წლიდან სოფლის მეურნეობის განსავითარებლად არაერთი სახელმწიფო პროგრამა განხორციელდა, ის მაინც შედარებით ჩამორჩენილ დარგად რჩება. 1996 წლისთვის ქვეყნის ეკონომიკაში სოფლის მეურნეობის წილი 34% იყო. ამ მაჩვენებელს შემცირების ტენდენცია ახასიათებს. 2018 წლის მონაცემებით სოფლის მეურნეობა შეადგენს საქართველოს ეკონომიკის 7,8%-ს. სოფლის მეურნეობაში დასაქმებულთა წილი მთლიანი დასაქმების 39%-ია. 2020 წლის მონაცემებით სოფლის მეურნეობაში 659 ათასი ადამიანი იყო დასაქმებული, რომელთა უმეტესობა საკუთარ მეურნეობაშია თვითდასაქმებული. სასოფლო-სამეურნეო პროდუქცია და მისი გადამუშავებით მიღებული საკვები პროდუქტები და სასმელები ქვეყნის მთავარი საექსპორტო საქონელია. 2013-2019 სოფლის მეურნეობის საშუალო ზრდის ტემპი 1,5% იყო.\n\nსაქართველოში 788 ათასი ჰექტარი სასოფლო-სამეურნეო დანიშNულების მიწაა. ოჯახური მეურნეობის სარგებლობაში საქართველოში საშუალოდ 1,14 ჰექტარი მიწაა. მცირემიწიანობა მსხვილი სასოფლო-სამეურნეო წარმოების განვითარებას აფერხებს. დაბალია სასოფლო-სამეურნეო ტექნოლოგიების განვითარების დონე. საქართველოს სოფლის მეურნეობაში შრომის პროდუქტიულობა დაბალია. სასოფლო-სამეურნეო მიწების დიდი ნაწილი გამოუყენებელია. საქართველოს სოფლის მეურნეობის სექტორი ვერ იზიდავს უცხოურ ინვესტიციებს. ინვესტიციებს ასევე ხელს უშლის უცხო ქვეყნის მოქალაქეებზე სასოფლო-სამეურნეო მიწის გაყიდვის აკრძალვაც.\n\nსაქართველოს ძირითადი მარცვლეული კულტურებია სიმინდი და ხორბალი. ხორბლის მოსავლის 80% მოდის კახეთის რეგიონზე, ხოლო სიმინდის მოყვანის კუთხით წამყვანია კახეთი, სამეგრელო და იმერეთი. ბოსტნეულ კულტურებში წამყვანია კარტოფილი, რომელიც, ძირითადად, სამცხე-ჯავახეთში მოჰყავთ. მრავალწლიან კულტურებში წამყვანი კულტურებია ყურძენი, ვაშლი, მანდარინი, ატამი და თხილი. ვაშლის წარმოების 87% შიდა ქართლზე მოდის. კახეთზე მოდის ყურძნის 72% და ატმის 79%. სამეგრელოზე მოდის თხილის მოსავლის 56%, ხოლო აჭარაში ციტრუსის 73% იწარმოება.\n\nმესაქონლეობაში იკლებს პირუტყვის სულადობა. 2018 წლის ბოლოსთვის საქართველოში ირიცხებოდა 1 912 ათასი პირუტყვი. მათ შორის უმეტესი წილი მოდის მსხრილფეხა რქოსან პირუტყვზე, ასევე ცხვარსა და თხაზე. შედარებით ნაკლებია ღორის რაოდენობა.\n\n==სამთო მოპოვების სექტორი==\nსამთო-მოპოვებითი მრეწველობა დიდ როლს თამაშობს საქართველოს ეკონომიკაში.2016 წლის მონაცემებით სამთომოპოვებითი მრეწველობის მთლიანი გამოშვება შეადგენდა 563 მილიონ ლარს. მოქმედი სამთო-მოპოვებითი საწარმოებიდან ყველაზე მნიშვნელოვანია კაზრეთის ოქროს, ჭიათურის მანგანუმის, ტყიბულის ქვანახშირისა და ჩორდის ბარიტის საბადოები.<ref>სამთო–მოპოვებითი მრეწველობის ზეგავლენა საქართველოს ბუნებრივ და სოციალურ ეკონომიკურ გარემოზე და მისი პასუხისმგებლიანი ფუნქციონირების პერსპექტივები, CENN,2016</ref>\n\n== ლიტერატურა ==\n* Gugushvili, Alexi: \"Understanding Poverty in Georgia\" in the Caucasus Analytical Digerst No.34\n\n==რესურსები ინტერნეტში==\n*\n*Official site of American Chamber of Commerce in Georgia\n*online English language business magazine in Georgia\n\n== სქოლიო ==\n\n\n\n\n\n \nკატეგორია:ევროპის ეკონომიკა ქვეყნის მიხედვით", "url": "https://ka.wikipedia.org/wiki/საქართველოს_ეკონომიკა", "length": 5280}
{"id": "12509", "title": "გიორგი მენაბდე", "text": "'''გიორგი მენაბდე'''  (დ. 24 სექტემბერი, 1957, თბილისი) —  ქართველი  ექიმი, თბილისის სახელმწიფო სამედიცინო უნივერსიტეტის რექტორის მოვალეობის შემსრულებელი 2009 წლამდე, მედიცინის მეცნიერებათა დოქტორი, პროფესორი, საქართველოს სტომატოლოგთა ასოციაციის პრეზიდენტი, აშშ-ს ფლორიდის შტატის იმპლანტოლოგიის აკადემიის წევრი, მსოფლიო სტომატოლოგთა ასოციაციის გამგეობის წევრი\n\n==ბიოგრაფია== \n1980  დაამთავრა თბილისის სახელმწიფო სამედიცინო ინსტიტუტის სტომატოლოგიური ფაკულტეტი. 1986 წელს დაიცვა საკანდიდატო დისერტაცია თბილისის სახელმწიფო სამედიცინო ინსტიტუტის ყბა - სახის ქირურგიის კათედრაზე. 1986-1992 წ. მოსკოვის თავისა და კისრის აღდგენითი ქირურგიის და მიკროქირურგიის ცენტრის დოქტორანტი იყო.\n\nკვალიფიკაცია ქ. მოსკოვის ქირურგიის ინსტიტუტში გაიარა მიკროქირურგიის კურსით. 1992 წელს მოსკოვში მიენიჭა მეცნიერებათა დოქტორის ხარისხი. 2001 – მიენიჭა პროფესორის წოდება.\n\n==პროფესიული გამოცდილება==\n\n1981-1982 წ – მუშაობდა ქ . მახარაძის ბავშვთა რაიონული საავადმყოფოს ყბა-სახის განყოფილების ექიმ - ორდინატორად.\n\n1982-1986 წ – ექიმთა დახელოვნების ინსტიტუტის თერაპიული სტომატოლოგიის კათედრაზე უმცროს ლაბორანტად.\n\n1986-1995 წ – ექიმთა დახელოვნების ინსტიტუტის თერაპიული სტომატოლოგიის კათედრის ასისტენტად.\n\n2001 წ. – დაინიშნა სახელმწიფო სამედიცინო აკადემიის სტომატოლოგიური დეპარტამენტის უფროსად.\n\n2001 წ – ნოემბერში არჩეულ იქნა სახელმწიფო სამედიცინო აკადემიის ყბა - სახის ქირურგიის კათედრის გამგედ.\n\nპროფ. გიორგი მენაბდე 2004 წლიდან 2006 წლის 23 მარტამდე  იყო საქართველოს სახელმწიფო სამედიცინო აკადემიის რექტორი.\n\n2006 წლის 24 მარტიდან თბილისის სახელმწიფო სამედიცინო უნივერსიტეტის რექტორის მოვალეობის შემსრულებელი.\n\n2009 წელს გიორგი მენაბდე გადაყენებულ იქნა თბილისის სახელმწიფო სამედიცინო უნივერსიტეტის რექტორის თანამდებობიდან.\n\n==სამეცნიერო შრომები==\n\nპროფ. გიორგი მენაბდე 4 საავტორო უფლებისა და 50 სამეცნიერო ნაშრომის ავტორია.\n\n==რესურსები ინტერნეტში==\n*\n* გიორგი მენაბდე — საქართველოს სტომატოლოგთა ასოციაცია\n\n\n\nკატეგორია:ქართველი  ექიმები\nკატეგორია:დაბადებული 1957\nკატეგორია:დაბადებული 24 სექტემბერი\nკატეგორია:თბილისის სახელმწიფო სამედიცინო ინსტიტუტის კურსდამთავრებულები\nკატეგორია:თბილისში დაბადებულები\nგიორგი", "url": "https://ka.wikipedia.org/wiki/გიორგი_მენაბდე", "length": 2080}
{"id": "12512", "title": "თბილისის სახელმწიფო სამედიცინო უნივერსიტეტი", "text": "'''თბილისის სახელმწიფო სამედიცინო უნივერსიტეტი''', ''თსსუ'' — საქართველოში უმაღლესი სამედიცინო განათლებისა  და მეცნიერების უმთავრესი კერა.  აქ თავმოყრილია საქართველოს სამედიცინო პედაგოგიური და სამეცნიერო კადრების საუკეთესო ნაწილი. \n\nთბილისის სახელმწიფო სამედიცინო უნივერსიტეტი (წარსულში ინსტიტუტი),  დასაბამს თბილისის ივანე ჯავახიშვილის სახელობის სახელმწიფო უნივერსიტეტის  დაარსებიდან იღებს. უნივერსიტეტის სათავეში ქართული საზოგადოების გამოჩენილი მოღვაწეები იდგნენ: ივანე ჯავახიშვილი, ნიკო ცხვედაძე, პეტრე მელიქიშვილი, ექვთიმე თაყაიშვილი, კორნელი კეკელიძე, აკაკი შანიძე და სხვები.\n\n==ისტორია==\n1918 წლის 27 თებერვალს თბილისის ივანე ჯავახიშვილის სახელობის სახელმწიფო უნივერსიტეტის პროფესორთა საბჭომ დაადასტურა სამკურნალო ფაკულტეტის შექმნის აუცილებლობა. 17 ივნისს იმავე საბჭომ „ქართველ ექიმთა და ბუნებისმეტყველთა საზოგადოების“ თავმჯდომარის სპირიდონ ვირსალაძის ხელმძღვანელობით, მიიღო გადაწყვეტილება, რათა სექტემბრის თვეში გახსნილიყო საბუნებისმეტყველო-სამკურნალო და მათემატიკური ფაკულტეტი. 1919 წლის 9 აპრილს თბილისის სახელმწიფო უნივერსიტეტის  საბჭოს გადაწყვეტილებით, მანამდე ერთად არსებული საბუნებისმეტყველო-სამკურნალო და მათემატიკური ფაკულტეტი ცალკე ფაკულტეტებად გაიყო.\n\nწლების მანძილზე პროფესორ-მასწავლებელთა რაოდენობის ზრდისა  და მათი პროფესიონალიზმის საფუძველზე, შესაძლებელი გახდა სამკურნალო ფაკულტეტის გარდაქმნა დამოუკიდებელ ერთეულად და მისი ჩამოყალიბება  ინსტიტუტად.\n\n1930 წლის 10 ივნისს განხორციელდა თბილისის ივანე ჯავახიშვილის სახელობის სახელმწიფო უნივერსიტეტის რეორგანიზება და გაიხსნა ''თბილისის სახელმწიფო სამედიცინო ინსტიტუტი''. \n\nსაქართველოს დამოუკიდებლობის მიღების შემდეგ1992 წელს საქართველოს რესპუბლიკის მთავრობის გადაწყვეტილებით, ''თბილისის სახელმწიფო სამედიცინო ინსტიტუტმა'' ავტონომიური უნივერსიტეტის სტატუსი მიიღო და ჩამოყალიბდა თბილისის სახელმწიფო სამედიცინო უნივერსიტეტად.\n\n==ორგანიზაცია==\nმინი|თბილისის სახელმწიფო სამედიცინო უნივერსიტეტის სტუდენტები [[ტერნოპილის ი.გორბაჩოვსკის სახელობის სამედიცინო უნივერსიტეტი|ტერნოპილის ი.გორბაჩოვსკის სახელობის სამედიცინო უნივერსიტეტში]]\n\nდღეისათვის, თსსუ-ში შემდეგი ფაკულტეტებია:\n* მედიცინის ფაკულტეტი;\n* სტომატოლოგიის ფაკულტეტი;\n* ფარმაციის ფაკულტეტი;\n* საზოგადოებრივი ჯანდაცვის ფაკულტეტი;\n* ფიზიკური მედიცინის და რეაბილიტაციის ფაკულტეტი;\n* მედიცინის და სტომატოლოგიის საერთაშორისო ფაკულტეტი.\n\nთბილისის სახელმწიფო სამედიცინო უნივერსიტეტში 51 დეპარტამენტია და 71 მიმართულებაა.  '''უნივერსიტეტში მუშაობს სულ – 3369 თანამშრომელი''', რომელთაგან, '''ადმინისტრაცია:''' აკადემიური პერსონალია – 378, ადმინისტრაციულ/დამხმარე პერსონალი – 235, მოწვეული მასწავლებლები – 492, ლაბორანტები – 97, შრომითი ხელშეკრულებით დასაქმებულები – 137,  დიპლომის შემდგომში მოწვეული მასწავლებლები – 1045, სამამაგისტრო პროგრამებში მოწვეული მასწავლებლები – 108, მოსამზადებელ ცენტრში მოწვეული მასწავლკებლები – 28; '''კლინიკები:''' აპოლონ ურუშაძის სახელობის საუნივერსიტეტო სტოიმატოლოგიური კლინიკა – 236, ალექსანდრე ალადაშვილის სახელობის საუნივერსიტეტო კლინიკა – 185, გივი ჟვანიას სახელობის პედიატრიის აკადემიური კლინიკა – 246, სტომატოლოგიის N1 კლინიკა – 57, სტომატოლოგიის N2 კლინიკა – 41; '''ინსტიტუტები''': იოველ ქუთათელაძის სახელობის ფარმაკოქიმიის ინსტიტუტი – 75, სამედიცინო ბიოტექნოლოგიის ინსტიტუტი – 62.\n\n'''უნივერსიტეტში სწავლობს 9400-მდე სტუდენტი.''' აქედან უცხოელი – 3500-მდე სტუდენტი.\n\nსამედიცინო უნივერსიტეტში ფუნქციონირებს  ექსპერიმენტული და კლინიკური მედიცინის სამეცნიერო კვლევითი ინსტიტუტი,  სამეცნიერო ბიბლიოთეკა, პედაგოგთა კვალიფიკაციის ასამაღლებელი კურსები, ფარმაცევტთა (პროვიზორთა) კვალიფიკაციის ასამაღლებელი კურსები,  მუზეუმი, რამდენიმე კაბინეტი, კულტურის ცენტრი და სტუდიები.\n\nთსსუ-ის გამგებლობაშია მძლავრი მატერიალურ-ტექნიკური ბაზა სასწავლო და სამეცნიერო მუშაობისათვის, სამედიცინო ქალაქის ხუთი კორპუსი, ადმინისტრაციული შენობა, 5 საუნივერსიტეტო კლინიკა და ორი სამეცნიერო-კვლევითი ინსტიტუტი\n\nუნივერსიტეტის კათედრები განთავსებულია ქალაქის სხვადასხვა კლინიკების ბაზაზე. სპორტული კომპლექსი, ფეხბურთის სტადიონი 2 მინდვრით, 2 სპორტული დარბაზით, მოედანი სამხედრო წვრთვნისათვის და სასროლეთი, ექსპერიმენტულ ცხოველთა სანაშენო მეურნეობის და კლინიკის შენობა, ფარმაცევტული ფაკულტეტის საცდელი ბოტანიკური ბაღი.\n\n== თვითმმართველობა ==\nთბილისის სახელმწიფო სამედიცინო უნივერსიტეტის სტუდენტური თვითმმართველობა, უმაღლესი განათლების კანონის მიხედვით ჩამოყალიბდა 2006 წელს. მისი პირველი პრეზიდენტი იყო ირაკლი გვილავა, ვიცე-პრეზიდენტები: არჩილ შარაშენიძე და გიგა აბაშიძე (2006–2008). 2008 წლის 12 ნოემბერს გაიმართა ახალი არჩევნები და 2012 წლის 9 ნოემბრამდე სამედიცინო უნივერსიტეტის სტუდენტურ თვითმმართველობას ხელმძღვანელობდნენ პრეზიდენტი: გიგა სორდია და ვიცე-პრეზიდენტები: კახა აბულაძე, მიხეილ დიაკონიძე და კახა ვანიშვილი. 9.11.2012–დან თსსუ–ის სტუდენტური თვითმმართველობის პრეზიდენტია კახა აბულაძე, ხოლო ვიცე–პრეზიდენტები: გიორგი მიკუჩაძე, თამარ საგანელიძე და ქსიტიჯ კუმარი. 2018 წელს 21 ნოემბერს ჩატარდა თვითმმართველობის მორიგი არჩევნები, რის შედეგადაც პრეზიდენტი გახდა ანა კაკაბაძე.  2022 წლიდან კი სტუდენტური თვითმმართველობის პრეზიდენტი ლადო გაბეჩავაა.\n\nსამედიცინო უნივერსიტეტის სტუდენტურ თვითმმართველობას დღემდე განხორციელებული აქვს 750-ზე მეტი პროექტი, როგორც შიდასაუნივერსიტეტო ასევე საერთაშორისო მასშტაბებით. აღსანიშნავია ისეთი პროექტები როგორიცაა „მოსახლეობის უფასო სამედიცინო გამოკვლევა“, აღნიშნული პროექტის შედეგად საქართველოს 6 რეგიონის მასშტაბით მოხდა 4600 ადამიანზე მეტის უფასო სამედიცინო გამოკვლევა და მედიკამენტების დარიგება. \n\n==პარტნიორები==\n===ხელშეკრულებები სხვა უნივერსიტეტებთან:=== \n\n*ავსტრია – გრაცის სამედიცინო უნივერსიტეტი; ვენის სამედიცინო უნივერსიტეტი\n*აზერბაიჯანი – აზერბაიჯანის სახელმწიფო სამედიცინო უნივერსიტეტი\n*აშშ – სკრენტონის უნივერსიტეტი\n*ბელგია – ლუვენის კათოლიკური უნივერსიტეტი (ბრუსელი); ლიეჟის უნივერსიტეტი\n*ბულგარეთი – სოფიის სამედიცინო უნივერსიტეტი; ვარნის სამედიცინო უნივერსიტეტი \n*გერმანია – ფრიდრიხ შილერის სახელობის უნივერსიტეტი (იენა)\n*ესპანეთი – ბარსელონას უნივერსიტეტი \n*ინგლისი – გლაზგოს უნივერსიტეტი \n*ლიტვა – კლაიპედეს უნივერსიტეტი (კლაიპედა)\n*რუმინეთი – სიბიუს უნივერსიტეტი (სიბიუ)\n*საფრანგეთი – მარსელის ხმელთაშუა ზღვის უნივერსიტეტი ექს მარსელი II (მარსელი); ტულუზის პედიატრიული კლინიკა (ტულუზა); რენე-დეკარტის უნივერსიტეტი  პარი - 5; ნანტის უნივერსიტეტის სამედიცინო ფაკულტეტი\n*სომხეთი – ერევნის სამედიცინო უნივერსიტეტი. \n*უკრაინა - დონეცკის სახელმწიფო სამედიცინო უნივერსიტეტთან\n*თურქეთი - ჰაჯეტეპეს უნივერსიტეტი\n\n===საერთაშორისო ორგანიზაციებისა და ასოციაციების წევრი:===\n* უნივერსიტეტთა საერთაშორისო ასოციაცია (IAU)\n*ევროპის უნივერსიტეტთა ასოციაცია (EUA)\n*საერთაშორისო განათლების ევროპული ასოციაცია (EAIE)\n*ევროპის სამედიცინო განათლების ასოციაცია (AMEE)\n*ევროპის მედიკოს სტუდენტთა ასოციაცია (EMSA)\n\n===თანამშრომლობა ორგანიზაციებთან:===\n*სამედიცინო განათლების მსოფლიო ფედერაცია (WFME)\n*იუნესკო (UNESCO)\n*უცხოელ მედიკოს კურსდამთავრებულთა განათლების კომისია (ECFMG)\n*შვაიცერის მსოფლიო აკადემია (SWA)\n*მშვიდობისათვის მლოცველთა მსოფლიო საზოგადოება (WPPS)\n*განათლების ერთიანი საკრედიტო კავშირი\n\nთსსუ-ის დიპლომი აღიარებულია ჯანდაცვის მსოფლიო ორგანიზაციის, გაერთიანებული ერების ორგანიზაციის, საერთაშორისო სამედიცინო განათლებისა და კვლევის ცენტრის, უცხოელ მედიკოს კურსდამთავრებულთა განათლების კომიტეტის და სხვა საერთაშორისო ორგანიზაციების მიერ, რაც უნივერსიტეტს საერთაშორისო სტატუსს ანიჭებს.\n\n2005 წლის 16 სექტემბერს თსსუ-ს რექტორის მოვალეობის შემსრულებელმა, პროფესორმა ა. თელიამ ბოლონიაში ხელი მოაწერა უნივერსიტეტების დიდ ქარტიას. რის შედეგადაც თსსუ შეუერთდა ბოლონიის პროცესს და გახდა უნივერსიტეტების დიდი ქარტიის წევრი. (MAGNA CHARTA UNIVERSITATUM)\n\n==საზოგადოებრივი/სამეცნიერო საქმიანობა==\nთსსუ რეგულარულად გამოსცემს საერთაშორისო მნიშვნელობის ჟურნალს და სამეცნიერო შრომათა კრებულებს.  სახელმძღვანელოების და სამეცნიერო მონოგრაფიების გამოცემის სტიმულაციის და ხელშეწყობის მიზნით შექმნილია საუნივერსიტეტო საგამომცემლო კომისია, რომელიც ფინანსურ და პოლიგრაფიულ დახმარებას უწევს ავტორებს.\n\nთსსუ-ს აქვს მრავალმხრივი და მრავალფეროვანი სამეცნიერო კონტაქტები, ატარებს საერთაშორისო ფორუმებს, პროგრამულ-გრანტული პრინციპით აფინანსებს სამეცნიერო-კვლევით საქმიანობას.\n\nუნივერსიტეტში არსებობს უცხოელ მეცნიერთა და საზოგადო მოღვაწეთა საპატიო დოქტორად არჩევის ტრადიცია. \n\nუნივერსიტეტში ფართოდაა გაშლილი სტუდენტთა სამეცნიერო მუშაობა. ყოველწლიურად იმართება სტუდენტთა შემაჯამებელი სამეცნიერო კონფერენციები. \n\nუნივერსიტეტის კულტურის ცენტრის ბაზაზე შექმნილია სახალხო ანსამბლი “ქართული ფოლკლორი”, პლასტიკისა და მიმიკის თეატრი “იმპრო”, და დრამატული თეატრი “ჰიგია”. განსაკუთრებული პოპულარობით სარგებლობს ახალგაზრდებში მხიარულთა და საზრიანთა კლუბი - ”კოზა- ნოსტრა”.\n\nაღსანიშნავია თსსუ-ის სტუდენტთა სპორტული მიღწევები. სტუდენტები აქტიურად მონაწილეობენ სხვადასხვა სახის ასპარეზობებში საქართველოსა თუ უცხოეთში.\n\n==რესურსები ინტერნეტში==\n*თბილისის სახელმწიფო სამედიცინო უნივერსიტეტი\n*განათლების ერთიანი საკრედიტო კავშირი \n\n==სქოლიო==\n\n\n\n\n\nკატეგორია:თბილისის უნივერსიტეტები", "url": "https://ka.wikipedia.org/wiki/თბილისის_სახელმწიფო_სამედიცინო_უნივერსიტეტი", "length": 8601}
{"id": "12516", "title": "სიმონ ხეჩინაშვილი", "text": "'''სიმონ ნიკოლოზის ძე ხეჩინაშვილი''' (დ. 26 ნოემბერი, 1919, ქუთაისი, საქართველოს დემოკრატიული რესპუბლიკა ― გ. 23 ივნისი, 2010, თბილისი, საქართველო) — ქართველი ოტორინოლარინგოლოგი, მედიცინის მეცნიერებათა დოქტორი (1952),<ref></ref> პროფესორი (1953), საქართველოს მეცნიერებათა დამსახურებული მოღვაწე (1965), სსრკ მედიცინის მეცნიერებათა აკადემიის აკადემიკოსი (1980), საქართველოს მეცნიერებათა აკადემიის აკადემიკოსი (1996-2010),<ref name=\"nplg\"></ref> ღირსების ორდენის კავალერი (1998).\n \n==ბიოგრაფია==\n\n1941 წელს დაამთავრა თბილისის სამედიცინო ინსტიტუტი.<ref name=\"burusi\"></ref> 1942-1946 წლებში მუშაობდა თბილისის სამედიცინო ინსტიტუტის ოტორინოლარინგოლოგიურ კლინიკაში, 1947-1954 — საქართველოს მეცნიერებათა აკადემიის ფიზიოლოგიის ინსტიტუტში ი. ბერიტაშვილთან. 1941 წელს დაამთავრა ქ. თბილისის სახელმწიფო სამედიცინო ინსტიტუტის სამკურნალო ფაკულტეტი. 1941–1942 წლებში მუშაობდა თბილისის # 1 ტუბ-დისპანსერის ორდინატორად. 1942–1946 წლებში იყო საქართველოს რესპუბლიკის ჯანდაცვის სამინისტროს ცენტრალური კლინიკური საავადმყოფოს ორდინატორად.<ref name=\"burusi\"/> 1946–1951 წლებში მუშაობდა თბილისის ექიმთა დახელოვნების ინსტიტუტის ყელ-ყურ-ცხვირის კლინიკის ასისტენტად. 1951–1952 წლებში — ქ. თბილისის ექიმთა დახელოვნების ინსტიტუტის ყელ-ყურ-ცხვირის კლინიკის დოცენტი. 1952–1979 წლებში იყო თბილისის ექიმთა დახელოვნების ინსტიტუტის ოტორინოლარინგოლოგიის კათედრის გამგის მოადგილედ. 1979 წლიდან არჩეულ იქნა თბილისის ექიმთა დახელოვნების ინსტიტუტის რექტორად.<ref name=\"opentext\"/>\n\nიგი ხანგრძლივი დროით სამეცნიერო მივლინებებით იმყოფებოდა ინგლისში, ამერიკის შეერთებულ შტატებში და გერმანიაში. გერმანიაში არჩეული იყო გერმანიის ბუნებისმეტყველთა აკადემიის უცხოელ წევრად, ბულგარეთის, ჩეხოსლოვაკიის, უნგრეთის ოტოლარინგოლოგთა სამეცნიერო საზოგადოების საპატიო წევრად, ბერლინის ჰუმბოლტის სახელობის უნივერსიტეტის საპატიო დოქტორად.<ref name=\"opentext\"></ref>\n\n1964 წელს მიენიჭა ლენინური პრემია, 1966 წელს ლენინის ორდენი, 1971 წელს წითელი დროშის ორდენი, 1969 წელს საქართველოს მეცნიერების დამსახურებული მოღვაწის მედალი, 1979 წელს ოქტომბრის რევოლუციის ორდენი. 2016 წელს თბილისში გაიხსნა სიმონ ხეჩინაშვილის მემორიალური დაფა.<ref></ref>\n\nშესრულებული აქვს 180 სამეცნიერო ნაშრომი, აქედან 4 მონოგრაფია.<ref name=\"nplg\"/>\n\n==ლიტერატურა==\n\n\n==რესურსები ინტერნეტში==\n\n* სიმონ ხეჩინაშვილი — ბურუსი\n* სიმონ ხეჩინაშვილი Curriculum Vitae\n* სიმონ ხეჩინაშვილი — ქართული პრეისის ელექტრონული არქივი\n\n==სქოლიო==\n\n\n\n\nკატეგორია:ქუთაისში დაბადებულები\nკატეგორია:თბილისის საპატიო მოქალაქეები (1986)\nკატეგორია:ოქტომბრის რევოლუციის ორდენის კავალრები\nკატეგორია:ლენინური პრემიის ლაურეატები\nკატეგორია:ლენინის ორდენის კავალრები\nკატეგორია:წითელი დროშის ორდენის კავალრები\nკატეგორია:საქართველოს სსრ-ის მეცნიერების დამსახურებული მოღვაწეები\nკატეგორია:საქართველოს ღირსების ორდენის კავალრები\nკატეგორია:მედიცინის მეცნიერებათა დოქტორები\nკატეგორია:თბილისის სახელმწიფო სამედიცინო ინსტიტუტის კურსდამთავრებულები\nკატეგორია:ქართველი ოტორინოლარინგოლოგები", "url": "https://ka.wikipedia.org/wiki/სიმონ_ხეჩინაშვილი", "length": 2853}
{"id": "12519", "title": "ოკეანე", "text": "thumb|250px|მსოფლიო ოკეანეები\n\n'''ოკეანე''', ''მსოფლიო ოკეანე'' (< , ღვთაება, რომელიც განასახიერებდა დედამიწას გარშემორტყმულ დიდ მდინარეს) — დედამიწის ზედაპირის მომცვლელი უწყვეტი წყლის გარსი, რომელიც გარს აკრავს კონტინენტებსა და კუნძულებს; ახასიათებს მარილიანობის თანაბარი შემცველობა. ოკეანე ჰიდროსფეროს უმეტესი (94%) ნაწილია და მოიცავს დედამიწის ზედაპირის 70,8%. ოკეანის ცნებაში ხშირად იგულისხმება წყლის მასის ქვეშ მდებარე დედამიწის ქერქიცა და მანტიაც. ოკეანის ცალკეულ ნაწილებში მკვეთრად განსხვავებული ფიზიკური, ქიმიური, ბიოლოგიური და გეოლოგიური პროცესები მიმდინარეობს. ოკეანის წყალი განუწყვეტლივ მოძრაობს და ურთიერთქმედებს ატმოსფეროსთან და ლითოსფეროსთან. ოკეანის სხვადასხვა ნაწილის რეჟიმი დაკავშირებულია ასტრონომიულ ფაქტორებთან და განედურ ზონალურობას ექვემდებარება. ატმოსფეროს ცირკულაციის თავისებურებები (ქარები) განაპირობებს მუდმივი და პერიოდული ოკეანური დინებების სისტემას, იწვევს ღელვას; მზისა და მთვარის მიზიდულობის ძალები — მოქცევას. ოკეანის წყალი მზისგან მიღებული სითბოს უზარმაზარი რეზერვუარია. დინებების მეშვეობით ამ სითბოს გადანაწილება მნიშვნელოვნად განაპირობებს ხმელეთის დიდი სივრცეების ჰავას.\n\nოკეანის საზღვრები და მოხაზულობა ყალიბდებოდა ხანგრძლივი დროის განმავლობაში დედამიწის ქერქის გეოლოგიური აგებულებისა და განვითარების ისტორიის შესაბამისად.\n\nდიდი გეოგრაფიული აღმოჩენების ეპოქიდან მოყოლებული, ოკეანე დიდ როლს თამაშობს კაცობრიობისათვის როგორც სატრანსპორტო გზა, საკვები პროდუქტების, ენერგეტიკის, ქიმიური და მინერალური რესურსების წყარო.\n\n== ფსკერის გეოლოგიური აგებულება და რელიეფი ==\nოკეანის სიღრმეების განაწილებაზე ზოგად წარმოდგენას გვაძლევს ჰიფსოგრაფიული მრუდი, რომელიც გვიჩვენებს, რომ ფსკერის ფართობის უმეტესი ნაწილი (73,8%) 3-6 ათას მ სიღრმეზე მდებარეობს. კონტინენტებისა და ზოგიერთი დიდი კუნძულის უშუალო გაგრძელებაზე - კონტინენტის წყალქვეშა კიდეზე - რელიეფის თავისებურების მიხედვით გამოყოფენ შელფს, კონტინენტურ კალთას და კონტინენტის ძირს. ოკეანის ფსკერის ამ ნაწილში დედამიწის ქერქი კონტინენტურია: ტერიგენული ნალექების ფენა (2-3 კმ სისქისა შელფისა და კონტინენტის ძირზე) დალექილია სქელ „გრანიტულ“ ფენაზე, რელიეფი გართულია წყალქვეშა კანიონებით, მეწყრებითა და ნასხლეტებით. კონტინენტის ძირს უშუალოდ ებმის ოკეანის საგები, რომლის ქვეშ დედამიწის ქერქი უმთავრესად ოკეანურია, ხოლო რელიეფის დამახასიათებელი ფორმებია ვრცელი დანაწევრებული აბისალური ვაკეები (ძველი და თანამედროვე ვულკანური წარმონაქმნებით) და დედამიწის ქერქის გიგანტურ რღვევებთან დაკავშირებული ღრმა ზღვის ღარები. აღსანიშნავია აგრეთვე გლობალურად გავრცელებული შუაოკეანური ქედები და რიფტები. ღრმა ზღვის ღარები, კუნძულთა რკალები და მათ მიერ ოკეანისაგან გამოყოფილი განაპირა ზღვების ქვაბულები - ე. წ. გარდამავალი ზონა - დედამიწის ქერქის ტექტონიკურად ყველაზე უფრო აქტიური ნაწილია. გამოირჩევა მაღალი სეისმურობით, ვერტიკალური მოძრაობებისა და თანამედროვე ვულკანიზმის ინტენსიურობით. წყნარი ოკეანის ფსკერზე მდებარეობს აგრეთვე უდიდესი ვულკანური პლატოები, სადაც ბევრი ვულკანური კონუსი წყლის ზედაპირზეა ამოშვერილი, ბევრი წყლისქვეშაა და ზოგზე მარჯნის რიფებია დაშენებული. აქვეა ე. წ. გაიოტები - თავწაკვეთილი წყალქვეშა ვულკანური კონუსები, რომელთა წვერი, როგორც ვარაუდობენ, აბრაზიის შედეგად უნდა იყოს მობრტყელებული.\n\nოკეანის ფსკერი დაფარულია მცირე სისქის (ასეული მ) ნალექებით. თბილსა და ზომიერ ზონებში ფსკერული ნალექი შედგება უმთავრესად ცოცხალი ორგანიზმების ჩონჩხისა და ნიჟარებისაგან (გლობიგერინებიანი, პტეროპოდებიანი, დიატომეებიანი და სხვა ლამი), 4,5 ათას მ-ზე დაბლა ღრმა ზღვის წითელი თიხა (ქიმიურად გარდაქმნილი ვულკანური და წვრილი ტერიგენული მასალა). მაღალ განედებში ჭარბობს ტერიგენული ნალექი (ლამი), რომელშიც შერეულია აისბერგების მიერ მოტანილი მასალა (ქვის ნატეხები, ქვიშა). ნალექების დაგროვების სიჩქარე ათას წელიწადში რამდენიმე მილიმეტრია. აბისალური ვაკეები მდიდარია რკინა-მანგანუმიანი კონკრეციებით.\n\n== საერთაშორისო-სამართლებრივი რეჟიმი ==\n\nეს გლობალური ერთმანეთთან დაკავშირებული მლაშე წყალი, რომელსაც ასევე მსოფლიო ოკეანეს უწოდებენ, იყოფა კონტინენტებითა და არქიპელაგებით შემდეგ ნაწილებად: წყნარი ოკეანე, ატლანტის ოკეანე, ინდოეთის ოკეანე, ჩრდილოეთ ყინულოვანი ოკეანე და სამხრეთის ოკეანე\n\nოკეანის მცირე რეგიონები იწოდება ზღვებად, ყურეებად, სრუტეებად და სხვ.\n\nკატეგორია:მსოფლიო წყლები\nკატეგორია:დედამიწა\nკატეგორია:ოკეანეები", "url": "https://ka.wikipedia.org/wiki/ოკეანე", "length": 4075}
{"id": "12520", "title": "ინსტიტუტი", "text": "'''ინსტიტუტი''' (, ''დაწესებულება ან ჩვევა'') —  რაიმე ორგანიზაცია, რომელიც შექმნილია სამეცნიერო, სასწავლო, კვალიფიკაციის ამაღლების ან სხვა დანიშნულებით. ხშირად ეს კვლევითი ორგანიზაციაა, რომელიც რაიმე საგნის ან საკითხის შესწავლა/ძიებისთვის შეიქმნა გარკვეულ სფეროში. ტერმინი ლათინური სიტყვიდან instituere მომდინარეობს და ნიშნავს შენებას, შექმნას, გაზრდასა და სწავლებას.\n\n== იხილეთ აგრეთვე ==\n* ანალიტიკური ინსტიტუტი\n* კვლევითი ინსტიტუტი\n\n==ლიტერატურა==\n\n\nკატეგორია:ტერმინები", "url": "https://ka.wikipedia.org/wiki/ინსტიტუტი", "length": 473}
{"id": "12527", "title": "კოლეჯი", "text": "'''კოლეჯი''' (''ლათ.'' collegium) ამჟამად ხშირად საგანმანათლებლო დაწესებულებაზე მიუთითებს. უფრო ვრცელი გაგებით, ეს შეიძლება იყო რაიმე პროფესიის კოლეგთა ჯგუფის სახელი (მაგ. საარჩევნო კოლეგია, სამხედრო კოლეგია, და ა.შ.). თავდაპირველად ის აღნიშნავდა საერთო კანონებით ერთად მცხოვრებ ადამიანთა ჯგუფს (con-, „ერთად“ + leg-, „კანონი“). \n\n\nკატეგორია:განათლება", "url": "https://ka.wikipedia.org/wiki/კოლეჯი", "length": 351}
{"id": "12529", "title": "პროგრამირების ენა", "text": "thumb|right|300px|მარტივი კოდი [[კომპიუტერული პროგრამა|კომპიუტერული პროგრამისთვის]], რომელიც დაწერილია [[C (პროგრამირების ენა)|C პროგრამირების ენაზე]]. გაშვების შემდეგ პროგრამა გამოიტანს შედეგს „[[Hello world|Hello, World!]]“.\n'''''პროგრამირების ენა''''' არის ინსტრუქციათა ნაკრები, რომელიც გამოიყენება პროგრამების დასაწერად. პროგრამირების ენა აღიწერება სინტაქსისა და სემანტიკის მეშვეობით, რაც ჩვეულებრივ განისაზღვრება ფორმალური ენით. როგორც წესი ენები უზრუნველყოფენ მახასიათებლებს როგორიცაა ტიპის სისტემა, ცვლადები, და შეცდომათა დასამუშავებელი მექანიზმები. პროგრამირების ენის იმპლემენტაცია აუცილებელია პროგრამის გასაშვებად, კერძოდ ინტერპრეტატორის ან კომპილატორის გამოყენებით. ინტერპრეტატორი პირდაპირ ასრულებს წყაროს კოდს, ხოლო კომპილატორი აწარმოებს შესრულებად პროგრამას.\n\nკომპიუტერულმა არქიტექტურამ დიდი ზეგავლენა მოახდინა პროგრამირების ენათა დიზაინზე, ყველაზე გავრცელებული ტიპის (იმპერატიული ენების — რომლებიც განსაზღვრული თანმიმდევრობით ასრულებენ ოპერაციებს) შემუშავება მოხდა, რათა ეფექტურად შესრულებულიყო პოპულარულ ფონ ნეიმანის არქიტექტურაზე. მაშინ როდესაც ადრეული პროგრამირების ენები ძლიერ დაკავშირებული იყო აპარატურასთან, დროთა განმავლობაში მათში უფრო მეტი აბსტრაქცია შემოვიდა, და დაიმალა იმპლემენტაციის დეტალები წყაროს კოდის გასამარტივებლად.\n\nათასობით პროგრამირების ენა — ხშირად კლასიფიცირებულია როგორც იმპერატიული, ფუნქციური, ლოგიკური, ან ობიექტ-ორიენტირებული — შემუშავებულია ფართო სპექტრის გამოყენებისთვის. პროგრამირების ენის დიზაინში მრავალი ასპექტი მოითხოვს კომპრომისებს — ტიპის სისტემის გამარტივება ხელს უწყობს კოდის გაგებას, თუმცა ეს ხდება შესრულების სიმძლავრის ხარჯზე. პროგრამირების ენის თეორია არის კომპიუტერული მეცნიერების ქვედარგი, რომელიც შეისწავლის პროგრამირების ენების დიზაინს, იმპლემენტაციას, ანალიზს, დახასიათებასა და კლასიფიკაციას.\n\n== დეფინიციები ==\nპროგრამირების ენები განსხვავდებიან ბუნებრივი ენებისგან, ბუნებრივი ენები გამოიყენება ადამიანებს შორის კომუნიკაციისთვის, ხოლო პროგრამირების ენები შექმნილია იმისთვის, რომ ადამიანებმა შეძლონ ელექტრონულ მოწყობილობებთან ინსტრუქციების გაცემა. \n\nერთ-ერთი კონტექსტში, პროგრამირების ენები აღწერილია როგორც კომპიუტერული ენების ქვედარგი. ანალოგიურად, ტერმინი \"კომპიუტერული ენა\" შეიძლება გამოყენებულ იქნას კონტრასტში \"პროგრამირების ენასთან\" ერთად, რათა აღიწეროს ენები, რომლებიც გამოიყენება კომპიუტერულ სფეროში, მაგრამ არ ითვლება პროგრამირების ენებად. პრაქტიკულ პროგრამირების ენათა დიდი ნაწილია ტურინგის სრული, ისინი ეკვივალენტურია იმ პროგრამათა  თვალსაზრისით რისი კომპუტაციაც შეუძლიათ მათ.\n\nსხვა კონტექსტში, მოიხსენიება პროგრამირების ენა როგორც თეორიული კონსტრუქცია აბსტრაქტული მანქანების დაპროგრამირებისთვის, ხოლო კომპიუტერული ენები — როგორც მისი ქვედარგი, რომელიც ეშვება ფიზიკურ კომპიუტერებზე, და გააჩნია შეზღუდული რესურსები. ჯონ ს. რეინოლდსი ხაზგაზმით აღნიშნავს, რომ ფორმალური სპეციფიკაციის ენები ისივე არიან პროგრამირების ენები როგორც ის ენები რომლებიც განკუთვნილი არიან გასაშვებად. ის ასევე იძლევა არგუმენტაციას, რომ ტექსტურ-ფაქტობრივი გრაფიკული შეტანის ფორმატები, რომლებიც ზემოქმედებენ კომპიუტერზე, არიან პროგრამირების ენები, მიუხედავად იმისა, რომ ისინი ხშირად არ არიან ტურინგის სრული.\n\n== ისტორია ==\n\n=== ადრეული განვითარება ===\nპირველი პროგრამირებადი კომპიუტერები გაიმოიგონეს 1940-იანი წლების მიწურულს და მათთან ერთად, პირველი პროგრამირების ენებიც. ადრეული კომპიუტერები პროგრამირებული იყო პირველი თაობის პროგრამირების ენებით (1GL), მანქანური ენით (მარტივი ინსტრუქციები, რომლებსაც უშუალოდ პროცესორი ასრულებდა). ეს კოდი საკმაოდ რთული იყო გასასწორებლად და არ იყო პორტატული სხვადასხვა კომპიუტერულ სისტემათა შორის. პროგრამირების გამარტივების მიზნით, შეიქმნა ასემბლერის ენები (ან მეორე თაობის პროგრამირების ენები — 2GL), რომლებიც განსხვავდებოდნენ მანქანური ენებისგან და უფრო გასაგები იყვნენ ადამიანებისთვის, თუმცა ისინი არ ზრდიდნენ პორტატულობას.\n\nთავდაპირველად, ტექნიკური აპარატურა იშვიათი და ძვირი იყო, ხოლო ადამიანური რესურსები უფრო იაფი. შესაბამისად, რთულად გამოყენებადი ენები, რომლებიც უფრო ბევრ დროს მოითხოვდნენ, მაგრამ უფრო ახლოს იყვნენ აპარატურასთან, უპირატესობა ენიჭებოდათ ეფექტურობის გამო. მაღალი დონის პროგრამირების ენების (მესამე თაობის პროგრამირების ენები — 3GL) შემოღებამ რევოლუცია მოახდინა პროგრამირებაში. ეს ენები აბსტრაქტულად წარმოადგენდნენ მოწყობილობის დეტალებს და შექმნილი იყვნენ ალგორითმების გამოსახატად, რომლებიც ადამიანებისთვის უფრო ადვილად გასაგები იქნებოდა. მაგალითად, არითმეტიკული გამოსახულებები ახლა შეიძლება ჩაიწეროს სიმბოლური აღნიშვნით და შემდეგ თარგმნილი იყოს მანქანურ ენაზე, რომლის შეასრულებასაც აპარატურა შეძლებს. 1957 წელს შეიქმნა Fortran (FORmula TRANslation). ხშირად მიიჩნევა, რომ ეს იყო პირველი კომპილირებადი მაღალი დონის პროგრამირების ენა, Fortran გამოიყენება 21 საუკუნეშიც.\n\n=== 1960-იანი და 1970-იანი წლები ===\nმინი|ორი ადამიანი იყენებს [[IBM 704|IBM 704 მეინფრეიმი]] — პირველი მოწყობილობა [[მცურავი წერტილის არითმეტიკა|მცურავი წერტილის არითმეტიკის]] მხარდაჭერით — 1957 წელს. Fortran შეიქმნა ამ მოწყობილობისთვის.\nდაახლოებით 1960 წლისთვის, შეიქმნა პირველი მეინფრეიმები — ზოგადი დანიშნულების კომპიუტერები, თუმცა მისი ოპერირება მხოლოდ პროფესიონალების მიერ იყო შესაძლებლი და ფასიც ძალიან მაღალი ჰქონდა. მონაცემები და ინსტრუქციები შეიტანებოდა ბეჭდური ბარათებით, პროგრამის მუშაობის დროს შეტანა ვერ ხერხდებოდა. შესაბამისად, იმ პერიოდში შექმნილი ენები დაპროექტებული იყო მინიმალური ურთიერთქმედებისთვის. მიკროპროცესორის გამოგონების შემდეგ, 1970-იან წლებში კომპიუტერები მკვეთრად გაიაფდა. ახალი კომპიუტერები ასევე უფრო მეტ მომხმარებლის ურთიერთქმედების საშუალებას იძლეოდა, რაც უფრო და უფრო მეტი ახალი პროგრამირების ენების შექმას მხარსუჭერდა.\n\nLisp, რომელიც შეიქმნა 1958 წელს, იყო პირველი ფუნქციური პროგრამირების ენა. Fortran-სგან განსხვავებით, ის მხარს უჭერდა რეკურსიისა და პირობით გამოხატვას, ასევე დინამიური მეხსიერების მენეჯმენტი Heap_ით და ავტომატური მენეჯმეტი Garbage Collection_ით. შემდეგი ათწლეულების განმავლობაში, Lisp დომინირებდა ხელოვნურ ინტელექტში. 1978 წელს, სხვა ფუნქციურმა ენამ, ML_მა, შემოიღო დასკვნითი ტიპები და პოლიმორფული პარამეტრები.\n\nALGOL (ALGOrithmic Language) გამოშვებული იქნა 1958 და 1960 წლებში, რამაც ის გახადა სტანდარტი კომპიუტერულ ლიტერატურაში ალგორითმების აღსაწერად. მიუხედავად იმისა, რომ მისი კომერციული წარმატება შეზღუდული იყო, პოპულარული იმპერატიული ენები — მათ შორის C, Pascal, Ada, C++, Java და C# - პირდაპირად ან არაპირდაპირად მომდინარეობდა ALGOL 60-დან. იმ ინოვაციებს შორის, რომლებიც მიღებული იქნა შემდგომი პროგრამირების ენების მიერ, იყო უფრო პორტატული და კონტექსტ-თავისუფალ, BNF გრამატიკის მხარდაჭერა. Simula, პირველი ენა, რომელმაც მხარი დაუჭირა ობიექტ-ორიენტირებულ პროგრამირებას (მათ შორისაა ქვეტიპები, დინამიური დისპეჩერიზაცია და მემკვიდრეობა), ასევე მომდინარეობს ALGOL-დან და მიაღწია კომერციულ წარმატებას. C, ALGOL-ის სხვა შთამომავალი, ინარჩუნებს პოპულარობას ოცდამეერთე საუკუნეშიც, უფრო მეტ წვდომას იძლევა დაბალი დონის მანქანურ ოპერაციებზე, ვიდრე სხვა ნებისმიერი თანამედროვე ენა. მისი სიძლიერე და ეფექტურობა, რომელიც ნაწილობრივ მოდის მოქნილი პოინტერის ოპერაციებისგან, ხდება კოდის დაწერის გართულების ხარჯზე.\n\nProlog, დაპროექტდა 1972 წელს, ის იყო პირველი ლოგიკური პროგრამირების ენა, რომელიც კომპიუტერთან კომუნიკაციას ახდენდა ფორმალური ლოგიკური აღნიშვნის გამოყენებით. ლოგიკური პროგრამირების შემთხვევაში, პროგრამისტი აწესებდა სასურველ შედეგს, ხოლო აძლევდა ინტერპრეტატორს საშუალებას გადაეწყვიტა, თუ როგორ მიაღწია ის განსაზღვრული შედეგი.\n\n=== 1980-2000 წწ ===\nმინი|290x290პქ|მცირე პროგრამირების ენების წიგნთა კოლექცია\n1980-იან წლებში, პერსონალური კომპიუტერის გამოგონებამ გარდაქმნა ის როლები, რისთვისაც გამოიყენებოდა პროგრამირების ენები. ამ დროს შემოტანილი ახალი ენები მოიცავდა C++-ს, C-ის დანამატს, რომლითაც შეიძლება კომპილირდეს C პროგრამებიც, მაგრამ ასევე უჭერდა მხარს კლასებსა და მემკვიდრეობას. Ada და სხვა ახალმა ენებმა შემოიღეს კონკურენტული პროგრამირების მხარდაჭერა. იაპონურმა მთავრობამ მნიშვნელოვანი ინვესტიციები განახორციელა ისეთ ე.წ. მეხუთე თაობის ენებში, რომლებიც ლოგიკური პროგრამირების კონსტრუქციებს ამატებდნენ კონკურენტულ პროგრამირებასთან ერთად, მაგრამ ხშირად ამ ენებზე უფრო კარგად ასრულებდნენ სხვა კონკურენტული პროგრამირების მხარდამჭერი ენები.\n\n1990-იან წლებში ინტერნეტისა და Word Wide Web-ის სწრაფი განვითარების გამო, შემოვიდა ახალი პროგრამირების ენები ვებ-გვერდებისა და ქსელური კავშირების მხარდასაჭერად. Java, რომელიც დაფუძნებულია C++-ზე და დაპროექტებულია პორტატულობისა და უსაფრთხოების ზრდისთვის, დიდი წარმატება მოიპოვა, რადგან ეს თვისებები არსებითია მრავალი ვებ-აპლიკაციისთვის. სხვა განვითარება წარმოიშვა დინამიურად დაწერილსკრიპტულ ენებში — Python, JavaScript, PHP და Ruby — რომლებიც დაპროექტებული იყვნენ მცირე პროგრამების სწრაფად შესაქმნელად, რომლებიც კოორდინირებას უწევენ არსებულ აპლიკაციებს. HTML-თან ინტეგრაციის შედეგად, ისინი ასევე გამოიყენება ვებ-გვერდების შესაქმნელად.\n\n=== 2000-იანი წლებიდან დღემდე ===\n2000-იან წლებში შეინიშნებოდა ახალი პროგრამირების ენების განვითარების შეფერხება; რომლებმაც ფართო პოპულარობა მოიპოვეს. ერთ-ერთი ინოვაციური იყო სერვის-ორიენტირებული პროგრამირება, რომელიც შექმნილი იყო დისტრიბუციულ სისტემებთან სამუშაოდ, რომელთა კომპონენტები დაკავშირებული იყო ქსელთან. სერვისები ჰგავდნენ ობიექტებს ობიექტ-ორიენტირებულ პროგრამირებიდან, მაგრამ მუშაობდნენ ცალკეულ პროცესებზე. C# და F# იმპერატიულ და ფუნქციურ პროგრამირებას შორის იყვნენ. 2010 წლის შემდეგ, რამდენიმე ახალი ენა — Rust, Go, Swift, Zig და Carbon — იბრძოდნენ იმ კრიტიკული პროგრამული უზრუნველყოფისთვის მისაღწევად, რომლისთვისაც ისტორიულად C გამოიყენებოდა. ახალი პროგრამირების ენათა უმეტესობა იყენებს სტატიკურ ტიპიზაციას, ხოლო ზოგიერთი ახალი ენა იყენებს დინამიურ ტიპიზაციას, როგორიცაა Ring და Julia.\n\nახალი პროგრამირების ენების ნაწილი კლასიფიცირებულია, მაგ. ვიზუალური პროგრამირების ენები, როგორიცაა Scratch, LabVIEW და PWCT. ასევე, ზოგიერთი ენა ერთვის ტექსტურ და ვიზუალურ პროგრამირებას, როგორიცაა Ballerina. ამ ტენდენციამ ასევე გამოიწვია ახალი VPL_ების შემუშავება, როგორიცაა Google_ის Blockly. მრავალი თამაშის ძრავა, როგორიცაა Unreal და Unity, ასევე ვიზუალური სკრიპტირების მხარდაჭერა.\n\n== სინტაქსი ==\nენების უმრავლესობას აქვს ტექსტური სინტაქსი. იგი პროგრამირების ენის ელემენტების სწორად ჩაწერას განსაზღვრავს. (იხ. ასევე C-ის მსგავსი სინტაქსი)\n\n== ბიბლიოთეკა ==\nენებს ძირითადად აქვთ თავისი ბიბლიოთეკა. ბიბლიოთეკაში შესაძლებელია იყოს სტრუქტურები, მონაცემთა სხვადასხვა ტიპები, ფუნქციები...\n\n== დიზაინი ==\nპროგრამირების ენა წარმოადგენს პროგრამას, რომელიც ქმნის სხვა პროგრამებს. შეიძლება ერთ პროგრამირების ენას შეესაბამებოდეს ერთი პროგრამა, ან რამდენიმე პროგრამირების ენა გაერთიანებული იყოს.\n\n\n\n*", "url": "https://ka.wikipedia.org/wiki/პროგრამირების_ენა", "length": 10201}
{"id": "12530", "title": "განათლების ერთიანი საკრედიტო კავშირი", "text": "thumb|განათლების ერთიანი საკრედიტო კავშირის ლოგო\nსაქართველოს '''განათლების ერთიანი საკრედიტო კავშირის''' პროგრამა ვითარდება 2006 წლის 24 თებერვლიდან, საქართველოს ეროვნული ბანკის #186 განკარგულების საფუძველზე, საქართველოს სხვადასხვა უნივერსიტეტებსა და სკოლებში. კავშირი, როგორც არასაბანკო-სადეპოზიტო, საკრედიტო დაწესებულება, პრიორიტეტულად მუშაობს განათლების სექტორში, არასაბანკო (არაკომერციული) დაკრედიტებისა და დაფინანსების პროექტებზე. კავშირი ეფუძნება კოოპერაციის პრინციპებს და აერთიანებს განათლებაზე მოტივირებულ ახალგაზრდებს, უმაღლესი და საშუალო სკოლების პროფესორ-მასწავლებლებს და განათლების სექტორში დასაქმებულ პირებს (მზარდი რიცხოვნობით). 2006/2007 სასწავლო წლის მეორე სემესტრიდან გაშვებულია განათლების მიზნობრივი, არაკომერციული დაკრედიტების საცდელი ეტაპი; 2007 წლიდან კი ორგანიზაცია ახორციელებს განათლების არაკომერციული დაკრედიტების განვრცობის ეტაპს; ამავე — 2006/2007 სასწავლო წლის მეორე სემესტრიდან ორგანიზაცია პარალელურად ანხორცილებს სტუდენტთა/მასწავლებელთა სასწავლო პროცესთან თავსებადი დასაქმების პროგრამებს.\n'''განათლების ერთიანი საკრედიტო კავშირის''' ძირითად პროდუქტს (შეთავაზებას) წარმოადგენს '''განათლების პოლისი'''; რომელიც გაიცემა კავშირში რეგისტრირებულ პირებზე და რომელიც მათ საშუალებას აძლევს ისარგებლონ განათლებაზე მიზნობრივი არაკომერციული და პროცედურულად მარტივი სესხებით. 2007 და 2007/2008 სასწავლო წლიდან განათლების ერთიანი საკრედიტო კავშირი გეგმავს უცხო ქვეყნებში მოკლევადიანი სასწავლო კურსების მიზნობრივი, არაკომერციული დაკრედიტების პროგრამის ამოქმედებას.\n\n== ორგანიზაცია ==\nორგანიზაციის მნიშვნელოვანი მახასიათებელია რეგისტრირებულ სტუდენტთა და მოსწავლეთა მაღალი რიცხოვნობა. პროგრამა მიზანმიმართულად მუშაობს როგორც ძირითად ასევე, სტუდენტთა რიცხოვნობით, მეორად სასწავლებლებთან. მაღალი მდგრადობის სასესხო-სარეზერვო ფონდები და მათი ზრდა განპირობებულია, როგორც წევრთა შემონატანებით, ასევე მნიშვნელოვანი პარტნიორი ბიზნეს-ორგანიზაციების ფინანსური მხარდაჭერით, საერთაშორისო ფონდებისა და სხვადასხვა, საერთაშორისო განვითარების პროგრამების მონაწილეობით.\n\n== რეგისტრაცია და განათლების პოლისის მიღების პირობები ==\nპროგრამაში რეგისტრაცია ხელმისაწვდომია საქართველოს სხვადასხვა რეგიონის აკრედიტებული სასწავლებლების სტუდენტთათვის. არასრულწლოვან მოსწავლეთა ინტერესების ჩანაცვლება შესაძლებელია მშობელთა მონაწილეობით. საკრედიტო კავშირი, როგორც მოქალაქეთა ფინანსური რესურსებით კოოპერირების ერთ-ერთი ფორმა, ითვალისწინებს მოქალაქეთა ინტერესების გაერთიანებას — საერთო მიზნების მისაღწევად.\nწევრს შესაძლებლობა ეძლევა ისარგებლოს განათლბაზე მიზნობრივი არასაბანკო სესხებით ერთიანი ფონდიდან. მცირედი შენატანების და კორპორაციული შემოწირულობების გაერთიანებით, მეორე მხრივ შესაძლებელი ხდება დაკმაყოფილდეს თითოეული წევრის მნიშვნელოვანი ინტერესები განათლებაზე მიზნობრივი სასესხო თუ სხვა პროგრამებში მონაწილეობისას. წევრთა განათლების ფინანსური მხარდაჭერის პროგრამებთან ერთად, წარმატებით ვითარდება სტუდენტთა შეთავსებით დასაქმების პროგრამა. 2007 წლიდან განათლების ერთიანი საკრედიტო კავშირი გამოსცემს ყოველთვიურ გაზეთს '''„ფორა“'''. გაზეთზე ხელმოწერა სავალდებულოა კავშირში რეგისტრირებული ყველა პირისთვის (განურჩევლად რეგიონისა და უნივერსიტეტისა/სკოლისა). გაზეთი '''„ფორა“'''-ს ძირითადი თემებია: განათლებაზე მიზნობრივი სესხები, დაფინანსება, კონკურსები, გრანტები; ასევე სწავლასთან თავსებადი დასაქმების ცალკეული პროექტები და პროგრამები. გაზეთის რედაქციაში, ისევე როგორც მის გამნაწილებელ-კურიერთა ჯგუფში (ხელმომწერამდე მიტანა) დასაქმებული არიან სტუდენტები.\n\n== დანიშნულება ==\nსაკრედიტო კავშირი ემსახურება მხოლოდ მასში რეგისტრირებულ პირებს. კავშირში რეგისტრაციის გამარტივებული პირობები — უზრუნველყოფს წევრთა მზარდ რიცხოვნობას ევროპისა და სხვა განვითარებული ქვეყნების მაგალითზე. საკრედიტო კავშირი არის საბანკო-საფინანსო სახის, არა-პოლიტიკური ორგანიზაცია, რომელშიც რეალიზდება წევრთა ეკონომიკური უფლებები. მას ახასიათებს დეპოზიტების და ძირითადი ფონდების მაღალი მდგრადობა და დაცულობა, რომელიც მიიღწევა შესაბამისი სარეზერვო ფონდების ფორმირებით. პრინციპი ერთი ყველასათვის და ყველა ერთისათვის, საუკეთესოდ ასახავს საკრედიტო კავშირის იდეოლოგიას. თითოეულის მიერ მიღწეული შედეგი გუნდური გამარჯვებაა. ერთობაში იგულისხმება არა მარტო ფინანსური, არამედ პროფესიონალური, შრომითი და სხვა მნიშვნელოვანი რესურსების გაერთიანება.\n\n== რესურსები ინტერნეტში ==\n* განათლების ერთიანი საკრედიტო კავშირის ოფიციალური საიტი \n* CUNA — აშშ საკრედიტო კავშირების ასოციაცია — საქართველოს განათლების ერთიანი საკრედიტო კავშირის შესახებ \n* ინფორმაცია რუსულ ენაზე, საინფორმაციო სააგენტო REGNUM\n* ახალი ამბები, ინგლისურ ენაზე The Georgian Times 17,6,2006\n* ACCD საფინანსო და აუდიტორული მომსახურება საქართველოში; ბუღალტერთა და ფინანსისტთა სერტიფიცირება\n\nკატეგორია:განათლება\nკატეგორია:საქართველოს ბანკები", "url": "https://ka.wikipedia.org/wiki/განათლების_ერთიანი_საკრედიტო_კავშირი", "length": 4540}
{"id": "12534", "title": "ექექი", "text": "'''ექექი''' — X საუკუნის II ნახევრის გუმბათოვანი ეკლესია, ქართული ხუროთმოძღვრების ძეგლი თორთომის ხეობაში, ისტორიულ ტაოში (ამჟამად სოფ. ვიშნელი, თურქეთი). \n\nგეგმით „ნახევრად თავისუფალი ჯვრის“ ტიპის ნაგებობა, რომლის აღმოსავლეთი მკლავი აფსიდიანი იყო, დანარჩენი სამი მკლავი კი — სწორკუთხა. საკურთხეველს ორივე მხარეს ასევე აფსიდით დასრულებული თითო პატარა სათავსი — სამკვეთლო და სადიაკვნე ჰქონდა. გუმბათი ეყრდნობოდა კედლების კუთხეებს. კვადრატული ფუძიდან გუმბათის წრეზე გადასვლა ხდებოდა პანდანტივების მეშვეობით, რომლებშიც „ჩახაზულია“ დეკორატიული ტრომპები, შესასვლელები მოწყობილი იყო სამხრეთის მკლავსა და დასავლეთის მკლავის ჩრდილოეთ კედელში. ნათდებოდა რვაწახნაგა გუმბათის ყელში დატანებული 8-თაღოვანი სარკმლით. თითო სარკმელი იყო აგრეთვე აფსიდებში, ჩრდილოეთ და დასავლეთ მკლავებში. ძუნწად მორთული ფასადი და გუმბათის ყელი შემოსილი იყო სუფთად გათლილი ქვის კვადრებით. აღმოსავლეთ ფასადზე საკურთხევლის აფსიდს სადიაკვნესა და სამკვეთლოსაგან ყოფდა გეგმით სამკუთხა ღრმა ნიშები. კარ-სარკმელს აგვირგვინებდა მსუბუქი სათაურები. გუმბათის ყელს და ზოგი სარკმლის სათაურს ამკობდა პოლიქრომული ქვები. \n\n1960 წელს ექექი, რომელიც გვიანდელი შუა საუკუნეების დროს მეჩეთად იყო გადაქცეული, მის ადგილას ახალი მეჩეთის აგებასთან დაკავშირებით დაანგრიეს.\n\n==ლიტერატურა==\n\n* Такайшвили, Е., Археологическая экспедиция 1917-го года в южные провинции Грузии, Тб., 1952. — с. 76-78.   \n\n\n\nკატეგორია:თურქეთის მონასტრები\nკატეგორია:ქართული ეკლესია-მონასტრები ტაო-კლარჯეთში", "url": "https://ka.wikipedia.org/wiki/ექექი", "length": 1422}
{"id": "12536", "title": "ეხვევის ღვთისმშობლის ეკლესია", "text": "'''ეხვევის ღვთისმშობლის ეკლესია''', ''„დედა ღვთისა“'' — XI საუკუნის დამდეგის ქართული ხუროთმოძღვრების ძეგლი მდინარე ყვირილის ხეობაში, საჩხერიდან 10 კმ-ზე.\n\nტაძრის შესახებ წერილობითი წყაროებით არაფერია ცნობილი. მისი აღწერილობა პირველად 1895 წელს გამოაქვეყნა გიორგი წერეთელმა. იმ დროისთვის ეკლესია უკვე დაცარიელებული და დაზიანებული იყო. \n\nეხვევის „დედა ღვთისა“ ერთნავიანი ეკლესიაა. საყურადღებოა ეკლესიის ჩრდილოეთი და დასავლეთი შესასვლელების მოჩუქურთმებული ტიმპანები და დასავლეთი და აღმოსავლეთი სარკმლების საპირეები, სათაურები და შეწყვილებული გრეხილი „სვეტები“, რომლებიც ტაო-კლარჯეთის X-XI საუკუნეების ძეგლთა მორთულობას ენათესავება. ჩუქურთმები მაღალ პროფესიულ დონეზეა შესრულებული. თავდაპირველად ეკლესიას ეგვტერები ჰქონია, რომლებიც XX საუკუნის დასაწყისში შენობის შეკეთებისას ძველი სენაკების ნაშთებთან ერთად დაუნგრევიათ.\n\nეკლესიის აღმოსავლეთი სარკმლის ნახევართაღის მარცხენა (სამხრეთის) სვეტის ბაზისზე ამოკვეთილია ერთსტრიქონიანი ასომთავრული წარწერა, რომელსაც სპეციალისტები შემდეგნაირად აღადგენენ: „ქ(რისტ)ე, შ(ეიწყალ)ე ლ(ი)პ(არი) [ტ]“ (გ. წერეთელი წარწერის არასწორი წაკითხვის საფუძველზე ფიქრობდა, რომ მასში აფხაზთა მეფეები იყვნენ მოხსენიებული: „ლოგოთეთ (?!), თუ ლეონ, გიორგი?“). ეს ლიპარიტი შეიძლება იყოს დარკვეთის წარწერაში მოხსენიებული ლიპარიტი, ძე გოლიათისა.<ref>ქართული ლაპიდარული წარწერების კორპუსი. II.: დასავლეთ საქართველოს წარწერები. ნაკვ.I. (IX-XIII სს.) [შეადგინა და გამოსაცემად მოამზადა ვ. სილოგავამ], თბ., 1980. — გვ. 77, 83-84.</ref>\n\nეხვევის ღვთისმშობლის ეკლესიას კულტურული მემკვიდრეობის ძეგლის სტატუსი მიენიჭა 2006 წლის 30 მარტს საქართველოს კულტურის, ძეგლთა დაცვისა და სპორტის სამინისტროს მიერ, ხოლო ამავე წლის 7 ნოემბერს, საქართველოს პრეზიდენტის № 665 ბრძანებულების თანახმად, მიენიჭა ეროვნული მნიშვნელობის კულტურის უძრავი ძეგლის კატეგორია.<ref></ref>\n\n==გალერეა ==\n<gallery>\nEkhvevi_church_(3).jpg|დასავლეთი შესასვლელი\nEkhvevi_church_(7).jpg|ჩრდილოეთი შესასვლელი კარის ტიმპანის ქვა\nEkhvevi_church_(25).jpg|ეხვევის ანგელოზი დასავლეთის კარის მორთულობაში\nEkhvevi_church_(14).jpg|ეხვევის ეკლესიის წარწერა\n</gallery>\n\n==ლიტერატურა==\n* წერეთელი გ., ეხვევის ღვთის-მშობლის ტაძრის ნანგრევი, გაზ. „კვალი“, 1895, №20. — გვ. 8-10.\n* ბერიძე ვ., ეხვევის ტაძარი „დედაღვთისა“, «ქართული ხელოვნება», ტ.1 (ქართული ხელოვნების ისტორიის შრომები), თბ., 1942. — გვ. 41-48.\n\n==რესურსები ინტერნეტში==\n* ეხვევის ეკლესია —  საქართველოს ისტორიულ ძეგლთა ბიბლიოგრაფიული ლექსიკონი.\n==სქოლიო==\n\n\nკატეგორია:საჩხერის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/ეხვევის_ღვთისმშობლის_ეკლესია", "length": 2481}
{"id": "12538", "title": "ვარძია", "text": "მინი|300პქ|ვარძია, კლდეში ნაკვეთი სამონასტრო კომპლექსი\n'''ვარძია''' — კლდეში ნაკვეთი სამონასტრო ანსამბლი, XII-XIII საუკუნეების ქართული მხატვრული კულტურის ძეგლი. მდებარეობს ისტორიულ ჯავახეთში, ასპინძის მუნიციპალიტეტში (ასპინძინდან 30 კმ). მდ. მტკვრის მარცხენა ნაპირზე. ზღვის დონიდან 1300 მეტრზე. ოროგრაფიული სქემის მიხედვით ვარძია მდებარეობს ერუშეთის ქედის აღმოსავლეთის განტოტების ბოლოს. ვარძიის უკიდურესი ზედა გამოქვაბული ზღვის დონიდან 1462 მ-ზე ძევს.\n\n== ეტიმოლოგია ==\nმეფე გიორგი III დიდებულებთან ერთად სანადიროდ ამოსულა, მეფეს თავისი ასული – პატარა თამარიც თან წაუყვანია. ნადირობა დაიწყო. ნადირობით გატაცებულ მეფესა და მის მხლებლებს ბავშვი აღარ მოჰგონებიათ. თამაშით გართული თამარი გამოქვაბულებში დაიკარგა. შეწყდა ნადირობა. აღელვებული და შეშფოთებული მონადირენი აქეთ-იქით აწყდებოდნენ, თამარს ეძებდნენ. – სად ხარ თამარ! დაიძახა ერთ-ერთმა მხლებელმა. გამოქვაბულში გზა აბნეულმა თამარმა სიხარულით შესძახა „აქ ვარ ძია!“, და სწორედ ამიტომ დაერქვა ამ ადგილს „ვარძია“.\n\n“მდინარე მტკვრის ხეობის ერთ მაღალ კლდესთან ვარძიის გამოკვეთა დაიწყეს. კლდე იფშვნებოდა და გამოქვაბულთა კვეთა გაძნელდა. სამუშაოს დამთავრების შემდეგ, საღამო ჟამს, მშენებლებმა იარაღი იქვე კლდესთან დააწყვეს და დაღლილები სახლებში წავიდ-წამოვიდნენ. მეორე დილით სამუშაოდ მოვიდნენ, მაგრამ იარაღი ადგილზე აღარ დახვდათ. დიდი ძებნის შემდეგ იარაღი ახლანდელ ვარძიის კლდესთან იპოვეს. გაკვირვებულნი უკან დაბრუნდნენ და განაგრძეს გამოქვაბულთა კვეთა. საღამოს იარაღი კვლავ იქვე მიატოვეს. მესამე დილით იგივე ამბავი განმეორდა. იარაღი ისევ ნაცნობ კლდესთან გადატანილი აღმოჩნდა. ახლა კი მიუხვდნენ განგებას. ამიტომ ვარძია ამ კლდეში გამოკვეთეს, ხოლო ძველ მიტოვებულ ადგილს ამ ხნიდან ნავარძიევი ეწოდება.”\n\n“მტერს რომ არ შეეტყო თამარ მეფის ადგილსამყოფელი, ვარძიაში თამარის ბრძანებით სამასსამოცდახუთი ოთახი იყო გამოკვეთილი, იმდენი ოთახი, რამდენი დღეცაა წელიწადში; ყოველდღე თითო ოთახი იკვეთებოდა და მშენებლობა ერთ წელიწადში დამთავრდა.”\n\nვარძიის შესახებ ამბებში საგულისხმოა სამი მომენტი: მონასტრის დაარსების დაკავშირება მეფე გიორგი III და, განსაკუთრებით, თამარ მეფის სახელთან; ვარძიის მშენებლობის ადგილის შეცვლა და აქ მონასტრის დაარსებამდე ძველი გამოქვაბულების არსებობა.\n\n== ისტორია ==\nმინი|200პქ|ვარძია, ხედი სამრეკლოდან\nმინი|200პქ|თამარ მეფის ფრესკა ვარძიის ეკლესიაში\nმინი|200პქ|ფრესკები ეკლესიაში\nმინი|200პქ|[[მტკვარი|მტკვრის ხეობა]] ვარძიიდან\nსამონასტრო კომპლექსი ძირითადად 1156-1203 წლებში იქმნებოდა. დასახლება 1185 წლის 15 აგვისტოს თამარის მეფობის ხანაში (1184-1213) აკურთხეს. სამეფო მონასტერი დიდ როლს თამაშობდა ქვეყნის პოლიტიკურ და კულტურულ ცხოვრებაში. ერთხანს ვარძიაში მოღვაწეობდა იოანე შავთელი, რომელმაც იქ შექმნა \"გალობანი ვარძიისა ღვთისმშობლისანი\". ვარძიის წიგნთსაცავიდან შემორჩენილია ვარძიის ოთხთავის დასურათებული ხელნაწერი (XII ს.). ვარძიის მონასტრის წინამძღვრის სახელი ტრადიციულად საწოლის მწიგნობარი იყო, იგი ეკლესია-მონასტრების საქმიანობას ხელმძღვანელობდა და ქვეყნის პოლიტიკურ ცხოვრებაში თვალსაჩინო როლს ასრულებდა. \n\nმონღოლთა ბატონობის ხანაში (XIII საუკუნის II ნახევარი) ვარძიელი ბერ-მონაზვნები აქტიურად იბრძოდნენ სარწმუნოებისა და ეროვნული კულტურის გადასარჩენად. 1551 წელს მონასტერი სპარსთა ჯარმა დაარბია და დაანგრია. ვარძიის ცნობილი ღვთისმშობლის ხატი, ოქროსა და ფოლადის კარები და კულტურის სხვა მრავალი განძი მტერმა გაიტაცა. 1578 წელს, როდესაც ეს მხარე ოსმალეთმა დაიპყრო, მონასტერი საბოლოოდ გაუკაცრიელდა. რუსეთ-ოსმალეთის ომის (1828-1829) შემდეგ ვარძია კვლავ საქართველოს შემადგენლობაშია.\n\nსაქართველოში საბჭოთა ხელისუფლების დამყარების შემდეგ დაიწყო ამ სამონასტრო კომპლექსის მეცნიერული შესწავლა. 1938 წელს იგი მუზეუმ-ნაკრძალად გამოცხადდა. 1970-1971 წლებში ვარძიაში ჩატარდა არქეოლოგიური გათხრები, მიკვლეულ იქნა 3 კულტურის ფენა: ადრინდელი შუა საუკუნეებისა, XII საუკუნისა და XIII-XIV საუკუნეები. აღმოჩნდა მოჭიქული კერამიკის მრავალფეროვანი ნიმუშები, ქაშანურის ფრაგმენტები, ლითონის სადნობი, სხვადასხვა საყოფაცხოვრებო ნივთი და იარაღი.\n\nვარძია “... საკვირველებას წარმოადგენს. მიუვალობით ის ალექსანდრეს კედელს და ხეიბერის კოშკს ედრება…”-ასე წერდა ვარძიის შესახებ სპარსეთის სეფევიდების დინასტიის მემატიანე, XVI საუკუნის ისტორიკოსი ჰასან ბეგ რუმლუ თავისი ნაწარმოების \"ახსან-ათ-თავარიხის” (“უმშვენიერესი ისტორიათაგანი”) ფურცლებზე. დადგენილია, რომ ხეობა მტკვრის ორივე მხარეს მჭიდროდ იყო დასახლებული უკვე ენეოლითის ხანაში, არქეოლოგიური სამუშაოების დროს ტერასებზე და ბორცვებზე მიკვლეულია პირველყოფილი თემური საზოგადოების ენეოლით – ბრინჯაოს და გვიან – ბრინჯაოს ეპოქათა ძეგლები, მათ შორის ყორღანული სამარხები. ამ ტიპის ძეგლების შესწავლამ გამოავლინა თრიალეთის კულტურის გავრცელების არეები. “ქართლის ცხოვრებაში” პირდაპირი ცნობებია, რომ მონასტრის შენება მეფე გიორგი III დროს დაწყებულა და შემდგომ თამარის მეფობის დროს დასრულდა.\n\nთამარ მეფის დროინდელი მემატიანე ვრცლად და მხატვრულად მოგვითხრობს ვარძიის დაარსებას. ამ უდიდესი სამეფო მონასტრის შექმნას უკავშირებს იგი თამარ მეფის მოღვაწეობის დახასიათებას საეკლესიო-სამონასტრო მშენებლობის დარგში – ქვეყნის შიგნით და მის ფარგლებს გარეთ. ადგილის შერჩევა განპირობებული იყო კლდის საუკეთესო სამშენებლო თვისებებით, ხელსაყრელი ადგილმდებარეობით, საყოფაცხოვრებო, სამხედრო თვალსაზრისით და, აგრეთვე, აქ სასმელი წყლის არსებობით.\n\nმშენებლობის პირველი ეტაპია გიორგი III (1156–1184) მეფობის წლები, ჩანაფიქრი და მშენებლობის გეგმის შემუშავება მის სახელთანაა დაკავშირებული. იმავე დროსაა გამოკვეთილი პირველი საცხოვრებელი სახლები წყაროს მახლობლად.\n\nმშენებლობის მეორე ეტაპი თავსდება გიორგი III სიკვდილისა და თამარ მეფის ქორწინებას შორის (1184–1186). თამარ მეფის მითითებით თავდაპირველი გეგმა ნაწილობრივ შეიცვალა. წყაროსთან, უკვე იქ არსებულ გამოქვაბულთა ადგილზე, შეიქმნა მონასტრის ცენტრი – კლდეში გამოკვეთილი ღვთისმშობლის მიძინების დიდი დარბაზული ტაძარი, მოხატული ქართლის ერისთავის რატი სურამელის ინიციატივითა და სახსრებით. ეს გამოირკვა ქტიტორთა პორტრეტულ გამოსახულებებთან არსებული წარწერების წაკითხვის შედეგად. ვარძია, როგორც მონასტერი, ცნობილია ტაძრის კურთხევის მომენტიდან და მისი პოპულარობა განუხრელად იზრდება.\n\nმშენებლობის მესამე ეტაპი მოიცავს წლებს ტაძრის მოხატვას და ბასიანის ბრძოლას შორის (1186–1208). მთავრდება ღვთისმშობლის მიძინების ტაძრის გარშემო მონაზონთა კლდის სახლების, თავდაცვითი სამალავის და რთულ საირიგაციო ნაგებობათა – წყალსადენის გვირაბისა და სარწყავი არხის – გამოკვეთა. 1203 წ. მონასტერმა სრული ბრწყინვალებით მიიღო საქართველოს ყველა კუთხიდან შეკრებილი მრავალრიცხოვანი ლაშქარი. აქვე მობრძანდა თამარ მეფე. ვარძიიდან საომრად გასულმა ქართველებმა სძლიეს მუსლიმანთა კოალიციის ოთხასათასიანი ლაშქარი ბასიანის ბრძოლაში. \n\nმემატიანეს ცნობით ვარძიის სახელს და ვარძიის ღვთისმშობელს უკავშირდება ყველა ძლევამოსილი ომები, რომელთაც იმ ეპოქაში აწარმოებდა საქართველო მაჰმადიანთა ექსპანსიის წინააღმდეგ. ამგვარად, XII – XIII საუკუნეთა მიჯნაზე, ვარძია მნიშვნელოვანი პოლიტიკური, კულტურული და რელიგიური ცენტრია. 1283 წელს მომხდარმა მიწისძვრამ დიდი ზიანი მიაყენა ვარძიას. ამ სტიქიური უბედურების შემდეგ მონასტრის ნაწილობრივ აღდგენას უკავშირდება მშენებლობის მეოთხე ეტაპი, ათაბაგ ბექა ჯაყელ-ციხისჯვარელის დროს (1285 – 1306).\n\nამ წლებში, მიუხედავად მონღოლთა ბატონობისა, ვარძიის მონასტერი წინანდებურად მდიდარია და კვლავ ახდენს დიდ გავლენას ქვეყნის ცხოვრებაზე. XV – XVI საუკუნეები ქვეყნის შინაგანი რღვევისა და ირან-თურქეთის მხრივ საქართველოს დაპყრობის უკიდურესად აგრესიული მისწრაფების ხანაა. ვარძიას თვით უხდება თავდაცვითი ბრძოლების წარმოება. იგი საიმედო დასაყრდენია საქართველოს მეფისათვის ქვეყნის გაერთიენებისათვის წარმოებულ ბრძოლაში. 1551 წელს, საქართველოში თავისი მე-3 ლაშქრობისას, სპარსეთის შაჰი შაჰთამაზ I შემოესია ვარძიას. გამაგრებული ქართლის მეფის ლუარსაბ I სამხედრო ძალები იგერიებდნენ სპარსეთის ჯარების შემოტევას. სასტიკი ბრძოლა გაჩაღდა თვით გამოქვაბულებში, ამაზე წერენ XVII ს. ისტორიკოსები: ქართველი ფარსადან გორგიჯანიძე და სპარსი — ჰასან-ბეგ რუმლუ.\n\nმესხეთი 1578 წელს ოსმალეთის ბატონობაში მოექცა. იწყება ქართველთა გამაჰმადიანების ინტენსიური პროცესი და იგი 250 წლის მანძილზე გრძელდებოდა.\n\n1828 წელს რუსეთის არმიამ გენერალ ივანე პასკევიჩის სარდლობით სამხრეთ საქართველოს ისტორიული მიწები ოსმალეთისგან ბრძოლით მოიპოვა და რუსეთის იმპერიას შეუერთა. \n\n1857-1928 წლებში ვარძიაში მოქმედებდა მამათა მონასტერი.\n\n== მშენებლობის ეტაპები ==\nვარძიის სამონასტრო კომპლექსი გამოკვეთილია ერუშეთის მთის კალთაზე ტუფბრექიჩიების შერეულ კლდეში (სიგრძე 500 მ-მდე), განლაგებულია ცამეტ სართულად. შედგება ისტორიულად ჩამოყალიბებული 2 ნაწილისაგან - ვარძიის მონასტრისა და უფრო ადრინდელი ხანის (X-XII საუკუნეები) კლდის სოფლის ანანურისაგან. მშენებლობა რამდენიმე ეტაპად მიმდინარეობდა.\n\nI ეტაპზე, გიორგი III-ის მეფობის წლებში (1156-1184), შემუშავდა გეგმა და გამოიკვეთა პირველი სენაკები ეკლესიითურთ. II ეტაპზე (1184-1185) არსებული გეგმა ნაწილობრივ შეიცვალა. თამარ მეფის მითითებით ჩატარდა მონასტრის ცენტრის რეკონსტრუქცია, კლდეში გამოკვეთეს ღვთისმშობლის მიძინების დიდი დარბაზული ტაძარი სტოა-პორტიკით. ტაძარი მოხატა მხატვარმა გიორგიმ, მხატვართა ჯგუფმა ქართლის ერისთავის რატი სურამელის თაოსნობითა და სახსრებით. III ეტაპზე (1185-1203) დამთავრდა სათავსებისა და მონაზონთა სენაკების, აგრეთვე თავდაცვით და საირიგაციო ნაგებობათა გამოკვეთა. IV ეტაპი დაკავშირებულია 1283 წლის მიწისძვრასთან. აქ ბექა ჯაყელი-ციხისჯვრელის ათაბაგობის ხანაში (1285-1306) ააგეს ორთაღიანი ნაგებობა სტოა-პორტიკის გასამაგრებლად და ორსართულიანი მოჩუქურთმებული სამრეკლო. მშენებლობის V ეტაპზე, ივანე ათაბაგის დროს, შეიქმნა დიდი სატრაპეზო.\n\n<gallery mode=\"packed\" heights=\"200px\" gallery caption=\"ვარძიის მონასტერი XIX საუკუნის ბოლოს, ასახული ალექსანდრე როინაშვილის ფოტოხელოვნებაში\">\nImage:A. Roinashvili. 0302 - Vardzia.jpg|\nImage:A. Roinashvili. 0303 - Vardzia.jpg|\nImage:A. Roinashvili. 0305 - Vardzia.jpg|\nImage:A. Roinashvili. 0306 - Vardzia.jpg|\nImage:A. Roinashvili. 0307 - Vardzia.jpg|\n</gallery>\n\n== არქიტექტურა ==\nვარძიის ხუროთმოძღვრება დაფუძნებულია წინასწარ შემუშავებულ კომპოზიციურ იდეაზე — მრავალსართულად გამოკვეთილი ანსამბლი განლაგებულია კლდის უბის სიღრმეში ჩასმული ცენტრის — ტაძრის გარშემო. ვარძიის ქვაბულები გრძივად დასავლეთიდან აღმოსავლეთისაკენ, 500 მ-იანი ფრონტითაა გადაშლილი. ქვაბულები განთავსებულია იარუსებად. ცალკეულ  მონაკვეთებში გვხვდება ხუთი, ექვსი და შვიდი  იარუსი. აღმოსავლეთ ნაწილში ქვაბულთა 13 იარუსი დასტურდება. ერთიანი სისტემით აქ 19 იარუსია. უკიდურეს დასავლეთ ნაწილში მდებარეობს „კლდის სოფელი“ ეკლესიით — ანანაური. \n\nვარძიაში დღეისათვის დადასტურებულია 641 კლდეში ნაკვეთი სათავსო.\n\n===გვირაბები===\nგვირაბი ვარძიის ცენტრალურ ნაწილში დაკავშირებულია წყლით მომარაგებასთან. იგი შედის წყალგამტარ ფენაში, მისი სიგრძე 16 მ-ია. გვირაბები, რომლებიც ტაძრის ჩრდილოეთ მხრიდან იწყება, მიემართება მონასტრის სალაროსაკენ, მათი სიგრძე — 64 მეტრია. ვარძიის აღმოსავლეთ ნაწილში გვირაბით შექმნილია „გასასვლელი“, კლდეში გაჭრილი მაგისტრალი 220 მ-ის სიგრძისაა.\n\nვარძიაში ოთახების კედლებში გამოკვეთილია ფართო ნიშები — საწოლად, ლოგინის დასალაგებლად, მცირე ნიშები — ჭურჭლისათვის, წიგნებისა და ჭრაქისათვის, მერხები, კერა და სხვა. ნიშები მეტწილად თაღოვანია და შემკულია მარტივი ჩაჭრილი საპირეებით. კლდის სიბრტყეები მთავარ სათავსებში დამუშავებულია ხორკლიანი ფაქტურით.\n\n===ეკლესიები=== \nვარძიაში 15 კლდოვანი ეკლესიაა შემორჩენილი. ვარძია არ გამოირჩევა მდიდრული მორთულობით, ერთადერთი სამკაულია სამლოცველოთა კედლის მხატვრობა. ამ მხრივ მნიშვნელოვანია ღვთისმშობლის მიძინების ტაძრისა და კარიბჭის მოხატულობა (1184-1186), სადაც ქრისტეს ცხოვრების ამსახველ სცენებთან ერთად გამოსახულია გიორგი III-ისა და თამარ მეფის პორტრეტები, აგრეთვე ქართლის ერისთავი რატი სურამელი. აღსანიშნავია, რომ ჩვენამდე მოღწეულ თამარ მეფის პორტრეტებს შორის ვარძიისა ყველაზე ადრეულია. აქ იგი გვირგვინით, მაგრამ გათხოვილი ქალის თავსაბურავის გარეშეა და თან ხელთ ნაგებობა უპყრია, რაც იმას ნიშნავს, რომ მას ვარძიის მანასტრის მშენებლობა და მასზე ზრუნვა გათხოვებამდე დაუწყია.\n\n===წყალმომარაგება===\nწყალსადენი გამოყვანილია ვარძიაში, ძველ სოფელ ზედა ვარძიიდან. 3.5 კმ-ის სიგრძის ტერასის ერთი მესამედი, კლდეში გაკაფულ გვირაბებშია გამართული, კერამიკული მილებისათვის საგანგებო „საწოლებია“ შექმნილი. ტრასის შუალედურ მონაკვეთში, კერამიკული, საკონტროლო რეზერვუარებია შექმნილი. წყლის დებეტი დღე-ღამეში 166 000 ლიტრი უნდა ყოფილიყო, რაც დაახლოებით 50000 ადამიანს დააკმაყოფილებდა.\n\nრეზერვუარი ვარძიის დასავლეთ ნაწილშია ამოკაფული. იტევდა დაახლოებით 630 000 ლიტრ წყალს.\n\nბუნებრივი წყარო ღვთისმშობლის ეკლესიის სიახლოვესაა მის ჩრდილოეთ მხარეს, კლდის სიღრმეში. მისი აუზი 8 მ³ წყალს შეიცავს. მისი მუდმივი ტემპერატურა 11°-ია.\n\n===მარნები===\nვარძიაში 28 მარანია შემორჩენილი (6 დარბაზი, 22 სათავსო). მარნები მთლიანობაში 235 ქვევრს მოიცავდა. მისი საერთო ტევადობა 100000 ლიტრია.\n\n== საინტერესო ფაქტები ==\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\n2007 წლის 24 ოქტომბრიდან ვარძიის მონასტერი ხერთვისის ციხესთან ერთად შეტანილია იუნესკოს მსოფლიო მემკვიდრეობის საცდელ სიაში.<ref></ref>\n\n== ლიტერატურა ==\n\n*გ. ყიფიანი, „ვარძიის მამათა მონასტერი“, // „ახალციხისა და ტაო-კლარჯეთის ეპარქია“, (რედ. ვალერი ასათიანი), თბ. 2013, გვ. 214-225\n*''გაფრინდაშვილი გ.'', ვარძია, თბ., 1976;\n*''მელითაური ა.'', ვარძიის სამშენებლო-ხუროთმოძღვრული შესწავლის საკითხები, თბ., 1961;\n*''Гаприндашвили Г.'', Пещерный ансамбль Вардзиа (1156-1213 гг.), Тб., 1960; \n*''მისივე'', Ancient monuments of Georgia: Vardzia, Leningrad, 1975 (ინგლისურ, რუსულ და ქართულ ენებზე)\n\n== რესურსები ინტერნეტში ==\n*ვრცელი ბიბლიოგრაფია ვარძიაზე\n*ინფორმაცია ვარძიაზე\n\n== სქოლიო ==\n\n\n\n\n\nკატეგორია:ასპინძის მუნიციპალიტეტი\nკატეგორია:საქართველოს მონასტრები\nკატეგორია:ეროვნული მნიშვნელობის კატეგორიის კულტურის უძრავი ძეგლები\nკატეგორია:კულტურული მემკვიდრეობის ძეგლები სამცხე-ჯავახეთის მხარეში\nკატეგორია:კლდის არქიტექტურა", "url": "https://ka.wikipedia.org/wiki/ვარძია", "length": 13160}
{"id": "12543", "title": "დავით იოსელიანი", "text": "'''დავით გიორგის ძე იოსელიანი''' (დ.   30 აგვისტო  <small>[ ძვ. სტ. 17 აგვისტო]</small>, 1894, სოფელი ქვემო ხვედურეთი, ახლანდელი ქარელის მუნიციპალიტეტი — გ. 25 თებერვალი, 1968, თბილისი) — ქართველი ქირურგი, მედიცინის მეცნიერებათა დოქტორი (1937), პროფესორი (1937), საქართველოს  მეცნიერების დამსახურებული მოღვაწე (1942). \n\n==ბიოგრაფია==\nდაიბადა 1894 წლის 30 აგვისტოს ქარელის რაიონის სოფელ ქვემო ხვედურეთში. 1912 წელს წარჩინებით დაამთავრა ქ.თბილისის ვაჟთა პირველი გიმნაზია. 1917 წელს დაამთავრა ქ. პეტროგრადის სამხედრო-სამედიცინო აკადემია. 1918 წელს დაინიშნა ორდინატორად ქ.თბილისის სამხედრო ჰოსპიტალში. 1919 წელს დაიწყო მუშაობა ქ.თბილისის უნივერსიტეტის სამკურნალო ფაკულტეტის ოპერაციული ქირურგიისა და ტოპოგრაფიული ანატომიის კათედრაზე ასისტენტად.\n\n1928-1929 წლებში მივლინებულ იქნა ლენინგრადის სამხედრო აკადემიის ოპერაციული ქირურგიისა და ტოპოგრაფიული ანატომიის კათედრაზე. 1931 წელს აირჩიეს ქ.თბილისის სახელმწიფო სამედიცინო ინსტიტუტის ოპერაციული ქირურგიის დოცენტურის გამგედ. 1934-1947 წლებში ხელმძღვანელობდა ქ.თბილისის სასწრაფო დახმარების საავადმყოფოს ქირურგიულ განყოფილებას, ხოლო 1941-1947 წლებში იყო ამ საავადმყოფოს დირექტორი. 1936 წელს დაიცვა სადოქტორო დისერტაცია.\n\n1937 წელს აირჩიეს თბილისის სამედიცინო ინსტიტუტის ოპერაციული ქირურგიისა და ტოპოგრაფიული ანატომიის კათედრის გამგედ. ამავე წელს მიენიჭა პროფესორის წოდება. 1934-1947 წლებში განაგებდა ექიმთა დახელოვნების თბილისის სახელმწიფო ინსტიტუტის ოპერაციული ქირურგიისა და ტოპოგრაფიული ანატომიის კათედრას. 1940 წლიდან არჩეულ იქნა ქ. თბილისის ექიმთა დახელოვნების ინსტიტუტის რექტორად. 1947 წელს აირჩიეს თბილისის სამედიცინო ინსტიტუტის ზოგადი ქირურგიის კათედრის გამგედ.\n\nგამოქვეყნებული აქვს 80-მდე სამეცნიერო ნაშრომი, მათ შორის რამდენიმე მონოგრაფია.\n\nმინიჭებული აქვს საქართველოს მეცნიერების დამახურებული მოღვაწის საპატიო წოდება, დაჯილდოებულია ლენინის და შრომის წითელი დროშის ორდენებით და აგრეთვე სხვა მედლებით.\n\nდაკრძალულია მწერალთა და საზოგადო მოღვაწეთა დიდუბის პანთეონში.\n\n==ლიტერატურა==\n* ზ. ბაბუნაშვილი, თ. ნოზაძე, „მამულიშვილთა სავანე“, გვ. 188, თბ., 1994\n==რესურსები ინტერნეტში==\n\n\n\n\nკატეგორია:ქართველი ქირურგები \nკატეგორია:დაბადებული 30 აგვისტო\nკატეგორია:დაბადებული 1894  \nკატეგორია:გარდაცვლილი  25 თებერვალი\nკატეგორია:გარდაცვლილი 1968\nკატეგორია:დიდუბის პანთეონში დაკრძალულები", "url": "https://ka.wikipedia.org/wiki/დავით_იოსელიანი", "length": 2221}
{"id": "12545", "title": "ნიკოლას კეიჯი", "text": "'''ნიკოლას კეიჯი''' (  ნამდ. სახელი: '''ნიკოლას კიმ კოპოლა''', დ. 7 იანვარი, 1964)  — ამერიკის კინო-აკადემიის ოსკარის მფლობელი ამერიკელი მსახიობი.\n\n== ბიოგრაფია ==\nდაიბადა ლონგ-ბიჩზე, კალიფორნია, აუგუსტ კოპოლას (იტალიელი ამერიკელი მწერალი და პროფესორი) და ჯოი ვოგელსანგის (გერმანული წარმოშობის ამერიკელი მოცეკვავე) ოჯახში. მშობლებმა მას ნიკოლას კოპოლა დაარქვეს. მაგრამ მან შეცვალა თავის სახელი ნიკოლას კეიჯით, რათა არ ესარგებლა თავისი ცნობილი ბიძის ფრენსის ფორდ კოპოლას სახელით და თავისით დაეწყო მსახიობის კარიერა. 1976 წელს კეიჯის მშობლები განქორწინდნენ და ის ბევერლი-ჰილსში გადადის მამასთან. კეიჯი ფრენსის ფორდ კოპოლასა და ტალია შაირის ბიძაშვილია.\n\nკეიჯი მსახიობობით ადრეული ასაკიდან დაინტერესდა, რისთვისაც საშუალო სკოლა ადრევე მიატოვა და სამსახიობო კარიერას მიჰყვა. სახელი ადრევე შეიცვალა, რათა განთქმული ბიძის სახელის რეპუტაციით არ ესარგებლა. გვარი კეიჯის კაპიტანი მარველის კომიკსების წიგნის გმირის ლუკ კეიჯისგან ისესხა და ასევე ავანგარდისტი კომპოზიტორი ჯონ კეიჯისგან.\n\n1982 წელს მცირე როლი შეასრულა ფილმში „ერთი წელი რიჯმონტის სკოლაში“ (კოპოლას გვარით), რომლის უმეტესობა მონტაჟის შემდეგ იატაკზე დარჩა. შემდეგი როლები იყო 1983 წლის „მებრძოლი თევზი“ და „გოგონა ხეობიდან“, სადაც ის პირველად შენიშნეს.\n\nამერიკის კინო-აკადემიის ოსკარი საუკეთესო მსახიობისთვის მოიპოვა ფილმში „ლას-ვეგასის დატოვებისას“ (1995). მან მოიხვეჭა სახელი როლების ცვლით მძაფრსიუჟეტიანი ფილმებიდან უფრო სერიუზულ ხასიათობრივ დრამებზე, და შავი იუმორით. მისი ერთ-ერთი ბოლო ნამუშევრები იყო „იარაღის მეფე“, სადაც ის ქარიზმატულ იარაღით მოვაჭრეს ასრულებს და „სინოპტიკოსი“, დეპრესიით დაავადებული განთქმული ამინდის მაცნე.\n\nკეიჯს მნიშვნელოვანი წვლილი მიუძღვის ჯონი დეპის სამსახიობო კარიერის შექმნაში. ჯონი დეპს ის ჯერ კიდევ იმ პერიოდში დაუმეგობრდა, როცა ეს უკანსაკნელი კარიერაში ფეხს იდგამდა.\n\n==ფილმოგრაფია==\n\n\n\n\n\n\n\n\n\n\n\n\n\n\n\n\n\n\n\n\n\n\n==პირადი ცხოვრება==\nმას ჰყავს ვაჟი, უესტონ კოპოლა კეიჯი (დ. 1990), მოდელი კრისტინა ფულტონისგან. 1995 წლის 8 აპრილს მან იქორწინა მსახიობ პატრიცია არკეტთან, თუმცა ისინი 2001 წელს განქორწინდნენ. 2002 წელს ის ლიზა მარია პრესლიზე ქორწინდება და ოთხ თვეში ისევ განქორწინებაზე შეაქვს საბუთები; საბოლოოდ 2004 წელს გაეყარა. იმავე წლის ივლისში ქორწინდება ყოფილ მიმტან ელის კიმზე. მისგან ეყოლა მეორე ვაჟი კალ-ელ კოპოლა კეიჯი (დაიბადა 2005 წელს ნიუ-იორკში). კეიჯი კომიქსების წიგნების დიდი ფანია, რომელშიც მისი ფავორიტია მარველის კომიქსებიდან მოჩვენება რაიდერი (Ghost Rider).\n\n== რესურსები ინტერნეტში ==\n\n* \n\n\n\n\n\n\n\nკატეგორია:ოსკარის მფლობელი კინომსახიობები\nკატეგორია:დაბადებული 1964\nკატეგორია:იტალო-ამერიკელები\nკატეგორია:დაბადებული 7 იანვარი\nკატეგორია:XX საუკუნის ამერიკელი მამაკაცი მსახიობები\nკატეგორია:XXI საუკუნის ამერიკელი მამაკაცი მსახიობები\nკატეგორია:ამერიკელი კინოპროდიუსერები\nკატეგორია:ამერიკელი მამაკაცი კინომსახიობები\nკატეგორია:ამერიკელი მამაკაცი გამხმოვანებლები\nკატეგორია:ინტერნეტ-მიმები", "url": "https://ka.wikipedia.org/wiki/ნიკოლას_კეიჯი", "length": 2777}
{"id": "12548", "title": "საქართველოს სახელმწიფო სამედიცინო აკადემია", "text": "მინი|პეტრე შოთაძის სახელობის თბილისის სამედიცინო აკადემიის ლოგო|209x209პქ\n'''თბილისის სამედიცინო აკადემია'''— უმაღლესი საგანმანათლებლო დაწესებულება.\n\n==ისტორია==\n'''საქართველოს სახელმწიფო სამედიცინო აკადემია''' დაარსდა 1935 წელს ექიმთა კვალიფიკაციის ამაღლების ინსტიტუტის სახით, ხოლო 1941 წელს მას ეწოდა “თბილისის ექიმთა დახელოვნების ინსტიტუტი”.\n\nსაბჭოთა კავშირის მინისტრთა საბჭოს 1965 წლის 8 დეკემბრის და საქართველოს სსრ მინისტრთა საბჭოს 1966 წლის 25 იანვრის დადგენილებებით თბილისის ექიმთა დახელოვნების ინსტიტუტი გადავიდა საკავშირო ჯანდაცვის სამინისტროს უშუალო დაქვემდებარებაში, სტატუსით გათანაბრებული იყო უმაღლეს სასწავლო დაწესებულებასთან და იწოდებოდა “სსრ კავშირის ჯანდაცვის სამინისტროს ექიმთა დახელოვნების თბილისის სახელმწიფო ინსტიტუტი”.\n\nსაქართველოს მინისტრთა კაბინეტის 1990 წლის 30 აგვისტოს განკარგულებით თბილისის ექიმთა დახელოვნების სახელმწიფო ინსტიტუტს ექიმთა კვალიფიკაციის ამაღლების გარდა დაევალა სტუდენტ-მედიკოსთა სწავლებაც, რის გამოც საქართველოს რესპუბლიკის პრემიერ-მინისტრის 1993 წლის 3 თებერვლის. განკარგულებით ინსტიტუტს მიენიჭა სახელმწიფო უმაღლესი სასწავლებლის სტატუსი და ეწოდა “თბილისის სამედიცინო აკადემია”.\n\nთბილისის სამედიცინო აკადემიაში სტუდენტთა ფაკულტეტის გაუქმებასთან დაკავშირებით, საქართველოს ჯანდაცვის სამინისტროს 1996 წლის 13 დეკემბრის ბრძანებით აკადემიას შეეცვალა სახელი და ეწოდა “ექიმთა დიპლომისშემდგომი განათლების სახელმწიფო სამედიცინო აკადემია” ექიმთა დიპლომისშემდგომი მომზადებისა და დახელოვნების სახელმწიფო უმაღლესი სასწავლებლის სტატუსით.\n\nსაქართველოს პრეზიდენტის 2001 წლის 24 ნოემბრის ბრძანებულებით კი აკადემიას დაეკისრა სამედიცინო პერსონალის უმაღლესისშემდგომი პროფესიული მზადების (რეზიდენტურა) და უწყვეტი სამედიცინო განათლების, ექიმთა და საშუალო სამედიცინო პერსონალის გადამზადების ჯანმრთელობის დაცვის სფეროში კადრების მართვაში საბაზისო დაწესებულების ფუნქცია და ეწოდა “საქართველოს სახელმწიფო სამედიცინო აკადემია”.\n\n==ორგანიზაცია==\nდღეისათვის, სსსა-ში შემდეგი კათედრებია:   \nაკადემიის კათედრები\n\n* ქირურგიის კათედრა ტრავმატოლოგიის კურსით\n* თორაკო-აბდომინური ქირურგიის კათედრა\n* რეკონსტრუქციული-პლასტიკური და სისხლძარღვთა მიკროქირურგიის კათედრა\n* პროქტოლოგიის კათედრა\n* მეან-გინეკოლოგიის №1 კათედრა\n* მეან-გინეკოლოგიის №2 კათედრა\n* რეპროდუქტოლოგიის კათედრა\n* უროლოგიის კათედრა\n* ბავშვთა ქირურგიისა და კრიტიკული მედიცინის კათედრა\n* თვალის სნეულებათა კათედრა\n* ონკოლოგიის კათედრა\n* ყელ-ყურ-ცხვირის სნეულებათა კათედრა\n* ანესთეზიოლოგიისა და კრიტიკული მედიცინის კათედრა, კლინიკური ტოქსიკოლოგიის კურსით\n* პულმონოლოგიის და ფთიზიატრის კათედრა\n* საოჯახო მედიცინის კათედრა\n* შინაგან სნეულებათა კათედრა\n* კარდიოლოგიის კათედრა\n* პედიატრიისა და ნეონატოლოგიის კათედრა\n* ინფექციურ სნეულებათა კათედრა\n* დერმატოვენეროლოგიის კათედრა\n* ნერვულ სნეულებათა კათედრა, ფსიქიატრიის კურსით\n* ნარკოლოგიის კათედრა\n* ჰემატოლოგიისა და ტრანსფუზიოლოგიის კათედრა\n* ენდოკრინოლოგიის კათედრა\n* რევმატოლოგიის კათედრა\n* ფიზიოთერაპიისა და კურორტოლოგიის კათედრა\n* სპორტული მედიცინის, ფიზიკური რეაბილიტაციის და რაიტთერაპიის კათედრა\n* სტომატოლოგიისა და ყბა-სახის ქირურგიის კათედრა\n* სამედიცინო რადიოლოგიის კათედრა, ენდოსკოპიის კურსით\n* საზოგადოებრივი ჯანდაცვის და ეპიდემიოლოგიის კათედრა\n* მიკრობიოლოგიისა და ეპიდემიოლოგიის კათედრა\n* კლინიკურ-ლაბორატორული დიაგნოსტიკის კათედრა\n* კლინიკური ანატომიის კათედრა\n* პათოლოგიური ანატომიის და სასამართლო მედიცინის კათედრა\n* ბიოსამედიცინო ეთიკისა და მედიცინის ისტორიის კათედრა\n* ფუნდამენტური მედიცინის კათედრა\n\n==პარტნიორები==\nმსოფლიო ბანკის პროექტის ფარგლებში\n\n”პირველადი ჯანდაცვა 2” .\n\nზემოთ აღნიშნული პროექტის ფარგლებში მსოფლიო ბანკმა დაიწყო საოჯახო მედიცინის ფაკულტეტის შენობის რენოვაცია და აღჭურვა.\n\nჩამოყალიბდა ბიბლიოთეკის და უნარ - ჩვევების სასწავლო ცენტრი.\n\nექიმთა გაცვლითი პროგრამა(GIGAX)\n2 X 6 თვით 12 სპეციალისტის გადამზადება ბავშვთა ონკოლოგიასა და ჰემატოლოგიაში.\n\nGIGAX  პროექტით გათვალისწინებული სახელმწიფო სამედიცინო აკადემიის თანამშრომლობა ქალაქ ვენის (ავსტრია) წმინდა ანას ბავშვთა ჰოსპიტალითან არსებულ ავთვისებიანი სიმსივნეების კვლევის ცენტრთან.\n\nსამხრეთ კავკასიის ჯანმრთელობის საინფორმაციო პროექტი\n(\"South Caucasus Health Information Project\")\n\nკანადური საზოგადოება საერთაშორისო ჯანმრთელობისათვის\n(Canadian Society for International health)\n\n===ხელშეკრულებები სხვა უნივერსიტეტებთან===\n\n===საქართველოს სახელმწიფო სამედიცინო აკადემიის საპატიო წევრები===\nსაქართველოს სახელმწიფო სამედიცინო აკადემიის სამეცნიერო საბჭოს დოქტორ ჰონორეს კაუზასის საპატიო ტიტული, მიენიჭა შემდეგ პირებს:\n\n* დოქტორ ჰერმან შნორბახი - \nპერიდონტოლოგიის ამერიკის შეერთებული შტატების აკადემიის წევრი, გერმანიის დენტალური იმპლანტოლოგიის აკადემიის წევრი.\n\n* პრივატ. დოცენტ ალფრედ აშოფი - ნევროლოგიური საუნივერსიტეტო კლინიკა, ქ. ჰაიდელბერგი, გერმანია.\n\n* პროფ. იოან არლი - ნევროლოგიის დეპარტამენტი, ოკლენდის საუნივერსიტეტო ჰოსპიტალი, ქ. ბერგენი, ნორვეგია.\n\n* უნივერსიტეტის პროფესორი ფრანც გერშტენბრანდი - EFNS-ის ექს-პრეზიდენტი,\nქ. ვენა, ავსტრია.\n\n* პროფესორის ასისტენტი პაველ კალვაჩი - EFNS-ის პრაღის ოფისის პრეზიდენტი, ნევროლოგიის ფაკულტეტი, ქ. კარლოვსკი, ვინოჰრადი.\n\n* პროფ. ამოს კორჩინი - ნეიროფაციალური ინსტიტუტის დირექტორი, ტელ-ავივის უნივერსიტეტი, ქ. ტელ-ავივი, ისრაელი.\n\n* პროფ. ალბერტ ბაერტი - რადიოლოგიის დეპარტამენტი, ბელგია.\n\n* პროფ. ვერნერ ჰაკე - ნევროლოგიის დეპარტამენტის ხელმძღვანელი, ჰაიდელბერგის რუპრეხტ-კარლოსის სახელობის უნივერსიტეტი, გერმანია.\n\n* პროფ. ნატან ბრონშტეინი - ნევროლოგიის დეპარტამენტის ხელმძღვანელი, იხილოვის ჰოსპიტალი, ტელ-ავივის უნივერსიტეტი, ქ. თელ-ავივი, ისრაელი.\n\n* პროფ. ვიკენ ბაბიკიანი - ბოსტონის უნივერსიტეტი, ბოსტონის სამედიცინო სკოლა, მასაჩუსეტსი, აშშ.\n\n* ალექსანდრე რაზუმოვსკი - ჯონ ჰოპკინზის კლინიკის ხელმძღვანელი ნეირომეცნიერების დარგში, ქ. ბალტიმორი, აშშ.\n\n* დანიელ ჰენლი - ჯონ ჰოპკინზის სამედიცინო ინსტიტუტი, ქ. ბალტიმორი, მერილენდის შტატი, აშშ.\n\n* პროფ. კლაუს-პეტერ მაიერი - ქ. ესლინგენის კლინიკური ჰოსპიტალი, ტიუბინგენის უნივერსიტეტის სასწავლო ჰოსპიტალი, გერმანია.\n\n* პროფ. ჰუგო ვან აკენი - ანესტეზიოლოგიის და ინტენსიური თერაპიის დეპარტამენტის ხელმძღვანელი, ქ. მიუნხენის საუნივერსიტეტო კლინიკა, გერმანია.\n\n* იურგენ რადომსკი - სიმენსის ვიცე-პრეზიდენტი, რადიოლოგი.\n\n* პროფ. რაინ მიულერი - რადიოლოგი, ქ. გრაცის საუნივერსიტეტო ჰოსპიტალის სამედიცინო ფაკულტეტი, ავსტრია.\n\n* ლეონიდ როშალი - გადაუდებელი ქირურგიის და ბავშვთა ტრავმის დეპარტამენტის უფროსი\nპედიატრიის სამეცნიერო -კვლევითი ინსტიტუტი, ქ. მოსკოვი,  რუსეთი.\n\n* რიკარდო მარტინესი - პლასტიკური ქირურგი, ლუიზიანას შტატი, აშშ.\n\n* ჯანლუიჯი მელოტი - პროფესორი იტალიის ენდოსკოპისტ ქირურგთა ასოციაციის პრეზიდენტი, ქ. მოდენის სანტ-აგოსტინოს კლინიკის ქირურგიული განყოფილების ხელმძღვანელი.\n\n* გიუნტერ მლინსკის მიენიჭა აკადემიის საპატიო პროფესორის  ქ.გრაიფსვალდის (გერმანია) ერნსტმორიტცარნდტ უნივერსიტეტის ყელ-ყურ-ცხვირის კათედრის გამგის მოვალეობის შემსრულებელი.\n\n===თანამშრომლობა ორგანიზაციებთან:===\n\n==საზოგადოებრივი/სამეცნიერო საქმიანობა==\n\nსაქართველოს სახელმწიფო სამედიცინო აკადემიასთან  თანამშრომლობენ მსოფლიო ბანკი (პროექტი პირველადი ჯანდაცვა II) და ბრიტანეთის საერთაშორისო განვითარების სააგენტო. თანამშრომლობა ითვალისწინებს აკადემიის საოჯახო მედიცინის ფაკულტეტის განვითარებისათვის ხელშეწყობას. საამისოდ დაგეგმილი ღონისძიებების მიზანია ქვეყანაში საოჯახო მედიცინის განვითარებისა და ოჯახის ექიმთა მზადების სისტემის აკადემიური სისტემის ჩამოყალიბება, პირველადი ჯანდაცვის სფეროში მოსახლეობის სამედიცინო მომსახურების სათანადო მოცულობისა და ხარისხის უზურნველყოფა.\n\nზემოთ მოხსენიებული ღონისძიებებია:\n\n* აკადემიის საოჯახო მედიცინის ფაკულტეტის შენობის რეაბილიტაცია და აღჭურვა, მათ შორის პრაქტიკული უნარ-ჩვევების ცენტრის დაფუძნება;\n\n* საოჯახო მედიცინის ფაკულტეტის შტატის განსწავლა/მომზადება;\n\n* საოჯახო მედიცინის ფაკულტეტისათვის ხელშეწყობა სხვა სპეციალობების ექიმების ოჯახის ექიმად გადამზადების პროცესში  და მთლიანად ქვეყანაში საოჯახო მედიცინაზე დაფუძნებული პირველადი ჯანდაცვის სისტემის განვითარებაში მონაწილეობასა  და წარმართვაში.\n\n==რესურსები ინტერნეტში==\n*საქართველოს სახელმწიფო სამედიცინო აკადემია\n*განათლების ერთიანი საკრედიტო კავშირი \n\n\n\nკატეგორია:საქართველოს უმაღლესი სასწავლებლები", "url": "https://ka.wikipedia.org/wiki/საქართველოს_სახელმწიფო_სამედიცინო_აკადემია", "length": 7777}
{"id": "12552", "title": "ალექსანდრე წულუკიძე (ექიმი)", "text": "'''ალექსანდრე პეტრეს ძე წულუკიძე''' (დ. 22 იანვარი, 1888, სოფ. კვახჭირი, ახლანდელი თერჯოლის მუნიციპალიტეტი — გ. 21 იანვარი, 1967, თბილისი) — ქართველი ქირურგი-უროლოგი, მეცნიერული უროლოგიის ერთ-ერთი ფუძემდებელი საქართველოში. მედიცინის მეცნიერებათა დოქტორი (1925), პროფესორი (1930), საქართველოს მეცნიერების დამსახურებული მოღვაწე (1941), ლენინის, წითელი ვარსკვლავის და შრომის წითელი დროშის ორდენების მფლობელი, სსრკ-ის მედიცინის მეცნიერებათა აკადემიის წევრ-კორესპონდენტი (1946), საქართველოს მეცნიერებათა აკადემიის აკადემიკოსი (1955).\n\n== ბიოგრაფია ==\n\n1913 წელს დაამთავრა ხარკოვის სახელმწიფო უნივერსიტეტის (უკრაინა) სამედიცინო ფაკულტეტი. 1916 წლიდან მუშაობს თბილისის ლაზარეთის ორდინატორად. ამავე წლიდან მუშაობდა გრიგოლ მუხაძესთან. 1922–1924 წლებში მივლინებით იმყოფებოდა პარიზის, ბერლინის და ვენის უროლოგიურ კლინიკებში. 1925 წელს დაიცვა სადოქტორო დისერტაცია. 1927 წელს ჩაუდგა სათავეში ახლად გახსნილ თბილისის # 1 კლინიკური საავადმყოფოს უროლოგიურ განყოფილებას. ამავე წელს მიენიჭა დოცენტის წოდება. 1930 წელს მიენიჭა პროფესორის წოდება.\n\n1930–1959 წლებში ხელმძღვანელობდა თბილისის სახელმწიფო სამედიცინო ინსტიტუტის კათედრებს. ექიმთა დახელოვნების თბილისის სახელმწიფო ინსტიტუტის ქირურგიის და შემდეგ უროლოგიის კათედრას. ასევე იყო საქართველოს სსრ-ის მეცნიერებათა აკადემიის სამეცნიერო განყოფილების თავმჯდომარე. 1949–1953 წლიდან იქნა არჩეული თბილისის ექიმთა დახელოვნების თბილისის სახელმწიფო ინსტიტუტის დირექტორად.\n\n1953–1965 წელს იყო მის მიერ დაარსებული უროლოგიის სამეცნიერო-კვლევითი ინსტიტუტის დირექტორი (1967-იდან ინსტიტუტს მისი სახელი მიენიჭა). მეორე მსოფლიო ომის (1941–1945) წლებში მუშაობდა საქართველოს ჯანდაცვის სამინოსტროს მთავარ ქირურგად. იყო უროლოგთა საკავშირო საზოგადოების საპატიო წევრი და სხვა. შეისწავლიდა შარდკენჭოვან დაავადებას, უროლოგიის, კურორტოლოგიის, ბაქტერიოლოგიის, მედიცინის ისტორიის საკითხებს. შეიმუშავა რამდენიმე ოპერაციის (ორიგინალური) ტექნიკა. ქართულ ენაზე შეადგინა უროლოგიის პირველი სახელმძღვანელოები. \n\nარის 150-მდე სამეცნიერო ნაშრომის და 20-ზე მეტი მონოგრაფიის ავტორი.<ref></ref>\n\n==ლიტერატურა==\n\n\n==რესურსები ინტერნეტში==\n\n\n==სქოლიო==\n\n\n\n\n\nკატეგორია:დაბადებული 22 იანვარი\nკატეგორია:დაბადებული 1888\nკატეგორია:გარდაცვლილი 21 იანვარი\nკატეგორია:გარდაცვლილი 1967\nკატეგორია:ქართველი ქირურგები\nკატეგორია:საქართველოს მეცნიერებათა ეროვნული აკადემიის აკადემიკოსები\nკატეგორია:თერჯოლის მუნიციპალიტეტში დაბადებულები\nკატეგორია:ქართველი უროლოგები\nკატეგორია:მედიცინის მეცნიერებათა დოქტორები\nა\nკატეგორია:საქართველოს სსრ მეცნიერებათა აკადემიის აკადემიკოსები", "url": "https://ka.wikipedia.org/wiki/ალექსანდრე_წულუკიძე_(ექიმი)", "length": 2447}
{"id": "12556", "title": "დავით მამამთავრიშვილი", "text": "'''დავით გრიგოლის ძე მამამთავრიშვილი''' (დ.  30 მაისი <small>[ ძვ. სტ. 7 მაისი]</small>, 1905, თბილისი ―   გ.  9 ივნისი, 1980, იქვე) — ქართველი ქირურგი, მედიცინის მეცნიერებათა დოქტორი (1941), პროფესორი (1945), საქართველოს სსრ მეცნიერების დამსახურებული მოღვაწე (1955).  იყო საქართველოს სსრ უმაღლესი საბჭოს  IV მოწვევის  დეპუტატი.\n\n==ბიოგრაფია==\n1929 წელს დაამთავრა თბილისის სახელმწიფო უნივერსიტეტის სამედიცინო ფაკულტეტი და მუშაობა დაიწყო ასისტენტად პათოლოგიური ანატომიის კათედრაზე, 1932 წლიდან მუშაობდა აკადემიკოს გრიგოლ მუხაძის კლინიკაში.\n\n1941 წელს დაიცვა სადოქტორო დისერტაცია და არჩეულ იქნა თბილისის სამედიცინო ინსტიტუტის ქირურგიის კათედრის პროფესორად.\n\n1941–1945 წლებში მუშაობდა ამიერკავკასიის ფრონტის მთავარ ქირურგად, ხოლო მეორე მსოფლიო ომის დამთავრების შემდეგ 1950 წლამდე ამიერკავკასიის სამხედრო ოლქის მთავარ ქირურგი იყო; 1950 წელს დაინიშნა თბილისის სახელმწიფო სამედიცინო ინსტიტუტის პრორექტორად; 1951 წლიდან ხელმძღვანელობდა თბილისის ექიმთა დახელოვნების ინსტიტუტის ქირურგიის კათედრას; 1953 წელს გახდა თბილისის ექიმთა დახელოვნების ინსტიტუტის დირექტორი; 1955 წლიდან კომუნისტური პარტიის წევრი; 1954–1959 წლებში — საქართველოს სსრ-ის ჯანდაცვის მინისტრი.\n\nმამამთავრიშვილს ეკუთვნის 240 სამეცნიერო ნაშრომი, მათგან 20 მონოგრაფიაა. მისი ძირითად შრომებში განხილულია ჯანდაცვის ორგანიზაციის, სისლძარღვთა, სანაღვლე გზების, ნაწლავების, ჩიყვისა და მწვავე მუცლის ქირურგიული მკურნალობა, კიჭნაწლავისა და ძვლების სიმსივნეების, ანესთეზიოლოგიისა და ქირირგიული ენდოკრინოლოგიის საკითხები.\n\nიყო ქირურგთა საერთაშორისო ასოციაციის ნამდვილი წევრი, საქართველოს ქირურგთა რესპუბლიკური საზოგადოების თავმჯდომარის მოადგილე. თბილისის ქირურგთა სამეცნიერო საზოგადოების თავმჯდომარე. რესპუბლიკის ჯანდაცვის სამინისტროს სამეცნიერო საბჭოს პრეზიდიუმის წევრი. დაჯილდოებულია ოქტომბრის რევოლუციის, წითელი ვარსკვლავის და საპატიო ნიშნის ორდენებით და აგრეთვე სხვა მედლებით.\n\t \nდაკრძალულია თბილისში, საბურთალოს საზოგადო მოღვაწეთა პანთეონში.\n\n==ლიტერატურა==\n\n\n==რესურსები ინტერნეტში==\n\n* დავით მამამთავრიშვილის ბიოგრაფია ავერსის საიტზე\n* დავით მამამთავრიშვილის ბიოგრაფია (IV  მოწვევა)\n\nკატეგორია:ქართველი ქირურგები\nკატეგორია:ოქტომბრის რევოლუციის ორდენის კავალრები\nკატეგორია:წითელი ვარსკვლავის ორდენის კავალრები\nკატეგორია:დაბადებული 30 მაისი\nკატეგორია:დაბადებული 1905\nკატეგორია:გარდაცვლილი 9 ივნისი\nკატეგორია:გარდაცვლილი 1980\nკატეგორია:მედიცინის მეცნიერებათა დოქტორები\nკატეგორია:საპატიო ნიშნის ორდენის კავალრები\nკატეგორია:საქართველოს სსრ ჯანმრთელობის დაცვის მინისტრები\nკატეგორია:საქართველოს სსრ-ის მეცნიერების დამსახურებული მოღვაწეები\nკატეგორია:საბურთალოს პანთეონში დაკრძალულები\nკატეგორია:თბილისის სახელმწიფო უნივერსიტეტის კურსდამთავრებულები\nკატეგორია:საქართველოს სსრ-ის IV მოწვევის უმაღლესი საბჭოს დეპუტატები\nკატეგორია:თბილისში დაბადებულები\nდ", "url": "https://ka.wikipedia.org/wiki/დავით_მამამთავრიშვილი", "length": 2694}
{"id": "12558", "title": "გიორგი ხუნდაძე", "text": "'''გიორგი რომანის ძე ხუნდაძე''', (დ. 25 ოქტომბერი  <small>[ ძვ. სტ. 12 ოქტომბერი]</small>, 1906, თბილისი ―  გ. 16 მარტი, 1985, იქვე) — ქართველი ქირურგი, მედიცინის მეცნიერებათა დოქტორი (1953), პროფესორი (1955), საქართველოს მეცნიერების დამსახურებული მოღვაწე (1961).\n\n==ბიოგრაფია==\nაკადემიის რექტორი – 1954–1979 წლებში.\n\n1929 დაამთავრა თბილისის სახელმწიფო უნივერსიტეტის  სამკურნალო ფაკულტეტი. 1933-1941 მუშაობდა ლენინგრადში იუსტინე ჯანელიძესთან და ვიქტორ შევკუნენკოსთან ერთად.\n\n1940-1941 წლებში მუშაობდა ქ. ლენინგრადის # 1 სახელმწიფო ინსტიტუტის ჰოსპიტალური ქირურგიის კლინიკაში, ასისტენტად.\n\n1941-1946 წლებში მუშაობდა # 2309 საევაკუაციო-ჰოსპიტალის წამყვან ქირურგად.\n\n1946-1950 წლებში მუშაობდა ასისტენტად ჰოსპიტალური ქირურგიული კლინიკის რუსეთის ჯანდაცვის სკლიფასოვსკის სახ ინსტიტუტის ბაზაზე.\n\n1950-1952 წლებში მუშაობდა ქ. მოსკოვის სკლიფასოვსკის სახ. # 1 სამედიცინო ინსტიტუტის ქირურგიული კლინიკის ასისტენტად.\n\n1952-1954 წლებში მუშაობდა ქ. მოსკოვის # 1 სამედიცინო ინსტიტუტის დოცენტის მოვალეობის შემსრულებლად და სკლიფასოვსკის სახ. ინსტიტუტის ექსპერიმენტულ-ქირურგიული განყოფილების მოადგილედ.\n\n1937 წელს გახდა მედიცინის მეცნიერებათა კანდიდატი, ხოლო 1953 წელს მედიცინის მეცნიერებათა დოქტორი.\n\n1954 წლიდან არჩეულ იქნა ქ. თბილისის ექიმთა დახელოვნების ინსტიტუტის რექტორად და ასევე ქირურგიის კათედრის გამგედ.\n\n1955 წელს მიენიჭა პროფესორის წოდება.\n\n1961 წელს მიენიჭა საქართველოს მეცნიერების დამსახურებული მოღვაწის საპატიო წოდება.\n\nშესრულებული აქვს 95 სამეცნიერო ნაშრომი, აქედან რამდენიმე მონოგრაფია.\n\nდაჯილდოებული იყო სახელმწიფო ჯილდოებით.\n \n==ლიტერატურა==\n\n\n\n\nკატეგორია:ქართველი ქირურგები\nკატეგორია:დაბადებული  25 ოქტომბერი\nკატეგორია:დაბადებული  1906\nკატეგორია:გარდაცვლილი  16 მარტი\nკატეგორია:გარდაცვლილი 1985\nგიორგი", "url": "https://ka.wikipedia.org/wiki/გიორგი_ხუნდაძე", "length": 1701}
{"id": "12561", "title": "ზაალ კახიანი", "text": "'''ზაალ ნიკოლოზის ძე კახიანი''' (დ. 5 ივლისი, 1927, თბილისი — გ. 31 ოქტომბერი, 2000, იქვე) — ქართველი ქირურგი, მედიცინის მეცნიერებათა დოქტორი (1967), პროფესორი (1967), საქართველოს მეცნიერების დამსახურებული მოღვაწე (1980). თბილისის საპატიო მოქალაქე (2000)\n\n==ბიოგრაფია==\n1951 წელს დაამთავრა  თბილისის სახელმწიფო სამედიცინო ინსტიტუტის სამკურნალო ფაკულტეტი. 1954 წელს დაამთავრა ასპირანტურა საქართველოს მეცნიერებათა აკადემიის ექსპერიმენტული და კლინიკური ქირურგიის ინსტიტუტის ბაზაზე. იმავე წელს დაიწყო მუშაობა თბილისის ექიმთა დახელოვნების ინსტიტუტში სამეცნიერო საბჭოს მდივნად, შემდგომ კი ქირურგიული ფაკულტეტის დეკანად. 1960 წელს მუშაობას იწყებს თბილისის ექიმთა დახელოვნების ინსტიტუტის გადაუდებელი ქირურგიის კათედრაზე. 1962–1972 წლებში მუშაობდა საქართველოს ჯანდაცვის მინისტრის პირველ მოადგილედ. 1967 წელს დაიცვა სადოქტორო დისერტაცია და იმავე წელს დაინიშნა თბილისის ექიმთა დახელოვნების ინსტიტუტის გადაუდებელი ქირურგიის კათედრის გამგედ. შესრულებული აქვს 300 მეტი სამეცნიერო ნაშრომი, 36 მონოგრაფია, რამდენიმე დამხმარე სახელმძღვანელო, არის 5 გამოგონების და 4 რაციონალიზატორული გამოგონების ავტორი. 1980 წელს მიენიჭა მეცნიერების დამსახურებული მოღვაწის წოდება და საქართველოს სახელმწიფო პრემიის ლაურეატობა, მოგვიანებით კი ზაზა ფანასკერტელის სახელობის პრემია. 18 წლის მანძილზე ხელმძღვანელობდა თბილისის გრიგოლ მუხაძის სახელობის ქირურგთა საზოგადოებას. ასევე იყო საქართველოს სამედიცინო–სამეცნიერო საზოგადოებათა პრეზიდიუმის თავმჯდომარე. 1989 წელს აირჩიეს თბილისის ექიმთა დახელოვნების ინსტიტუტის, შემდგომ კი თბილისის ექიმთა დიპლომისშემდგომი სწავლების სახელმწიფო სამედიცინო აკადემიის რექტორად. 1994 არჩეული იყო საქართველოს სამედიცინო მეცნიერებათა აკადემიის პირველ პრეზიდენტად. 1997 წელს სომხეთის ქირურგიულმა საზოგადოებამ აირჩია საპატიო ქირურგად და მიანიჭა ა. მიქაელიანის სახელობის ქირურგიის ინსტიტუტის ოქროს მედალი. ასევე ევროპისა და ისრაელის იმპლანტაციის აკადემიის წევრი, ამერიკის კრიოქირურგიის და ამერიკა–საქართველოს მედიცინის აკადემიის წევრი, იტალიისა და ლუიზიანას შტატის პლასტიკური ქირურგიის აკადემიის წევრი, სომხეთის ქირურგიის აკადემიის წევრი, ბაზელის ქირურგთა ინტერნაციონალური და საქართველოს პარენტერალური და ენტერალური კვების საზოგადოების წევრი.\n\nდაჯილდოებულია „ნიკოლოზ პიროგოვის სახელობის“ მედლით, ჰუმანური მოღვაწეობისთვის. პოლონეთის ისტორიის მეცნიერების მე-11 კონგრესის საპატიო მედლით და ნ. კოპერნიკის სამკერდო ნიშნით; აკად.კონსტანტინე ერისთავის სახელობის ექსპერიმენტული და კლინიკური ქირურგიის ინსტიტუტის ოქროს მედლით; საქართველოს სტომატოლოგთა და ყბა-სახის ქირურგთა ასოციაციის მიერ ალექსანდრე ედიბერიძის სახელობის მედლით.\n\n1990-1991 წლებში იყო საქართველოს რესპუბლიკის უზენაესი საბჭოს წევრი, ხელი აქვს მოწერილი საქართველოს სახელმწიფოებრივი დამოუკიდებლობის აღდგენის აქტზე (1991 წლის 9 აპრილი).\n\nდაჯილდოებულია შრომის წითელი დროშის ორდენით<ref>ქართული საბჭოთა ენციკლოპედია ტ. 5, გვ. 451, თბ. 1980</ref> და მედლებით. 1998 წელს მიენიჭა ღირსების ორდენი.\n\nდაკრძალულია მწერალთა და საზოგადო მოღვაწეთა დიდუბის პანთეონში.\n==ლიტერატურა==\n\n==რესურსები ინტერნეტში==\n\n* ზაალ კახიანი  — საქართველოს პარლამენტის ოფიციალური საიტი\n*კაცი, რომელმაც ლამაზად იცხოვრა\n==სქოლიო==\n\n\n\n\nკატეგორია:ქართველი ქირურგები\nკატეგორია:დაბადებული 5 ივლისი\nკატეგორია:დაბადებული  1927\nკატეგორია:გარდაცვლილი 31 ოქტომბერი\nკატეგორია:გარდაცვლილი  2000\nკატეგორია:თბილისის საპატიო მოქალაქეები (2000)\nკატეგორია:დიდუბის პანთეონში დაკრძალულები\nკატეგორია:საქართველოს რესპუბლიკის I მოწვევის უზენაესი საბჭოს წევრები\nკატეგორია:შრომის წითელი დროშის ორდენის კავალრები\nზაალ\nკატეგორია:თბილისის სახელმწიფო სამედიცინო ინსტიტუტის კურსდამთავრებულები", "url": "https://ka.wikipedia.org/wiki/ზაალ_კახიანი", "length": 3475}
{"id": "12563", "title": "ჯონი დეპი", "text": "'''ჯონ კრისტოფერ „ჯონი“ დეპი II''' (; დ. 9 ივნისი, 1963<ref name=peoplebio></ref>) — ამერიკელი მსახიობი, პროდიუსერი, მუსიკოსი. ფლობს ოქროს გლობუსისა და კინომსახიობთა გილდიის ჯილდოებს. ცნობილი გახდა 1980-იან წლებში კინოსერიალით „ჯამპ-სტრიტი 21“. ითამაშა წარმატებულ ფილმებში „მაკრატელისხელება ედვარდი“ (1990), „ჩარლი და შოკოლადის ქარხანა“ (2005), „ალისა საოცრებათა ქვეყანაში“ (2010), „რანგო“ (2011), ასევე „კარიბის ზღვის მეკობრეების“ ფილმებში (2003-დღემდე).\n\nჯონი დეპს მიღებული აქვს ოქროს გლობუსი ფილმისათვის „სუინი ტოდი: დემონი-დალაქი ფლიტ-სტრიტიდან“ (2007) და კინომსახიობთა გილდია ფილმისათვის „კარიბის ზღვის მეკობრეები: შავი მარგალიტის წყევლა“ (2003). ჟურნალმა „People“ მსახიობი 2-ჯერ დაასახელა „ყველაზე სექსუალურ მამაკაცად“ (2003, 2009).<ref></ref> 2012 წელს შევიდა გინესის მსოფლიო რეკორდების წიგნში, როგორც მსოფლიოს ყველაზე მაღალანაზღაურებადი მსახიობი, 75 მილიონი დოლარით.<ref>Justin Bieber, Miranda Cosgrove, & Lady Gaga Are Welcomed Into 2012 Guinness World Records. kaneshow.com</ref>\n\n== ადრეული წლები ==\nჯონ კრისტოფერ დეპი დაიბადა 1963 წლის 9 ივნისს, კენტუკის შტატის ქალაქ ოვენსბოროში .<ref name=peoplebio /> მამამისი, ჯონ კრისტოფერ დეპი, სამოქალაქო ინჟინერი იყო, ხოლო დედა, ბეტი სიუ პალმერი, — ოფიციანტი.<ref>The Genealogist, \"Richard T. Oren Depp ( 1 879- 1 9 1 2); m. Effie America Palmore. 9th gen. Oren Larimore Depp; m. Violet Grinstead. 10th gen. John Christopher Depp; m. Betty Sue Wells. 1 1th gen John Christopher Depp II (Johnny Depp), b. 9 June 1963, Owensboro. See Warder Harrison, \"Screen Star, Johnny Depp, Has Many Relatives in Ky.,\" Kentucky Explorer (Jackson, Ky), July–August 1997, 38–39. 247 Barren Co.\"</ref> ოთხი შვილიდან ჯონი ყველაზე პატარა იყო.<ref name=\"biography.com\">Johnny Depp biography. biography.com.</ref>\n\nმამის სამსახურის გამო ჯონის ოჯახი საცხოვრებელს ხშირად იცვლიდა. საბოლოოდ, როდესაც მომავალი მსახიობი 7 წლის იყო, ოჯახი ფლორიდაში დასახლდა. ვიდრე ჯონ კრისტოფერ დეპი სამსახურს იშოვიდა, დაახლოებით 1 წელიწადი მოტელში ცხოვრობდნენ. ჯონიმ ახალი სახლი შეიძულა და 12 წლის ასაკში მოწევა, ნარკოტიკების მოხმარება და თვითდაზიანება დაიწყო.<ref name=\"biography.com\" />\n\n1978 წელს ჯონის მშობლები გაიყარნენ. 16 წლის ასაკში მან სკოლა მიატოვა და მუსიკალურ ჯგუფს „The Kids“ შეუერთდა.<ref name=\"biography.com\" />\n\n== სამსახიობო კარიერა ==\n=== ტელევიზია ===\nმინი|მარჯვნივ|ჯონი დეპი [[1992]] წლის [[კანის კინოფესტივალი|კანის კინოფესტივალზე]]\nჯონი დეპმა მონაწილეობა მიიღო Fox-ის სატელევიზიო სერიალში „ჯამპ-სტრიტი 21“, რომლის პრემიერა 1987 წელს შედგა.<ref name=tca>განაცხადა „Inside the Actors Studio“-სთან ინტერვიუში, 2002 წელს.</ref> სერიალის წარმატებამ დეპი 1980-იანი წლების ბოლოს თინეიჯერთა კერპად აქცია.<ref name=tca/> მიუხედავად ამისა, მსახიობმა გადაწყვიტა რომ მისთვის უკეთესი იქნებოდა თუ მხოლოდ კინოფილმებში მიიღებდა მონაწილეობას.\n\n=== კინოროლები ===\nჯონი დეპის პირველი მნიშვნელოვანი როლი იყო საშინელებათა ფილმში „საშინელება თელების ქუჩაზე“ (1984), სადაც ფრედი კრუგერის ერთ-ერთი მსხვერპლი განასახიერა.<ref name=tca/> მსახიობი მეორეხარისხოვან როლში გამოჩნდა ოლივერ სტოუნის ოსკარის მფლობელ ფილმში „ოცეული“ (1986). 1990 წელს მთავარი როლი შეასრულა ტიმ ბარტონის ფილმში „მაკრატელისხელება ედვარდი“; ფილმის წარმატებამ ბარტონისა და დეპის მომავალი თანამშრომლობა უზრუნველყო.<ref name=tca/>\n\nდეპის კარიერაში მნიშვნელოვანი იყო Walt Disney Pictures-ის „კარიბის ზღვის მეკობრეები: შავი მარგალიტის წყევლა“ (2003),<ref name=\"moviesonline\"></ref> რომელშიც მან კაპიტან ჯეკ ბეღურას როლი ითამაშა. კრიტიკოსებმა მსახიობის თამაში დადებითად შეაფასეს და ოსკარისთვისაც იყო ნომინირებული საუკეთესო მსახიობი მამაკაცის კატეგორიაში.\n\n2004 წელს დეპი კიდევ ერთხელ წარადგინეს ოსკარზე ფილმისათვის „ჯადოსნური ქვეყანა“. მომდევნო 2005 წელს მონაწილეობა მიიღო ფილმში „ჩარლი და შოკოლადის ქარხანა“, რომელიც ფინანსურად მომგებიანი აღმოჩნდა, მსახიობი კი ოქროს გლობუსზე იყო ნომინირებული.<ref></ref>\nმინი|მარცხნივ|ჯონი დეპის ვარსკვლავი [[ჰოლივუდის დიდების ხეივანი|ჰოლივუდის დიდების ხეივანში]]\nჯონი კვლავ დაუბრუნდა კაპიტან ჯეკ ბეღურას როლს „კარიბის ზღვის მეკობრეების“ შემდგომ ფილმებში: „მკვდრის სკივრი“ (2006), „მსოფლიოს დასასრული“ (2007), „უცნაურ ნაპირებზე“ (2011). თითოეული მათგანი ფინანსურად წარმატებული აღმოჩნდა.<ref>‘Pirates’ plunders record $132M at box office. nbcnews</ref>\n\n2007 წელს მსახიობმა ითამაშა ტიმ ბარტონის მიუზიკლში „სუინი ტოდი: დემონი-დალაქი ფლიტ-სტრიტიდან“; ამ როლისათვის მან ოქროს გლობუსი მოიგო.\n\n== საპროდიუსერო კომპანია ==\n2004 წელს ჯონი დეპმა დააარსა საპროდიუსერო კომპანია „Infinitum Nihil“, რომელიც მონაწილეობს პროექტებში, სადაც ის მსახიობი და/ან პროდიუსერია. კომპანიის პრეზიდენტი დეპის და, — კრისტი დემბროვსკია.<ref></ref> კომპანიის პირველი პროდუქტი იყო 2011 წელს გამოსული „რომის დღიურები“. 2011 წელსვე გამოვიდა მარტინ სკორსეზეს „ჰიუგო“, 2012 წელს კი ტიმ ბარტონის „ბნელი ჩრდილები“.\n\n== პირადი ცხოვრება ==\nჯონი დეპი შეხვდა ვანესა პარადისს 1998 წელს, ფილმ „მეცხრე კარიბჭის“ გადაღების დროს.<ref name=\"sofeminine\"></ref> მათი ურთიერთობა 2012 წლის ივნისამდე გაგრძელდა.<ref></ref> დეპსა და პარადისს ჰყავს ორი შვილი, ლილი-როუზი მელოდი დეპი (დ. 1999) და ჯონ კრისტოფერი დეპი III (დ. 2002).<ref name=children&BBC></ref>\n\n== ფილმოგრაფია ==\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n== რესურსები ინტერნეტში ==\n\n\n* \n\n== სქოლიო ==\n\n\n\nკატეგორია:დაბადებული 1963\nკატეგორია:დაბადებული 9 ივნისი\nკატეგორია:XX საუკუნის ამერიკელი მამაკაცი მსახიობები\nკატეგორია:XX საუკუნის ამერიკელი მუსიკოსები\nკატეგორია:XXI საუკუნის ამერიკელი მამაკაცი მსახიობები\nკატეგორია:XXI საუკუნის ამერიკელი მუსიკოსები\nკატეგორია:ამერიკელი მამაკაცი კინომსახიობები\nკატეგორია:ამერიკელი მამაკაცი ტელემსახიობები\nკატეგორია:ამერიკელი მამაკაცი გამხმოვანებლები\nკატეგორია:ინგლისელი ამერიკელები\nკატეგორია:ფრანგი ამერიკელები\nკატეგორია:გერმანელი ამერიკელები\nკატეგორია:ირლანდიელი ამერიკელები\nკატეგორია:ჰოლივუდის დიდების ხეივანი", "url": "https://ka.wikipedia.org/wiki/ჯონი_დეპი", "length": 5662}
{"id": "12570", "title": "საქართველოს საზოგადოებრივ საქმეთა ინსტიტუტი", "text": "'''საქართველოს საზოგადოებრივ საქმეთა ინსტიტუტი (GIPA - Georgian Institute of Public Affairs)''' — არასამთავრობო ორგანიზაცია, რომელიც დაკავებულია ეფექტიანი მმართველობის, მედიისა და სამოქალაქო საზოგადოების ჩამოყალიბების ხელშეწყობით საქართველოში.\n\nდაარსებისთანავე ინსტიტუტმა თავი მოუყარა ბიზნესის, მედიის, სამოქალაქო საზოგადოებისა და საჯარო სამსახურის წარმომადგენლებს. არსებობის განმავლობაში ინტერაქტიული საგანმანათლებლო პროგრამების, კვლევებისა და ტრენინგების მეშვეობით ინსტიტუტმა თავისი წვლილი შეიტანა როგორც ეფექტიანი მმართველობის განვითარებაში სახელმწიფო, მუნიციპალურ და ადგილობრივ დონეზე საქართველოში, ასევე დამოუკიდებელი და სიცოცხლისუნარიანი მედიის ჩამოყალიბებაში.\nსაქართველოს საზოგადოებრივ საქმეთა ინსტიტუტი წარმოადგენს სახელმწიფო მართვისა და ჟურნალისტიკის სფეროების განვითარების ეროვნულ ცენტრს.\n \nსაქართველოს საზოგადოებრივ საქმეთა ინსტიტუტი, რომელიც კანონიერად რეგისტრირებული არასამთავრობო ორგანიზაციაა, მოქმედებს როგორც საქართველოს კანონმდებლობასთან და ინსტიტუტის დებულებასთან, ასევე საერთაშორისო თუ ადგილობრივ შეთანხმებებთან და კონტრაქტებთან სრულ თანხმობაში.<ref></ref>\n\nინსტიტუტში ფუნქციონირებს ოთხი სკოლა და ორი პროგრამა: \n\n*მმართველობის სკოლა<ref></ref>\n*ჟურნალისტიკისა და მედიამენეჯმენტის კავკასიური სკოლა<ref></ref>\n*სამართლისა და პოლიტიკის სკოლა<ref></ref>\n*სოციალურ მეცნიერებათა სკოლა<ref></ref>\n\n*კვლევის დეპარტამენტი<ref></ref>\n*საქართველოს სოფლის მეურნეობის განვითარების დეპარტამენტი<ref></ref>\n\nინსტიტუტის განვითარების კონცეპტუალურ გეგმას და მის პოლიტიკას განსაზღვრავს მისი უმაღლესი მმართველი ორგანო – გამგეობა, რომელიც შედგება ქართველი და ამერიკელი საჯარო, სამთავრობო და აკადემიური წრეების წარმომადგენლებისაგან.\n\nინსტიტუტის აღმასრულებელი დირექტორია ინსტიტუტის რექტორი, რომელსაც გამგეობა ნიშნავს. რექტორი პასუხისმგებელია გამგეობის წინაშე ინსტიტუტის სტრატეგიულ განვითარებაზე.<ref></ref>\n\n==რესურსები ინტერნეტში==\n*ოფიციალური საიტი\n*ბროსეს ქუჩის გაზეთი \n\n==სქოლიო==\n\n\n\n\nკატეგორია:საქართველოს უმაღლესი სასწავლებლები", "url": "https://ka.wikipedia.org/wiki/საქართველოს_საზოგადოებრივ_საქმეთა_ინსტიტუტი", "length": 1929}
{"id": "12575", "title": "ზარზმის მონასტერი", "text": "'''ზარზმის მონასტერი''' — ქართული ხუროთმოძღვრების ძეგლი სოფელ ზარზმაში, სამცხე-ჯავახეთის მხარის ადიგენის მუნიციპალიტეტში. 2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>. შემორჩენილია გუმბათოვანი ეკლესია, სამრეკლო და რამდენიმე ერთნავიანი სამლოცველო (ზოგი დანგრეულია). მათგან ცოტა მოშორებით ძველთაგან ცნობილი წყაროა. სხვა სამონასტრო შენობები (ბერების საკნები, სატრაპეზო და სხვა) არ შემონახულა.\n\n==ისტორია==\nმონასტრის დაარსების დროის შესახებ სხვადასხვა მოსაზრება არსებობს (VIII საუკუნე, IX საუკუნე). თავდაპირველად დაუარსებია ადრინდელი ფეოდალური ხანის სასულიერო მოღვაწეს სერაპიონ ზარზმელს, წარმოშობით კლარჯს, რომლის ცხოვრებაც აღწერილია ბასილი ზარზმელის ცნობილ თხზულებაში. სერაპიონისათვის დიდი დახმარება გაუწევია ადგილობრივ მთავარს გიორგი ჩორჩანელს, მას ახალი მონასტრისათვის სოფლები და მამულები შეუწირავს. სერაპიონის დროინდელი ეკლესია, რომელსაც დღემდე არ მოუღწევია, ხუროთმოძღვარ გარბანელს აუშენებია, და როგორც ჩანს, მარტივი ნაგებობა ყოფილა. ზარზმის ახლანდელი ტაძარი და სამრეკლო აგებულია XIV საუკუნის პირველ წლებში სამცხის მთავრის ბექა I მანდატურთუხუცესის დროს. უძველესი ისტორიული ნაშთია ერთ-ერთი სამლოცველოს შესასვლელის თაღში ჩასმული, უფრო ადრინდელი, შენობიდან გადმოტანილი, X საუკუნის ბოლო ათეული წლების წარწერა, რომელიც მოგვითხრობს დავით III დიდი კურაპალატის გალაშქრების ამბავს ბარდა სკლიაროსის წინააღმდეგ.\n\nზარზმის ტაძარი უმნიშვნელოვანესი ძეგლია, რომელშიც მკაფიოდ ჩანს მაშინდელი ქართული ხუროთმოძღვრების დამახასიათებელი ზოგი ახალი ნიშანი (ცვლილებები შენობის პროპორციებსა და ფასადთა მორთულობის სისტემაში. მრავალრიცხოვანი ჩუქურთმა, რომელიც კარ-სარკმელთა საპირეებს ამკობს, ტექნიკური შესრულების მხრივ მაღალ დონეზე დგას, მაგრამ რამდენადმე მშრალია). მნიშვნელოვანია კედლის მხატვრობაც, სადაც ტრადიციული სიუჟეტებთან ერთად შემონახულია სამცხის მფლობელ ჯაყელთა (სარგისის, ბექა მანდატურთუხუცესის, სარგის II-ის, ყუარყუარეს), აგრეთვე XVI საუკუნის ისტორიულ პირთა (იმერეთის მეფის ბაგრატ III-ის, სერაპიონ ხურციძის და სხვ.) პორტრეტები. ზარზმის მონასტრის სამრეკლო ერთ-ერთი უდიდესია საქართველოში და ამ ტიპის ქართული ნაგებობათა ერთ-ერთი საუკეთესო ნიმუშია. 1577 ზარზმის ახალმა მფლობელებმა — ხურციძეებმა, რომელთაც ეკლესიის ძველი მხატვრობის ნაწილი ახლით შეცვალეს, სამრეკლოს I სართულს თაღები ამოუშენეს და იოანე მახარებლის ეკლესიად აქციეს. სხვადასხვა დროს ზარზმის მონასტერში მოღვაწეობდნენ ბასილი ზარზმელი, გერმანე ზარზმელი, ბენედიქტე ზარზმელი და სხვ.\n\nXVIII–XIX საუკუნეებში მიტოვებული, მაჰმადიანი მოსახლეობით გარშემორტყმული ტაძარი თანდათან ზიანდებოდა. ზარზმის მთელი ქონება — ხატები, ჯვრები, სხვა საეკლ. ნივთები, უპირველეს ყოვლისა კი უმთავრესი საწმინდე — ზარზმის ფერისცვალების ხატი გურიაში გახიზნეს და დაასვენეს სოფ. შემოქმედში საგანგებოდ აშენებულ ახალ ეკლესიაში, რომელსაც აგრეთვე ზარზმა ეწოდა (ამჟამად ზარზმის მთელი გადარჩენილი განძი თბილისში, შ. ამირანაშვილის სახელობის ხელოვნების მუზეუმშია დაცული).\n\nXX საუკუნის დასაწყისში ჩატარდა ზარზმის ეკლესიის, სამრეკლოსა და მხატვრობის რესტავრაცია. ამის შედეგად მხატვრობის კოლორიტი და ნაწილობრივ სტილისტიკური თავისებურებაც შეილახა.\n\n==გალერეა==\n<gallery>\nსურათი:Church tower of Zarzma.JPG|ზარზმის სამრეკლო\nსურათი:Zarzma_Church_2.jpg|ზარზმის მონასტერი, ხედი აღმოსავლეთიდან\nსურათი:Inscription_of_Church_tower_of_Zarzma_2.JPG|ზარზმის სამრეკლოს წარწერები\nსურათი:Inscription_of_Church_tower_of_Zarzma.JPG|ზარზმის სამრეკლოს წარწერები\n</gallery>\n\n==უხრწნელი გვამი==\nზარზმის მონასტერის საძვალეში ინახება მონასტერში მოღვაწეთა ნაწილები. მათ შორის ასევე არის უხრწნელი გვამიც. 1940 წელს ბორჯომ-ახალციხის რკინიგზის მშენებლობის დროს სოფელ წნისთან „პატარაგორის“ მახლობლად მდებარე დანგრეული ეკლესიის კლდისპირა კედლების აღების დროს გამოჩენილა ნაწილი კლდისა, რომელიც (50X50 სმ) ქვითკირით იყო გამოშენებული. ამონაშენის გამორღვევისას გამოჩნდა გამოქვაბული სადაც ესვენა სხეული, რომელიც საბჭოთა მეცნიერებამ „მუმიფიცირებულ“ სხეულად წარმოაჩინა. შემდგომ მისი სხეული ახალციხის ივ. ჯავახიშვილის სახელობის მხარეთმცოდნეობის მუზეუმში გადაიტანეს.\n\nმუზეუმის დირექტორის ს. ორჯონიკიძის გადმოცემით, თავის დროზე სხეული უნახავს გ. ნიორაძეს, რომელსაც იგი XVI-XVII საუკუნეებით დაუთარიღებია. რა მონაცემებს ეყრდნობოდა მკვლევარი უცნობია.\n\n1970 წელს დაიწყეს სხეულის შესწავლა. ჩაუტარდა რენტგენოლოგიური გამოკვლევა, ახალციხის საავადმყოფოს რენტგენოლოგიურ განყოფილებაში, ხოლო მისი სამოსის ფრაგმენტებს ჩაუტარდა ლაბორატორიული შემოწმება. კანის, კანქვეშა ქსოვილებსა დააქილევსის მყესის ნაწილს კი — პათომორფოლოგიური გამოკვლევა.\n\nთბილისის სახელმწიფო უნივერსიტეტში რადიონახშირბადით (C<sup>14</sup>) ტანისამოსის ასაკი განისაზღვრა და დათარიღდა 990±90 წლით.\n\nგარდაცვლილს ყაბალახის მსგავსად, თავზე ეხურა და ყელზე შემოხვეული ჰქონდა მაღალხარისხოვანი წვრილბეწვა ბამბისაგან დამზადებული მომწვანო-ყავისფერი ქსოვილი. ტანზე ეცვა იმავე ქსოვილის ჩალისფერი „კაბა“ და პერანგი. პერანგის გულისპირს შემოვლებული ჰქონდა ნატურალური აბრეშუმის ზონარი, ხოლო კაბა შუაზე უხეშადა იყო გაკერილი. \n\nტანსაცმლის ქსოვილი ლაბორატორიულად შესწავლილ იქნა თბილისის სახელმწიფო უნივერსიტეტის ეკონომიკის ფაკულტეტის საქონელმცოდნეობის კათედრის ლაბორატორიის მიერ. ლაბორატორიის დასკვნით (ხელმძღვ. კ. მეგრელიძე), ქსოვილი ფიზიკურად კარგადაა შენახული. მიკროსკოპული შესწავლით დადგინდა, რომ ნიმუშის ყველა ქსოვილი ოთხკუთხედი ხლართითაა მოქსოვილი. თავზე და ყელზე შემოხვეული ქსოვილი დაჩითულია, ხოლო სხეულის საფარი სამოსი შეუღებავია.\n\nსხეული ეკუთვნის მამაკაცს (172 სმ სიმაღლის), იგი 40-45 წლის ასაკში გარდაიცვალა. სხეული გულხელდაკრეფილია. სხეულის საფარი კანი გასქელებულია ელასტიურობა თითქმის დაკარგული აქვს და ირგვლივ მჭიდროდ ეკვრის მთელ სხეულს. იგი ალაგ-ალაგ დაჩვრეტილია. მარჯვენა ქვედა კიდური მარცხენასთან შედარებით მთელ სიგრძეზე ატროფიულია, მათ შორის გარშემოწერილობის სხვაობა 1-3 სმ-ია.\n\nთავის რენტგენოლოგრამაზე აღმოჩნდა, რომ მარჯვენა ზედა ყბაზე პრემოლარების არეში ალვეოლარული მორჩი ატროფიულია. ქვედა ყბაზე მარჯვნივ არ არსებობს IV-V პრემოლარი. მარცხნივ სიბრძნის კბილი მთლიანად არ არის ამოჭრილი. იქვე ქვედა ყბის კუთხის არეში აღინიშნება სკლეროზული არშიით შემოფარგლული მრგვალი ფორმის ჩრდილი, რაც კისტაზე მიუთითებს.\n\nრენტგენოგრამაზე: მენჯის მარჯვენა ნახევარი დეფორმირებულია. ამასთან აღინიშნება ტაბუხის ფოსოს ფუძისა და ბოქვენის ძვლის ასწვრივი ტოტის ძველი მოტეხილობის კვალი. იმავე მხარეს, დახურული ხვრელი დაპატარავებულია. ასევე მარჯვენა ტერფი მაღალთაღოვანია (ექსკავატუსი), ხოლო მარცხენა ვარუსულ დეფორმაციას განიცდის.\n\nგარდაცვალებამდე ბევრად ადრე, მას ქვედა ყბაზე ჰქონდა კისტა, ხოლო მენჯზე მარჯვნივ, ბოქვენისა და საჯდომი ძვლის განუვითარებლობა. ცვლილებანი: კიდურის ატროფია, ტერფების თაღოვანი და ვარუსული დეფორმაცია მიანიშნებს გადატანილ ავადმყოფობას — პოლიომელიტს. თუმცა ტაბუხის ფოსოს ფუძისა და ბოქვენის ძვლის ასწვრივ ტოტზე არსებული მონაცემებით შესაძლოა საქმე ძვლების ძველ მოტეხილობასთან ასოცირდებოდეს. ყოველივე ზემოთხსენებულის საფუძველზე საფუძვლიანი ვარაუდი არსებობს, რომ, მიუხედავად მოტეხილობების შეხორცებისა, პიროვნება იყო კოჭლი. \n\nიქიდან გამომდინარე რომ პიროვნება დასაფლავებული იყო ეკლესიასთან სავარაუდებელია რომ იგი სასულიერო პირი იყო.\n\nამგარად გამოკვლევებით დადგინდა, რომ იგი X საუკუნეში მცხოვრები სასულიერო პირი იყო და დაავადებული ყოფილა ქვედა ყბის კისტით, ამასთან, გადაუტანია პელიომიელიტი, მარჯვენა ტაბუხის ფოსოს ფუძისა და ბოქვენის ძვლის ასწვრივი ტოტის მოტეხილობა, რის გამოც დაკოჭლებულა. აღნიშნული პირი რომელიღაც ხანგრძლივად მიმდინარე ინფექციური დაავადებით ან შიმშილით გარდაიცვალა.\n\n==იხილეთ აგრეთვე==\n* ზარზმის ფერისცვალების ხატი\n\n==ლიტერატურა==\n* ''ბერიძე ვ.,'' სამცხის ხუროთმოძღვრება. XIII-XVI სს., თბ., 1955;\n*''მისივე,'' სამცხის ხუროთმოძღვრული ძეგლები, თბ., 1970;\n\n* პ. ფირფილაშვილი, „მუმიფიცირებული ადამიანის სხეულის შესწავლისათვის“, მეცნიერების ისტორია, 1.7.1971\n\n==რესურსები ინტერნეტში==\n* ზარზმის საიტი \n\n==სქოლიო==\n\n\nკატეგორია:ეროვნული მნიშვნელობის კატეგორიის კულტურის უძრავი ძეგლები\n \nკატეგორია:ადიგენის მუნიციპალიტეტის ტაძრები", "url": "https://ka.wikipedia.org/wiki/ზარზმის_მონასტერი", "length": 7631}
{"id": "12577", "title": "ამიენის საკათედრო ტაძარი", "text": "thumb|250px|ტაძრის ერთ-ერთი მოჭიქული მინის ფანჯარა.\n\n'''ამიენის ღვთისმშობლის საკათედრო ტაძარი''' (ფრანგ.: Cathédrale Notre-Dame d'Amiens) — ყველაზე მაღალი კათედრალი საფრანგეთში უდიდესი ინტერიერის მოცულობით (200.000 მ³). გუმბათოვანი თაღების აპექსი 42.30 მ სიმაღლისაა, რაც თავის მხრივ ყველაზე მაღალია საფრანგეთში. ეს მონუმენტური საკათედრო ტაძარი მდებარეობს ამიენში, პიკარდის მთავარ ქალაქში, მდინარე სომის ხეობაში, პარიზიდან 100 კმ-ში.\n\nწერილობითი წყაროების სიმწირე ამ გოთური კათედრალის აშენების თაობაზე შესაძლოა განპირობებული იყოს ხანძრებით, რომელმაც 1218 და 1258 წლებში ტაძრის არქივები გაანადგურა და თვით კათედრალსაც დიდი ზიანი მიაყენა. 1220 წელს ეპისკოპოსი ევრარ დე ფუილმა წამოიწყო აღდგენითი სამუშაოები; რობერ დე ლუზარქი არქიტექტორი იყო 1228 წლამდე, შემდეგ კი 1258 წლამდე მასზე თომას დე კორმონი მუშაობდა. მისი ვაჟი, რენო დე კორმონი არქიტექტორის მოვალეობას ასრულებდა 1288 წლამდე. კორბის ქრონიკები კათედრალის დასრულების ვადად 1266 წელს მოიხსენიებს. მოპირკეთების სამუშაოები თუმცა გაცილებით მეტ ხანს გრძელდებოდა. ტაძრის იატაკები უამრავი სიმბოლოთია დაფარული, მათ შორის აღსანიშნავია სვასტიკები. ლაბირინთი იატაკს 1288 წელს დაემატა. კათედრალს ასევე უამრავი ბრწყინვალე სკულპტურა ამშვენებს. გადმოცემით კათედრალში უნდა იყოს იოანე ნათლისმცემლის თავი, რომელიც კონსტანტინოპოლიდან ვალონ დე სარტონს უნდა ჩამოეტანა, რომელიც მეოთხე ჯვაროსნული ლაშქრობიდან ბრუნდებოდა.\n\nამიენის ნოტრ-დამი 1981 წლიდან იუნესკოს მსოფლიო კულტურული მემკვიდრეობის ძეგლთა სიაშია შეტანილი.\n\n== იხილეთ აგრეთვე==\n* იუნესკოს მსოფლიო მემკვიდრეობის ძეგლები საფრანგეთში\n* მსოფლიო მემკვიდრეობის ძეგლების სია ევროპაში\n\n== რესურსები ინტერნეტში ==\n* ტაძრის ფოტოები \n* ამიენის კათედრალის პროექტი: ვირტუალური ტური, კოლუმბიის უნივერსიტეტის პრეზენტაცია \n\n\n\n\nკატეგორია:საფრანგეთის ტაძრები\nკატეგორია:გოტიკური არქიტექტურა\nკატეგორია:ქრისტიანული ტაძრები\nკატეგორია:მსოფლიო მემკვიდრეობის ძეგლები საფრანგეთში", "url": "https://ka.wikipedia.org/wiki/ამიენის_საკათედრო_ტაძარი", "length": 1841}
{"id": "12578", "title": "სევილიის საკათედრო ტაძარი", "text": "thumb|300px|კათედრალი ფორთოხლის ბაღიდან\nthumb|300px|კათედრალის ინტერიერი\n\n'''სევილიის საკათედრო ტაძარი''' (ესპ. Catedral de Sevila, ყოფილი Catedral de Santa María de la Sede) საკუთარ ისტორიას 1402 წლიდან იწყებს, თუმცა მისი მშენებლობა მე-16 საუკუნემდე გრძელდებოდა. მდებარეობს სევილიაში, ანდალუსია, ესპანეთი.\n\nეს უდიდესი რომაულ-კათოლიკური კათედრალია (წმ. პეტრეს ბაზილიკა რომში კათედრალთა რიცხვს არ ეკუთვნის) და ასევე უდიდესი შუასაუკუნეების გოტიკური რელიგიური შენობაა, ფართობითაც და მოცულობით. მისი ზომებია 76x115 მ. და იგი ყოფილი ალმოჰადის მეჩეთის ადგილას აშენდა. მისი ცენტრალური თაღი 42 მეტრის სიმაღლემდე ადის და გვერდითი სამრეკლოებიც კი იმხელაა, რომ თითოეული ცალკე ეკლესიას დაიტევა. ტაძრის მთავარი საკურთხეველი ქრისტიანულ სამყაროში უდიდესად ითვლება.\n\nინტერიერი, ყველაზე გრძელი მრავალთაღოვანი გუმბათით მდიდრული დეკორაციებითაა მორთული, დიდი რაოდენობით ოქროს ვარაყებით. კათედრალის მთავარ ნაწილში მხოლოდ დიდი ყუთის მაგვარი სტრუქტურა გამოყოფა, რომელიც გუმბათის ცენტრალური ნაწილის ქვეშაა მოთავსებული. აქედან იხსნება ხედი კაპილა მაიორზე, რომელსაც უზარმაზარი გოტიკური რეტაბლო ამშვენებს 45 ნაკვეთი სცენით ქრისტეს ცხოვრებიდან. ამ ნამუშევარზე ხელოსანი პიერ დანკარი მთელი ცხოვრება მუშაობდა და ის კათედრალის უმთავრეს ხელოვნების ქმნილებას წარმოადგენს - უდიდესი და უმდიდრესი საკურთხეველი მსოფლიოში და ერთ-ერთი უნატიფესი ნიმუში გოტიკური ხის კვეთის ტექნიკისა.\n\nკათედრალს ასევე რელიგიურ ძვირფას ქვათა, ფერწერულ ტილოთა და სკულპტურათა დიდი კოლექცია გააჩნია, ქრისტეფორე კოლუმბის ძვალთსაცავთან ერთად.\n\nმშენებლებს ძველი მეჩეთიდან ზოგიერთი სვეტი და ელემენტი გამოუყენებით, მათ შორის ყველაზე განთქმულია გირალდა, რომელიც თავდაპირველად მინარეთი იყო და ტაძრისთვის სამრეკლოდ გადაკეთდა. მის თავზე ქანდაკებაა, რომელიც რწმენის სიმბოლოს გამოხატავს. გირალდა ქალაქის ყველაზე განთქმული სიმბოლოა.\n\nკათედრალი სევილიის სიმდიდრის დემონსტრერებისთვის აიგო - ის ქვეყნის უმთავრესი სავაჭრო ცენტრი გახდა რეკონქისტას მომდევნო წლებში.\n\nკათედრალი 1987 წელს   იუნესკოს მსოფლიო კულტურული მემკვიდრეობის ძეგლთა სიაში შეიტანეს.\n\n== ტაძარში დაკრძალულები ==\n*ქრისტეფორე კოლუმბი\n*ალფონსო X\n*პედრო I მრისხანე\n\n== იხილეთ აგრეთვე ==\n*სევილია\n\n== რესურსები ინეტრნეტში ==\n\n*Interactive 360° panorama from Plaza del Triunfo with Cathedral, Alcázar and Archivo General de Indias (Java, highres, 0,9 MB) \n\n\n\nკატეგორია:სევილია\nკატეგორია:ესპანეთის არქიტექტურა\nკატეგორია:გოტიკური არქიტექტურა\nკატეგორია:ქრისტიანული ტაძრები\nკატეგორია:მსოფლიო მემკვიდრეობის ძეგლები ესპანეთში", "url": "https://ka.wikipedia.org/wiki/სევილიის_საკათედრო_ტაძარი", "length": 2402}
{"id": "12579", "title": "პარიზის ღვთისმშობლის ტაძარი", "text": "thumb|230px|პარიზის ნოტრ-დამი, დასავლეთის ფასადი\nthumb|230px|სამხრეთის ფანჯრის ხედი შიგნიდან\n'''პარიზის ღვთისმშობლის ტაძარი''' (), აგრეთვე ცნობილი როგორც '''ნოტრ-დამი''' — გოტიკური საკათედრო ტაძარი პარიზის აღმოსავლეთ ნაწილში, მდინარე სენაში მდებარე კუნძულ სიტეზე. ის დღემდე მოქმედი რომაულ-კათოლიკური კათედრალია (პარიზის ეპარქიის). პარიზის ნოტრ-დამი ფრანგული გოთიკური არქიტექტურის ერთ-ერთ ყველაზე დახვეწილ ნიმუშად ითვლება.\n\nპარიზის ნოტრ-დამი ერთ-ერთი პირველი გოტიკური ტაძარი იყო და შენდებოდა მთელი გოთიკური პერიოდის განმავლობაში. მისი სკულპტურები და მოჭიქული მინა ნატურალიზმის ძლიერ გავლენაზე მიუთითებს, აძლევს უფრო სეკულარულ ხასიათს, რაც ადრეულ რომანულ ფორმებში ნაკლებად შეინიშნებოდა.\n\nპარიზის ნოტრ-დამი ერთ-ერთი პირველი შენობა იყო მსოფლიოში, სადაც არკ-ბუტანტები, ე. წ. მფრინავი საყრდენები გამოიყენეს გუმბათების გასამაგრებლად. თავდაპირველ პროექტში ქორალთან და მთავარ გუმბათთან არკ-ბუტანტების აყვანა გათვალისწინებული არ იყო. თუმცა მშენებლობის დაწყების შემდეგ კედლები სიმაღლეში სულ უფრო ვიწროვდებოდა და თხელდებოდა და მათზე სიმძიმის ზეწოლის ნიშნები გაჩნდა. ამის გამო საყრდენების დამატება აუცილებელი შეიქმნა დამატებითი რღვევის თავიდან ასაცილებლად. მრავალი წლის განმავლობაში ამ საყრდენებს ხარაჩოებს ამსგავსებდნენ, თითქოს მათი დემონტაჟი მშენებლობის დასრულების შემდეგ დავიწყნოდათ, რაც კათედრალს დაუმთავრებელ იერს აძლევდა.\n\n== ისტორია ==\nპარიზის ღვთისმშობლის ტაძარი კათედრალური ეკლესიაა და აღმართულია კუნძულ სიტეზე, რომელსაც პარიზის შუაგულში ქმნის მდინარე სენას ორი ტოტი. ტაძრის მშენებლობას საფუძველი ჩაეყარა 1163 წელს. მშენებლობა დაიწყო პატრონიკეთი, რომელიც დამთავრდა 1182 წელს, მთავარი კორპუსი კი - 1196 წელს. დასავლეთის პორტალებიანი ფასადი ძირითადად დამთავრდა 1208 წელს, ცალკეული ნაწილების მშენებლობა კი XIII საუკუნის შუა წლებამდე გაგრძელდა. ძეგლმა მრავალნაირი გადაკეთება განიცადა. განახლდა XIX საუკუნის შუა წლებშიც კი. ძირითადად იგი იგებოდა ლაონის კათედრალის (XII ს.) ნიმუშით, რომელსაც ადრეული გოტიკის განვითარების ისტორიაში დიდი მნიშვნელობა ჰქონდა. თუმცა პარიზის ღვთისმშობლის ტაძარს არ აქვს მისი სიმსუბუქე და სინარნარე. ვერც შემდეგი დროის (XIII ს. შუა წლებში) არქიტექტურებმა შეძლეს დაეძლიათ მისი მასიური სიმძიმე, როდესაც მის წინახედს ამთავრებდნენ. როგორც იქნა, ჟან დე შელმა და პიერ დე მონტერიელმა შეძლეს XIII საუკუნის მეორე ნახევარში თავიანთი დროის შესაფერისად მიეღწიათ განივი ნავის ფასადის გოტიკური სიმსუბიქისათვის.\n\n== აღწერილობა ==\nპარიზის ღვთისმშობლის ტაძარს აქვს 130 მეტრი სიგრძე, 50 მეტრი სიგანე და 34 მეტრი სიმაღლე. იგი ხუთნავიანი კათედრალური ტაძარია; მთავარი ნავის კვადრატული უჯრდებით, მასიური სვეტებით და მძიმე კედლებით ჯერ კიდევ რომანულ სტილზეა ჩაფიქრებული; აქვს 37 კაპელა-ეკვდერი და მდიდრულად მოჩუქურთმებული პატრონიკე. დიდებულ ფასადს ამშვენებს სამი შიგნით შეღრმავებული ისრულკამარიანი მთავარკარი, ზემოთ - ოცდარვა სამეფო წალოს - ნიშის მოქარგული და დაკბილული არშია; მის ზემოთ შუაში დატანებულია უზარმაზარი მრგვალი სარკმელი - ვარდული, მარცხნივ და მარჯვნივ ორი სარკმელია; კიდევ უფრო მაღლა, სარკმლების თავზე, არის მაღალი და ნარნარი, სამყურას ფორმის ჩუქურთმებით მორთული კამაროვანი გალერეა, რომლის წვრილ და ფაქიზ სვეტებზე დამყარებულია მძიმე ბაქანი; ბოლოს, ამ ბაქანზე აღმართულია და მთელ ფასადს აგვირგვინებს ორი დაუმთავრებელი, მაღალი, მასიური კოშკი (68 მ). ამ ორ კოშკს შორის დატოვებული სივრცე კიდევ უფრო დიდ შტაბეჭდილებას ახდენს. ხოლო მათ შორის უკან შუაჯვარედინზე აღმართული მოჩანს წვრილი შპილი (წვეტი). პატრონიკე და სიგრძივი ნავი ერთ მთლიანობად არის შეკრული და განივი ნავიც კი ეკლესიის შინამოში არის შეტანილი. ამით ტაძრის შიგნით სივრცე ერთიანი ხდება. ეკვდერები კედლის ბურჯ გოდლედებს (კონტრფორსებს) შორის ხუთნავიან სიგრძივ ნავთან და პატრონიკესთან ერთად ერთ მთლიან მონუმენტს ქმნის. თაღის სივრცის სიმაღლე აღწევს 32.5 მეტრს.\n\nგარდა ამისა, ეს დიადი ქმნილება თვალს აჯადოებს თავისი ურიცხვი ქანდაკებებით, ნაძერწი და ჭედური ჩუქურთმიანი დეტალებით. ყოველივე ერთად შეერთებული კი ქმნის მშვენიერ ანსამბლს.\n\n== ხანძარი ==\n\n2019 წლის 15 აპრილს,<ref></ref> ადგილობრივი დროით 18:50 საათზე ხანძარი გააჩნდა პარიზის ღვთისმშობლის ტაძრის სახურავის სივრცეში.<ref></ref>\n\n== ლიტერატურა ==\n* ''ვიქტორ ჰიუგო'', პარიზის ღვთისმშობლის ტაძარი, გვ. 615, „საბჭოთა საქართველო“, თბილისი. \n\n== რესურსები ინტერნეტში ==\n\n* ოფიციალური საიტი \n* Notre-Dame de Paris's Singers \n* Official site of Music at Notre-Dame de Paris \n* Panoramic view \n* Further information on the Organ with specifications of the Grandes Orgues and the Orgue de Choeur \n* ნიუ-იორკ თაიმსი „ხანძარი ნოტრ-დამში“\n* CNBC „ნოტრ-დამის კათედრალი ცეცხლში“\n\n== სქოლიო ==\n\n\n\n\nკატეგორია:საფრანგეთის ტაძრები\nკატეგორია:პარიზის არქიტექტურა\nკატეგორია:ქრისტიანული ტაძრები\nკატეგორია:გოტიკური არქიტექტურა\nკატეგორია:პარიზის ღვთისმშობლის ტაძარი", "url": "https://ka.wikipedia.org/wiki/პარიზის_ღვთისმშობლის_ტაძარი", "length": 4555}
{"id": "12580", "title": "გენეტიკა", "text": "მინი|[[დეზოქსირიბონუკლეინის მჟავა]] ([[დნმ]])\n'''გენეტიკა''' () — მეცნიერება, რომელიც შეისწავლის მემკვიდრეობითობას, ანუ წინაპრების უნარს გადასცენ თავისი ნიშან-თვისებები და განვითარების თავისებურებები მომდევნო თაობას. ამ სამეცნიერო დისციპლინის სახელწოდება პირველად გამოიყენა ინგლისელმა ნატურალისტმა უილიამ ბეტსონმა 1905 წელს. ბიოლოგიურ სხვა დარგებთან შედარებით გენეტიკა ახლად ჩამოყალიბებული მეცნიერებაა.\n\n== გარემოს ზემოქმედება ==\nინდივიდის ყველა ნიშან-თვისება როდია მემკვიდრეობით მიღებული. ზოგიერთ მათგანს გარემო და აღზრდა განაპირობებს. მაგალითად, ადამიანი წერა-კითხვის უნარს სწავლით იძენს. არის ისეთი თვისებებიც, რომლებიც მემკვიდრეობითობისა და გარემოს ურთიერთქმედების შედეგია. ადამიანის სხეულის ფორმა ნაწილობრივ მემკვიდრეობით მიღებული თვისებაა, თუმცა მასზე ისიც ახდენს გავლენას, თუ რამდენ საკვებს იღებს ადამიანი.\n\n== ქრომოსომები და გენები ==\nმშობლის ნიშან-თვისებები ქრომოსომების საშუალებით გადადის შვილზე. ქრომოსომა წარმონაქმნია, რომელიც სხეულის ყველა უჯრედშია, ამიტომ თითოეული უჯრედი შეიცავს ინფორმაციას იმის თაობაზე, თუ როგორ არის აგებული მთელი ორგანიზმი.\n\nუჯრედის ბირთვში ბევრი ქრომოსომაა. ყოველ მათგანს თავისი წყვილი ჰყავს. ამ წყვილში ერთი ქრომოსომა დედისეულია, მეორე კი — მამისეული. თითოეული სახეობის ცხოველსა და მცენარეს კონკრეტული რაოდენობის ქრომოსომები აქვს. მაგალითად, ადამიანს 46 ქრომოსომა აქვს, რომელიც 23 წყვილს ქმნიან.\n\nქრომოსომის მთელ სიგრძეზე გენებია განლაგებული, რომელშიც ორგანიზმის მემკვიდრეობითი ნიშან-თვისებების შემცველი ინფორმაციაა მოცემული. მაგალითად, ადამიანის გენში თვალის ან თმის ფერის შემცვლელი ინფორმაციაა ჩაწერილი. შედარებით რთულ ნიშან-თვისებებს, მაგალითად, სხეულის ფორმას, მრავალი გენის ერთობლივი მოქმედება განსაზღვრავს.\n\nუჯრედში ყველა ქრომოსომა სხვადასხვაგვარია, თუმცა ქრომოსომათა ყოველი წყვილი ერთი და იმავე ინფორმაციის შემცველია, ამიტომ ყოველ თვისებას ორი გენი განსაზღვრავს.\n\nგენები ცილების წარმოქმნას არეგულირებს და ამის მეშვეობით ქმნის ცხოველისა თუ მცენარის სხვადასხვა ნიშან-თვისებას. ორგანიზმის უჯრედებში ათასობით სხვადასხვაგვარი ცილაა და ყველა მათგანს თავისი მოვალეობა აკისრია; ყოველი გენი ერთი ან რამდენიმე სახის ცილის წარმოქმნას არეგულირებს. რა გენებიც არის თქვენს უჯრედებში, სწორედ ის ცილები წარმოიქმნება.\n\n== გენების მემკვიდრეობით გადაცემა ==\nახალი ცხოველი თუ მცენარე ორი საგანგებო — სასქესო უჯრედების — შერწყმით წარმოიქმნება. ამ უჯრედებიდან ერთი მამისეულია, მეორე კი — დედისეული. ისინი იმით განსხვავდება ორგანიზმის სხვა უჯრედებისაგან, რომ ქრომოსომების არასრულ ნაკრებს შეიცავს. ყოველ სასქესო უჯრედში ქრომოსომების რაოდენობის მხოლოდ ნახევარია. სასქესო უჯრედების შერწყმით მიღებულ ახალ უჯრედს ქრომოსომების ნორმალური რაოდენობა აქვს — ნახევარი დედისა და ნახევარი — მამისა.\n\n== დომინანტი გენები ==\nჩვენს მიერ მემკვიდრეობით მიღებულ ნიშან-თვისებებს ქრომოსომათა წყვილები განსაზღვრავს, მაგრამ თუკი ყოველი ნიშან-თვისება ორი გენის მოქმედების შედეგია, რომელმა მათგანმა იმოქმედა?\n\nჩვენ მიერ მიმკვიდრეობით მიღებული ყოველი ორი გენიდან ერთი დომინანტია, ანუ ის მეორე მათგანზე დომინირებს (ბატონობს) და სწორედ იგი ახდენს უპირატეს გავლენას ნიშან-თვისების განვითარებაზე. მაგალითად, ბარდას აქვს გენი, რომელიც განსაზღვრავს, როგორი იქნება მისი მარცვალი — გლუვი თუ დანაოჭებული. მცენარეს, რომელიც ორივე მშობლისაგან გლუვი თესლის გენებს იღებს, გლუვი მარცვალი ექნება, ხოლო მცენარე, რომელმაც დანაოჭებულობის ორი გენი მიიღო, მარცვალსაც დანაოჭებულს წარმოქმნის. თუმცა, გლუვი მარცვლის გენი დანაოჭებული მარცვლის გენზე დომინირებს, ამიტომ თუ მცენარემ ერთი მშობლისაგან გლუვი მარცვლის გენი მიიღო, ხოლო მეორესაგან — დანაოჭებული, იგი მაინც მხოლოდ გლუვ თესლს წარმოქმნის.\n\nდომინანტობის ასეთი თვისება ნიშნავს, რომ ყოველ მცენარესა და ცხოველს ქრომოსომებში ბევრი ,,ფარული'' გენი აქვს, რომლებიც არ ვლინდება, რადგან მათ დომინანტი გენები ნიღბავს.\n\n== გენური ინჟინერია ==\nმეცნიერები ჩასწვდნენ გენეტიკის საიდუმლოებებს და მოახერხეს ცოცხალი უჯრედების შექმნა, რომლებსაც სასარგებლო თვისებები მიანიჭეს. მაგალითად მიკრობები \n(პაწაწინა, ერთუჯრედიანი ორგანიზმები — ბაქტერიები და საფუარი) შეიძლება ისე შეიცვალოს, რომ სამკურნალოდ გამოსადეგი ვაქცინები, ჰორმონები და სხვა ქიმიური ნივთიერებები წარმოქმნას, რომლებსაც, ჩვეულებრივ, ადამიანის ორგანიზმი გამოიმუშავებს.\n\nგენურ ინჟინერიას მრავალგვარი გამოყენება აქვს, მაგრამ ადამიანი უფრთხის მის ფართოდ გავრცელებას. ოდესმე შეიძლება ხელოვნურად შეიქმნას ბავშვი, რომელსაც საგანგებოდ შერჩეული ნიშან-თვისება ექნება.\n\n== ლიტერატურა ==\n* \n* \n* \n* \n\n== რესურსები ინტერნეტში ==\n\n* სამეცნიერო ჟურნალ American Journal of Human Genetics-ის საიტი \n* სამეცნიერო ჟურნალ Nature Genetics-ის საიტი", "url": "https://ka.wikipedia.org/wiki/გენეტიკა", "length": 4394}
{"id": "12581", "title": "თელეთის ბრძოლა", "text": "'''თელეთის ბრძოლა 1522''' –  ბრძოლა ქართლის სამეფოსა და ირანის ლაშქარს შორის. 1518 წლიდან აღმოსავლეთ საქართველო და სამცხე-საათაბაგო სეფიანთა ირანის ვასალები გახდნენ. ქართველი მეფე-მთავრები ვასალობიდან განთავისუფლებისათვის იბრძოდნენ. 1522 წელს შაჰ-ისმაილ I-მა ურჩი ვასალის დასამორჩილებლად ქართლში ლაშქრობა გადაწყვიტა. დავით X-მ შაჰს ზავი შესთავაზა. ისმაილმა დავითს მასთან გამოცხადება და მაჰმადიანობის მიღება მოსთხოვა. ამ პირობაზე დავითი არ დათანხმდა და თავდაცვისათვის მზადებას შეუდგა. მეფეს კახეთიდან და სამცხიდან მაშველი რაზმები მოუვიდა, დაიქირავა მთისა და ჩრდილოეთ კავკასიის მეომრები, გაამაგრა ციხე-კოშკები, განსაკუთრებით თბილისის ციხე.\n\nბრძოლა გაიმართა სოფ. თელეთთან (ახლანდელი გარდაბნის მუნიციპალიტეტი). პირველ შეტაკებაში ქართველებმა მტერი უკუაქციეს, მაგრამ მტრის სარდლობამ  ჯარი შემოაბრუნა და კვლავ შეუტია ქართველთა ლაშქარს. უფლისწული ლუარსაბი ენერგიულად ეკვეთა მტერს, მოსწყვიტა ერთი ფრთა და გაქცეულ ყიზილბაშებს უკან დაედევნა. მაგრამ შაჰს რჩეული რაზმი ჩაესაფრებინა. როდესაც მტერს  დადევნებული ქართველები ამ ადგილს გასცდნენ, ყიზილბაშებმა ზურგიდან დაარტყეს მათ. ქართველები დამარცხდნენ. მეფე შიდა ქართლში დაბრუნდა და ახალი ბრძოლისათვის სამზადისს შეუდგა. შაჰის ჯარმა ქალაქისთავის ღალატით თბილისი აიღო, ააოხრა, ეკლესიები გაძარცვა, გადაწვა და თბილისის ციხეში თავისი გარნიზონი ჩააყენა.\n\nთელეთის ბრძოლის შესახებ ქართულ ისტორიოგრაფიაში აზრთა სხვადასხვაობაა. აკადემიკოსი ნ. ბერძენიშვილს თელეთის ბრძოლა ნამდვილ ფაქტად მიაჩნდა. მკვლევართა ერთი ნაწილის აზრით  (დ. კაციტაძე, რ. კიკნაძე), შაჰ-ისმაილ I საქართველოში არ ყოფილა. ვახუშტის თელეთის ბრძოლის ფაქტი სჯეროდა, მაგრამ საეჭვოდ თვლიდა ამ ბრძოლაში თვითონ მონაწილეობას. „ქართლის ცხოვრების“ მიხედვით, შაჰ-ისმაილ I-ის ეს ლაშქრობა ლუარსაბ I-ის დროს მოხდა.\n==იხილეთ აგრეთვე==\n* საქართველოს ბრძოლების სია\n\n==ლიტერატურა==\n* ''ნარსია გ.'', ქსე, ტ. 4, გვ. 647-648, თბ., 1979\n\nკატეგორია:საქართველოს ბრძოლები\nკატეგორია:ქართლის სამეფო\nკატეგორია:XVI საუკუნის ბრძოლები\nკატეგორია:ირანის ბრძოლები", "url": "https://ka.wikipedia.org/wiki/თელეთის_ბრძოლა", "length": 1921}
{"id": "12584", "title": "თემურლენგის ლაშქრობები საქართველოში", "text": "'''თემურლენგის ლაშქრობები საქართველოში''' — ამიერკავკასიის, ირანის და სხვა მომიჯნავე ქვეყნების დაპყრობის დროს თემურლენგს შეტაკება უხდებოდა ოქროს ურდოსთან. 1385 ოქროს ურდოს ხანი თოხთამიში ამიერკავკასიის ქვეყნებზე გავლით  ჩრდილოეთ ირანს შეესია. ამის საპასუხოდ თემურლენგიც მრავალრიცხვოვანი ჯარით ირანისაკენ დაიძრა, საიდანაც 1386 შემოდგომაზე სამცხის მხრიდან საქართველოში შემოიჭრა. ბაგრატ V-მ, რომელიც თბილისში იყო გამაგრებული, სასტიკი წინააღმდეგობა გაუწია მტერს, მაგრამ ბოლოს იძულებული გახდა ტყვედ დანებებოდა. თემურლენგმა მას რჯულის გამოცვლა შესთავაზა ტახტის დაბრუნების საწინდრად, რაზეც საქართველოს მეფემ უარი განაცხადა, მაგრამ, როდესაც დარწმუნდა, რომ მტრის ხელიდან თავდახსნის სხვა გზა აღარ იყო, დათანხმდა. თემურლენგმა მას ტახტი დაუმტკიცა და 12 ათასიანი მხედრობით საქართველოში გამოისტუმრა. ბაგრატმა ამის შესახებ გზიდან საიდუმლოდ აცნობა თავის შვილს გიორგის, რომელმაც გაჟლიტა მტრის ჯარი და მეფე დაიხსნა.\n\n1387 გაზაფხულზე თემურლენგი ურიცხვი ჯარით მეორეჯერ შემოესია საქართველოს. ბაგრატმა და გიორგიმ მოსახლეობა მიუდგომელ ადგილებში დახიზნეს და მომზადებული დახვდნენ მტერს, მიუხედავად სასტიკი წინააღმდეგობისა, თემურლენგმა მოახერხა საქართველოში შემოჭრა, მაგრამ მალე იძულებული გახდა უკან გაბრუნებულიყო ზურგიდან თოხთამიშის გამოჩენის გამო.\n\n1394 თემურლენგი ორჯერ შემოესია საქართველოს. პირველად სამცხე-საათაბაგოს დაესხა თავს, მეორედ - არაგვის ხეობას. ამჯერადაც თოხთამიშის გამოჩენებამ გააბრუნა იგი საქართველოდან. 1399 მიწურულს თემურლენგი მეხუთედ მოვიდა ამიერკავკასიაში და გამოსაზამთრებლად დაბანაკდა ყარაბაღში, საიდანაც რჩეული მხედრობით პირადად ილაშქრა ჰერეთ-კახეთში, საშინლად ააოხრა და გაძარცვა ეს მხარე.\n\n1400 გაზაფხულზე თემურლენგი უზარმაზარი ლაშქრით მეექვსედ შემოიჭრა საქართველოში. გადაწყვეტილი ჰქონდა საქართველოს მთელი მოსახლეობის გათათრება ან პირწმინდად გაჟლეტა. ქართველები გიორგი VII-ის მეთაურობით მამაცურად შეებრძოლნენ მტერს მდ. საგიმის პირას, ქვემო ქართლში, მაგრამ იძულებული გახდნენ უკან დაეხიათ. თემურლენგი კვალდაკვალ დაედევნა მათ, სასტიკად მოაოხრა ქვემო ქართლი, თბილისი, მუხრანის ველის მიდამოები, ქსნისა და ლეხურის ხეობები და გარს შემოერტყა გორის ციხეს, სადაც გიორგი VII იყო გამაგრებული. გიორგიმ გაარღვია მტრის ალყა და გამაგრდა ძამის ციხეში, სადაც შვიდი დღე-ღამის განმავლობაში მამაცურად იგერიებდა მტრის გააფთრებულ იერიშებს. ძამის ციხის დაცემის შემდეგ საქართველოს მეფე გამაგრდა სავანეთის ციხეში. მტერმა ეს ციხეც აიღო. გიორგი VII გადავიდა დასავლეთ საქართველოში. თემურლენგმა ვერ გაბედა ტყიანსა და უგზო ქვეყანაში მეფის დადევნება და ჯავრი სამცხეზე იყარა. შემდეგ გადავიდა თრიალეთში, იქიდან თეძმის ხეობით - მცხეთაში და დალაშქრეს არაგვის ხეობა, შემდეგ ააოხრა ტაო. ლაშქრობა გაგრძელდა მთელ გაზაფხულ-ზაფხულს. მტერმა მოაოხრა მთელი აღმოსავლეთ და სამხრეთ საქართველო, დალეწა ციხე-კოშკები, გაძარცვა და დაანგრია ეკლესია-მონასტრები, გაკაფა ბაღ-ვენახები, დაწვა და გაანადგურა სოფლები და დაბა-ქალაქები, გაჟლიტა უამრავი ხალხი. ამ ლაშქრობიდან თემურლენგმა 60 ათასზე მეტი ტყვე წაიყვანა.\n\n1401 თემურლენგი მეშვიდედ მოადგა საქართველოს ასაოხრებლად, გიორგი VII-მ ზავი შესთავაზა. თემურლენგი დათანხმდა, რადგანაც ოსმალეთის სულთანთან გადამწყვეტი შეტაკების წინ ზავი მისთვის ხელსაყრელი იყო. 1401 შამქორის ზავის პირობით საქართველო კისრულობდა ხარკის გადახდას, თემურლენგის ლაშქრობების მიღებას, სამიმოსვლო გზების თავისუფლების დაცვას. ქართველებს ეკრძალებოდათ მუსლიმურ ქვეყნებში სახალხოდ ქრისტიანული რელიგიური რიტუალის შესრულება, ხოლო თავიანთ ქვეყანაში კარგად უნდა მოპყრობოდნენ მუსლიმანებს. სამაგიეროდ თემურლენგი საქართველოს მშვიდობას და ხელშეუხებლობას აღუთქვამდა. მიუხედავად ზავისა, თემურლენგი იმავე წელს თავს დაესხა თორთომის ციხეში გამაგრებულ ქართველებს და მოაოხრა იქაური მხარე.\n\n1403 ივლისში, ოსმალეთის სულთან ბაიაზიდ ილდირიმის დამარცხების შემდეგ, თემურლენგი მერვედ შემოიჭრა საქართველოში, მოაოხრა სამცხე და ალყა შემოარტყა ბირთვისის ციხეს, რომლის ერთი მუჭა გარნიზონი სამი კვირის განმავლობაში მამაცურად იგერიებდა მტრის იერიშებს. ციხის დაპყრობის შემდეგ თემურლენგმა გაილაშქრა დასავლეთ საქართველოზე და გიორგი VII-ის დევნაში მივიდა აფხაზეთის საზღვრამდე. ბოლოს იგი, რაკი საქართველოს მეფის წინააღმდეგობა ვერ გატეხა, იძულებული გახდა დაზავებოდა გიორგი VII-ს. ზავი იმეორებდა შამქორის ზავის პირობებს და, რაც მთავარია, ცნობდა საქართველოს, როგორც ქრისტიანულ ქვეყანას. ეს იყო ქართველი ხალხის დიდი გამარჯვება, რომელიც მოპოვებულ იქნა ადამიანთა აურაცხელი მსხვერპლისა და უზარმაზარი მატერიალური ზარალის ფასად.\n\n==იხილეთ აგრეთვე==\n* თემურლენგის პირველი ლაშქრობა საქართველოში\n* თემურლენგის მეორე ლაშქრობა საქართველოში\n* თემურლენგის მესამე ლაშქრობა საქართველოში\n* თემურლენგის მეოთხე ლაშქრობა საქართველოში\n* თემურლენგის მეხუთე ლაშქრობა საქართველოში\n* თემურლენგის მეექვსე ლაშქრობა საქართველოში\n* თემურლენგის მეშვიდე ლაშქრობა საქართველოში\n* თემურლენგის მერვე ლაშქრობა საქართველოში\n\n==ლიტერატურა==\n\n\n==რესურსები ინტერნეტში==\n* თემურლენგის ლაშქრობები საქართველოში — ბიბლიოვიკი", "url": "https://ka.wikipedia.org/wiki/თემურლენგის_ლაშქრობები_საქართველოში", "length": 4700}
{"id": "12587", "title": "თიბვა", "text": "'''თიბვა''', '''ცელვა''' — ბუნებრივი და ნათელი ბალახის მოსავლის აღების საწყისი სტადია. ბალახს თიბავენ თვითმავალი,  ტრაქტორზე კიდული და მისაბმელი სათიბელებით, ხოლო სადაც სათიბელას გამოყენება შეუძლებელია — ცელით. თიბვის სამუშაოს ხარისხის შეფასებისას ყურადღება ექცევა ბალახის დროზე და საჭირო სიმაღლეზე უხარვეზოდ მოჭრას, ღვარეულების სწორად დაწყობას. პარკოსანი ბალახები დაკოკრებისა, ხოლო მარცვლოვანები — დათავტავების ფაზაში მაქსიმალურად შემჭიდროებულ ვადებში (5-7 დღე). ბალახის ფქვილის დადასამზადებლას ბალახი აღნიშნული ფაზების დაწყების წინ უნდა გაითიბოს ელევატორიანი სათიბ-დაქუცმაცებელი მანქანით, რომელიც მოთიბულ და დაკუწულ მასას ტრანსპორტზე ტვირთავს. სარწყავ და ტენიან ბუნებრივ და ნათეს სათიბებზე პირველი თიბვის დროულად ჩატარება ბალახის განმეორებითი გათიბვის საშუალებას იძლევა. პირველი თიბვა უნდა ჩატარდეს ნიადაგის ზედაპირიდან 3-4, ხოლო მეორე — 5-6 სმ-ზე. ნათესი ბალახების  უკანასკნელი თიბვა ხდება 7-9 სმ-ზე. მაღალი და მსხვილღეროიანი ბალახი (ძიძო, ლერწამი და სხვა) უნდა გაითიბოს 12-15 სმ-ზე. აქვიტის თიბვა უნდა შეწყდეს შემოდგომის ყინვების დაწყებამდე 20-25 დღით ადრე.\n\n==ლიტერატურა==\n\n\n<gallery>\nსურათი:Geo95-137-2400.jpg|\nსურათი:Geo95-205-2400.jpg|\nსურათი:Reform_Metrac_G5_Bergmahd.jpg|\n</gallery>\n\nკატეგორია:სოფლის მეურნეობა", "url": "https://ka.wikipedia.org/wiki/თიბვა", "length": 1220}
{"id": "12593", "title": "ჯონ ჰენკოკის ცენტრი", "text": "thumb|250px|ჯონ ჰენკონის ცენტრი\nthumb|250px|ღამის ჩიკაგოს ხედი ჰენკონის ცენტრიდან ჩრდილოეთით.\n'''ჯონ ჰენკოკის ცენტრი''' (John Hancock Center) მდებარეობს მიჩიგანის ავენიუს 875-ში, ჩიკაგოში, ილინოისი. 100-სართულიანი 344 მ სიმაღლის ცათამბჯენის პროექტი ეკუთვნის ინჟინერ-კონსტრუქტორ ფაზლურ ხანს კომპანიიდან ''სკიდმორ, ოუინგს ენდ მერილ'' (SOM). დასრულების ჟამს 1969 წელს ის იყო მსოფლიოში ყველაზე მაღალი შენობა ნიუ-იორკის საზღვრებს გარეთ. ამჟამად ჰენკოკის ცენტრი სიმაღლით ჩიკაგოში მესამე და აშშ-ში კი - მეოთხე ცათამბჯენია, სირს ტაუერის, ეონ ცენტრისა და ემპაირ სტეიტ ბილდინგის შემდეგ. შენობაში განლაგებულია ოფისები და რესტორნები, ასევე 700-მდე საცხოვრებელი ბინა, რომლებიც თავის მხრივ მსოფლიოში ყველაზე მაღალ საცხოვრებელ ბინებად ითვლება.\n\n95-ე სართულზე განლაგებულია რესტორანი, რომელსაც ამჟამად \"The Signature Room on the 95th Floor\" ჰქვია. რესტორნიდან ჩიკაგოსა და მიჩიგანის ტბის თვალწარმტაცი ხედი იშლება. თუმცა ქალაქის საუკეთესო ხედი რესტორნის ქალთა საპირფარეშოდან სჩანს. და ამის გამო ხშირად აქ მამაკაცებსაც მოჰკრავთ თვალს. ჰენკოკის ცენტრის ობსევატორია კონკურენციას უწევს სირს ტაუერის სკაიდეკს, რომელიც ქალაქის ცენტრის მეორე ბოლოში მდებარეობს. ჰენკოკის ცენტრი კომერციულ უბანში მდებარეობს, მაშინ როდესაც სირს ტაუერი ფინანსურ უბანშია. 94-ე სართულზე განლაგებული ობსერვატორიიდან იშლება ჩიკაგოს ხედის ოთხივე მხარე. სპეციალურად გამოყოფილ ბადით შემოვლებულ ადგილას მსურველებს შეუძლიათ გამოსცადონ ზედაპირიდან 305 მეტრზე არსებული ქარების ძალა. 44-ე სართულზე ე.წ. სკაილობია, სადაც ამერიკის ყველაზე მაღალი შიგა საცურაო აუზია. 96-ე სართულზე კოქტეილ ბარია, საიდანაც კოქტეილთან ერთად მზის ჩასვლის პროცესში ჩიკაგოს ხედის ცვლილებას შეიძლება დააკვირდეთ, თუმცა აქ მოხვედრამდე შესაძლოა ლიფტთან საკმაო ხანს ლოდინმა მოგიწიოთ.\n\nცათამბჯენის გამორჩეული X-ფორმის ჯვარედინი ლითონის კარკასის ექსტერიერი ფაქტობრივად მინიშნებაა იმაზე, რომ კონსტრუქციის ”კანი” სინამდვილეში მისი მილისებური სისტემის ნაწილია. ეს იდეა შენობის პროგრესული ჩანაფიქრის კონცეფციის ნაწილია, რითაც შესაძლებელი გახდა რეკორდული სიმაღლის მიღწევა (მილისებური სისტემა შენობის ჩონჩხია, რომელიც მას ხელს უწყობს ქარებისა და მიწისძვრების დროს მდგრადობის შენარჩუნებაში). ეს ასევე საშუალებას იძლევა შენობის შიგა ფართი საყოფაცხოვრებო მიზნებისთვის გამოთავისუფლდეს არქიტექტორის ნებასურვილის შესაბამისად. სხვა მრავალ ნიშანთვისებასთან ერთად ექსტერიერის გადაწყვეტის ამგვარმა ფორმამ ჯონ ჰენკოკის ცენტრს არქიტექტურული შედევრის რეპუტაცია მიანიჭა.\n\nშენობის ინტერიერი 1995 წელს განახლდა; ვესტიბიული მარმარილოთი და დამუშავებული კირქვის ფილებით მოპირკეთდა. ელიფსის მსგავსი მოედანი შენობის წინ საზოგადოებრივ ოაზისს წარმოადგენს მრავალი სეზონური ნარგავებითა და 4 მეტრი სიმაღლის ჩანჩქერით.\n\nშენობა უდიდესი კოშკების მსოფლიო ფედერაციის წევრია. მას ასევე უამრავი ჯილდო აქვს მიღებული მისი განსაკუთრებული სტილის გამო. 2002 წლის 9 მარტს 100 კმ/სთ სიჩქარის ქარმა 43-ე სართულიდან მოგლიჯა შენობის ფასადის ფილა, რომელმაც რამდენიმე მანქანა დაამტვრია და სამი ადამიანი იმსხვერპლა.\n\nყოველწლიური კიბეზე ამსვლელთა შეჯიბრი 94-ე სართულამდე მიჩიგანის ავენიუს დონიდან ობსერვატორიის პლატფორმამდე სახელწოდებით ”დაჯაბნე ჰენკოკი” (Hustle up the Hancock) ტარდება თებერვლის ბოლო კვირას. სარეკორდო დრო დაფიქსირდა 2006 წელს - 9 წუთი და 39 წამი.\n\n== იხილეთ აგრეთვე ==\n<references />\n\n\n* მსოფლიოს უმაღლესი შენობები\n* მსოფლიოს უმაღლესი სტრუქტურები\n* ცათამბჯენთა სია\n\n\n\nკატეგორია:მსოფლიოს უმაღლესი შენობები\nკატეგორია:ჩიკაგო\nკატეგორია:აშშ-ის არქიტექტურა\nკატეგორია:აშშ-ის ცათამბჯენები", "url": "https://ka.wikipedia.org/wiki/ჯონ_ჰენკოკის_ცენტრი", "length": 3355}
{"id": "12596", "title": "თმოგვის ციხე", "text": "'''თმოგვის ციხე''' — ისტორიული ციხე-ქალაქი საქართველოში, ჯავახეთში, მდ. მტკვრის მარცხენა ნაპირზე (ახლანდელი ასპინძის მუნიციპალიტეტი, სოფელი თმოგვი).  2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref></ref>.\n\n== ისტორია ==\nწყაროებში პირველად იხსენიება X საუკუნეში. კონტროლს უწევდა გზას, რომელიც წინა აზიიდან მტკვრის ხეობით საქართველოში შემოდიოდა. თმოგვის ციხის დაწინაურება უნდა დაწყებულიყო IX-X საუკუნეებში, ქ. წუნდის დაკნინების შემდეგ. X საუკუნეში არაბებმა სცადეს მისი აღება, მაგრამ უშედეგოდ. \nXI საუკუნის ქართველი ისტორიკოსი მოგვითხრობს, რომ 914 წელს არაბთა სარდალმა აბულ-კასიმმა აღმოსავლეთ საქართველო და სამცხეთ ჯავახეთი მოაოხრა. თმოგვსაც დაეცა. \nX საუკუნის პირველ ნახევარში თმოგვი და ჯავახეთის დიდი ნაწილი აშოტ კურაპალატის ვაჟის ადარნასეს შთამომავალთა მფლობელობაში უნდა ყოფილიყო. X საუკუნის ბოლოს კი ჯერ აფხაზთა მეფეების ხელშია, შემდეგ სამეფო ციხეა და თვით ჯავახეთის გამგებელი ერისთავიც გაერთიანებული საქართველოს მეფის ბაგრატ III-ის ხელქვეითია. 1011-1012 წლებში, საქართველოს გაერთიანებისათვის ბრძოლაში თმოგვი გვხვდება, როდესაც ბაგრატ მეფემ კლარჯეთის მეფენი სუმბატ და გურგენი  \n\nპირველი თმოგველი ფარსმანია. 1044-1045 წლებში, კლდეკარის ერისთავთერისთავის ლიპარიტის განდგომისას, იგი მასთან ერთად იყო მეფე ბაგრატ IV-ის წინააღმდეგ და მასთან ერთად დამარცხდა. მეფე და ერისთავები შერიგდნენ. ფარსმან თმოგველი ერისთავთერისთავია. იგი ახალქალაქსაც ფლობდა. \n\n1065 წელს თურქ სელჩუკების შემოსევის დროს ახალქალაქის ბრძოლაში ფარსმან თმოგველი გმირულად იბრძოდა მეფისა და მამულისათვის, რის გამოც მოხსენიებული იყო ათონის ივერთა მონასტრის აღაპში:  \n\n1073 წლიდან მეფე გიორგი II-მ თმოგვი უბოძა ურჩ ფეოდალს ნიანია ქუაბულისძე, რომლის ოჯახეულობა 1089 წელს მომხდარ მიწისძვრას შეეწირა. \n\n\n1177 წლის შემდეგ გიორგი III-მ თმოგვი უბოძა მის მიერ მსახურთუხუცესად აღზევებულ აფრიდონს. თამარის ტახტზე ასვლის შემდეგ, დაახლოებით 1186-1187 წლებში სხვა აღზევებულ უგვარო პირებთან ერთა \"მოიშალა და დაიმხო\". თმოგვის ახალი პატრონი უკვე საქართველოს ლაშქრის სარდალი ამირსპასალარი გამრეკელი-თორელია და ამ დროს მისი მნიშვნელობაც ერთიორად ამაღლდა.\n\n1191 წელს გამრეკელის გარდაცვალების შემდეგ გადაეცა მხარგრძელების ერთ შტოს.  \n\n1204 წელს ვანის ქვაბები გახდა თმოგველების საგვარეულო საძვალე. 1265-1283 წლებში თმოგველი ერისთავთერისთავი სმ~ჩმი მონასტერს უშენებს კარიბჭეს და სამრეკლოს. ტაძრის მახლობლად კი ააგო ეკვდერი და ჩუქურთმაში სამშენებლო წარწერაც ჩააყოლა. \n\n1283 წელს კვლავ განმეორდა მიწისძვრა. \n\n\nამ დროს დაინგრა თმოგვიც და ვანის ქვაბებიც. მიუხედავად მიწისძვრისა თმოგველები ჯერ კიდევ ჩანდნენ თმოგვში XIV საუკუნეში. მაგრამ სხვადასხვა მიზეზეზბის გამო ის მიტოვებულ იქნა თმოგველების მიერ. \n\n1350 წლის თმოგვის ციხის ზღუდის საამშენებლო წარწერა გვამცნობს:\n\nმურვან კვითხის ძის შთამომავლები ვანის ქვაბის ტიპიკონის 1393 წლების მინაწერებში არიან დასახელებულნი. \n\nXVI საუკუნეში თმოგვი ათაბაგ ივანეს ხელშია, შემდგომ კი ხან რჩეულაშვილებს ხან ამატაკიშვილებს უკავიათ. \n\n1576-1578 წლებში შალიკაშვილის ხელმძღვანელობით მესხხეთის აზნაურთა ბრძოლა ათაბაგის წინააღმდეგ თმოგვის მიდამოებში სასტიკი ბრძოლით აღინიშნა. თმოგვი ძირითადად დასაყრდენი იყო შალიკაშვილისა. სხვა ციხეებთან და ქვაბებთან ერთად, მანუჩარ ათაბაგმა თმოგვის ქალაქი დაარბია და ციხე თვით დაიჭირა. \n \n1578 წელს ოსმალები შემოვიდნენ სამცხეში და თმოგვი მანუჩარ ათაბაგმა ლალა-ფაშას გადასცა, ამის შემდეგ იგი თავისი მიმდებარე ტერიტორიით ოსმალეთის პოლიტიკური-ადმინისტრაციული ერთეულში – ახალქალაქის ლივაში შედიოდა. რუსეთ-ოსმალეთის 1828-1829 წლების ომის შემდეგ ადრიანოპოლის საზავო ხელშეკრელების (1829) თანახმად ოსმალეთმა საქართველოს სხვა ტერიტორიასთან ერთად თმოგვის ციხეც დათმო.\n\nXVIII საუკუნეში თმოგვში მოსახლეობა შემცირდა. მისი ძველი დიდება დაეცა და ვახუშტის ცნობით \"თმოგვი იყო ქალაქი, არამედ აწ არს დაბაო\".\n\n== არქიტექტურა ==\nთმოგვის ციხე აგებულია მაღალ კლდოვან მთაზე. რელიეფის თავისებურების გამო მისი ზღუდები სხვადასხვა სიმაღლეზეა ამოყვანილი. შედარებით უკეთ არის შემონახული ციხის დასავლეთი ნაწილი. აქ იგი კლდის დამრეც ფერდობზე სამ საფეხურად არის ამოშენებული კედელ-ბურჯებით. სამხრეთ-აღმოსავლეთით კედელი ებჯინებოდა ქვაბს, რომელიც კლდეში გაყვანილი საიდუმლო გვირაბით უკავშირდებოდა ზემოთ ციტადელს და ქვემოთ მდ. მტკვარს. ციხის შუაგულში მცირე ფართობი მთლიანად ნაგებობებს ეჭირა. ბაზალტის ცოკოლზე აღმართული, გათლილი ტუფის კვადრებით ნაშენი, ორფერდა სახურავით გადახურული სწორკუთხა ნაგებობა, როგორც ჩანს, ეკლესია იყო. თმოგვის ციხის მნიშვნებლობაში ორი ძირითადი ფენა გაირჩევა. უძველესი ფენა ნაშენია ტუფის გათლილი კვადრების თანაბარი რიგებით. უხეშად დამუშავებული ნატეხი ქვით ნაგები კედელი კი, გვიანდელი აღდგენა-რეკონსტრუქციის ხანას მიეკუთვნება. ციხის კედლებს გარეთ, დასავლეთით ხევში, კლდის მასივში გამოკვეთილი წმ. ეფრემის ეკლესია, კლდეშივე გამოკვეთილი კანკელით, მეორე, გუმბათოვანი ეკლესიის ნანგრევებში შემორჩენილია XIII საუკუნის კედლის მხატვრობის ფრაგმენტები.\nმინი|950პქ|centre|თმოგვის ციხის საერთო ხედი\nმტკვრის ორივე ნაპირზე ნასოფლარები და სასახლეთა ნანგრევებია. მარცხენა ნაპირის სასახლის ნანგრევები მშენებლობის უძველეს ფენას მიეკუთვნება, მარჯვენა ნაპირისა კი – გვიანდელს და XIV საუკუნის შუა წლებით თარიღდება, სადაც შესაძლებელია აბანოსა და სამი სხვა ნაგებობის გარჩევა. აბანო, რომელიც ქართული აგურითა და ქვითაა ნაშენი, სამ სათავსოს მოიცავს. კამარები ჩამონგრეულია, თუმცა კუთხის ტრომპების თავისებურება შესამჩნევია. სასახლის მახლობლად ორი გზაა: წუნდიდან მომავალი ბილიკი სასახლის აღმოსავლეთით გადის და ვანისქავაბებ ვარძიისკენ მიემართებოდა. მეორე კი ისტორიული გზაა ტრანსპორტისათვის. ეს გზა სოფ. მარგატასტანთან იწყება, სასახლესთან გაივლის, შემდეგ საცალფეხო ბილიკით ხეობაში ეშვება და ხიდს უკავშირდება. მდ. მტკვარზე შემორჩენილია ხიდის ბურჯების ნაშთი. ერთი ხიდი სასახლეებს აკავშირებს, მეორე კი ტრანსპორტისათვის ყოფილა განკუთვნილი. ციხე-ქალაქი რამდენიმეჯერ დაანგრია ძლიერმა მიწისძვრამ (1089, 1283, 1319 და სხვა).\n\n== ლიტერატურა ==\n\n\n* ''ვალერი სილოგავა,'' ჯავახეთის ეპიგრაფიკა, ახალციხე, 2001\n*\n==სქოლიო==\n\nკატეგორია:ასპინძის მუნიციპალიტეტის ციხესიმაგრეები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/თმოგვის_ციხე", "length": 5867}
{"id": "12600", "title": "იბერია", "text": "'''იბერია''' (, ) — აღმოსავლეთ და სამხრეთ საქართველოს ტერიტორიაზე დაახლოებით ძვ. წ. III — ახ. წ. VI საუკუნეებში არსებული ქართული ადრეფეოდალური მონარქიული სახელმწიფო, დედაქალაქით მცხეთა (ორმეფობის პერიოდში, ასევე არმაზი). გავრცელებული ცნობით, სამეფოს დამაარსებელია მცხეთელი დიდებული ფარნავაზ I, ფარნავაზიანთა დინასტიის დამაარსებელი.\n\nდასავლეთის წყაროებში მოიხსენიება, როგორც „აღმოსავლეთის იბერია“ ან „კავკასიის იბერია“, ამავე სახელწოდების იბერიის ნახევარკუნძულისგან განსასხვავებლად.\n\n== ეტიმოლოგია ==\nტერმინი „იბერია“ გაჩნდა უცხოენოვან (ბერძნულ–რომაულ) გარემოში, ელინისტურ ხანაში. საინტერესოა ის ფაქტი, რომ რომაული ნომენკლატურა, იმავე სახელს იყენებს პირენეის ნახევარკუნძულის აღსანიშნავად. არსებობს მოსაზრება, რომ ეს სახელი რომაელებისთვის მარგინალური<ref>''მარგინალური''–საზღვრისპირა. რომაელთათვის კავკასიის იბერიაც და პირენეის ნახევარკუნძულიც, უკიდურესი პროვინციები იყო;</ref> ქვეყნების აღმნიშვნელია. ზოგი მას ქართულ „იმერს“ (იქითა მხარე) უკავშირებს და მიიჩნევს დასავლეთ საქართველოში ლიხსიქითა ან მესხეთის მთებსიქითა ქვეყნის აღსანიშნავად შექმნილ ტერმინად, ზოგი კი უკავშირებს ძვ. წ. V საუკუნის ბერძენ ავტორებთან დამოწმებულ სასპერების სახელს (მათი სახელი შემორჩა ისტორიულ სპერის ოლქს).\n\nთეიმურაზ ბატონიშვილის მიხედვით, სახელწოდება „ივერია“ ადერკი მეფემდე არსებობდა და შესაბამისად ვახუშტისეულ ჰოპოთეზას აქარწყლებს. მისი მოსაზრებით:\n\n\nბიზანტიური ხანის (ახ. წ. IV-XV საუკუნეები) ბერძნულში თანხმოვანი '''ბ''' (β-ბეტა) თანდათან იკარგება და გამოთქმაში იგი დაემსგავსა '''ვ'''-ს (ქართულ ვინს)<ref>კუპრაშვილი ჰ., იბერია თუ ივერია?, გაზეთი „რეზონანსი“. #003, 2007 წლის 11 იანვარი</ref>. შედეგად გვიანდელ ქართულ საისტორიო წყაროებში მკვიდრდება ბიზანტიური ბერძნულის გავლენით — „ივერია“.\n\nდიმიტრი ბაქრაძის აზრით:\n\n\nთეიმურაზ ბატონიშვილს მოჰყავს ანტიოქიის პატრიარქი მელენტის სიტყვები:\n\n\n== ისტორია ==\n=== ჩამოყალიბება ===\nიბერიის ტერიტორია დასახლებული იყო უძველესი დროიდან რამდენიმე მონათესავე თემის მიერ, რომელთაც ძველი ავტორები კოლექტიურად იბერებს (აღმოსავლეთ იბერებს) უწოდებენ. ადგილობრივები საკუთარი ქვეყანას ქართლს უწოდებდნენ, მითური წინაპარი „ქართლოსის“ მიხედვით.\n\nმოსხებს (მესხებს), რომელთაც რამდენიმე კლასიკური პერიოდის ისტორიკოსი მოიხსენიებს, და სასპერებს (ჰეროდოტეს მიხედვით) მნიშვნელოვანი წვლილი უნდა მიუძღოდეთ ამ არემარის თემების კონსოლიდაციაში. მოსხების ადრეული ტომები მომთაბარეობისას ნელ-ნელა მიიწევდნენ ჩრდილოაღმოსავლეთისკენ, სადაც საბოლოოდ ხელშემწყობი კლიმატური და გეოგრაფიული პირობების გამო მუდმივი დასახლებები ჩამოაყალიბეს. ამ დასახლებათაგან მთავარი იყო მცხეთა, რომელიც შემდგომში იბერიის დედაქალაქი გახდა. შუასაუკუნეების ქართულ წყაროში „მოქცევაჲ ქართლისაჲ“ ასევე ნახსენებია აზო და მისი ხალხი, რომლებიც არიან-ქართლიდან მოსულან - პროტო-იბერიელების სამშობლოდან, რომელიც აქამენიდთა მმართველობის ქვეშ იმყოფებოდა სპარსეთის იმპერიის დაცემამდე, იმ ადგილას დასასახლებლად, სადაც ამჟამად მცხეთა მდებარეობს. მეორე ქართულ წყაროში „ქართლის ცხოვრება“, აზო მოხსენიებულია, როგორც ალექსანდრე დიდის მხედართმთავარი, რომელმაც ადგილობრივი მმართველი გვარი გაანადგურა და თავად ჩაიგდო არემარე ხელთ, სანამ ძვ. წ. IV საუკუნეში მას ადგილობრივი მეთაური ფარნავაზი არ დაამარცხებდა.\n\n=== ადრეული ისტორია ===\nელინისტური ხანიდან იბერია მუდამ ერთ გარკვეულ პოლიტიკურ ერთეულს (სახელმწიფოს) აღნიშნავდა, რომელიც აღმოსავლეთ სამხრეთ საქართველოს ვრცელ მიწა-წყალს მოიცავდა. ამ ტერიტორიაზე უმეტესად აღმოსავლურ-ქართული ტომები (ქართები-იბერები) სახლობდნენ. წინაელინისტურ ხანაში, აქ მრავალი სატომთაშორისო გაერთიანება (ტომთა კავშირი) და ადრინდელი კლასობრივი სახელმწიფოებრივი წარმონაქმნი იყო. ამ დროს აქაური მოსახლეობის პოლიტიკურ ცხოვრებაში აქტიური როლი უნდა ეთამაშა მესხების ქართველ ტომებს, რომლებიც ადრე ხეთური კულტურის გავლენის სფეროში შედიოდნენ და მცირე აზიის ჩრდილოეთ-აღმოსავლეთ ნაწილში ცხოვრობდნენ. აქემენიდურ ხანაში ამ რაიონში არსებული ქართული გაერთიანება ცნობილია არიან-ქართლის („ირანის ქართლის“) სახელით და სპარსეთის ფარგლებში უშუალოდ შემავალ აღმოსავლურ-ქართულ გაერთიანებას გულისხმობს.\n\nძვ. წ. IV–III საუკუნეების მიჯნაზე მან შეძლო თავისი ძალაუფლების გავრცელება შიდა ქართლზეც. შეიქმნა დიდი სახელმწიფო გაერთიანება, რომლის ცენტრი მცხეთის მიდამოებში მდებარეობდა. თვით მცხეთის სახელიც მესხთა ტომის სახელიდან უნდა იყოს ნაწარმოები. მცირეაზიელ მესხებს უნდა მოეტანათ აქ ზოგიერთი ხეთური ღვთაების კულტი (არმაზის, ზადენის), რომლებიც უზენაეს ღმერთებად იქცნენ. მათ სახელზე მცხეთის მიდამოებში ააგეს ორი დიდი ციხესიმაგრე — არმაზციხე და ზადენციხე.\n\nthumb|right|250px|კავკასიის უძველესი ქვეყნები: [[ეგრისი|კოლხეთი]], '''იბერია''', [[კავკასიის ალბანეთი|ალბანეთი]] და [[სომხეთი]], ძვ. წ. II ს II ნახევარი.\n\n=== ძლიერების პერიოდი ===\nძვ. წ. III საუკუნის დასაწყისში ქართლში (იბერიაში) ძალაუფლება ხელში ჩაიგდო ადგილობრივი წარმოშობის პირმა („მცხეთის მამასახლისების“ საგვარეულოს წევრმა) ფარნავაზმა, რომელიც იბერიის მეფეთა ახალი დინასტიის — ფარნავაზიანების ფუძემდებელი გახდა. ფარნავაზისა და მისი უახლოესი მემკვიდრეების დროს (ძვ. წ. III ს.) იბერიამ დიდ ძლიერებას მიაღწია და საკმაოდ ვრცელი სახელმწიფო გახდა. შიდა ქართლის, კახეთისა და მესხეთის გარდა მასში შედიოდა დასავლეთ საქართველოს ნაწილი (არგვეთი, აჭარა). მის შემადგენლობაში ივარაუდება ისტორიული ოლქები — გოგარენე, ხორძენე და პარიადრის მთის კალთები (ისინი, სტრაბონის ცნობით, მხოლოდ ძვ. წ. II–I საუკუნეებში ჩამოაჭრეს სომხეთის სამეფოებმა იბერებს). იბერიის სამეფოს ძალაუფლება ვრცელდებოდა აგრეთვე აღმოსავლეთ საქართველოს მთიანეთზე და დასავლეთ საქართველოს ბარის რაიონებზეც (ეგრისი).\n\n=== დაკნინების პერიოდი ===\nძვ. წ. II საუკუნისა და I საუკუნის პირველ ნახევარში იბერია დასუსტდა და გაძლიერებულ სომხეთის სამეფოებთან ბრძოლაში ზოგი ტერიტორია დაკარგა. ელინისტური ხანის იბერია ადრინდელი კლასობრივი წინაფეოდალური სახელმწიფო იყო. მატერიალური დოვლათის მწარმოებელ ძირითად მასას  წარმოადგენდნენ თავისუფალი მეთემენი – მიწისმოქმედნი და მეომარნი. დამორჩილებულ სამიწათმოქმედო თემებს ძირითადად სამეფო საგვარეულო უწევდა ექსპლუატაციას. პრივილეგიურ ფენებს წარმოადგენდნენ აგრეთვე სამხედრო-სამოხელეო არისტოკტარია და ქურუმობა. სამეფო კარზე ჯერ არ იყო მტკიცედ ჩამოყალიბებული ტახტის მემკვიდრეობის წესი. სამეფო ტახტზე აჰყავდათ გარდაცვლილი მეფის უახლოეს ნათესავთაგან ყველაზე ხნიერი. მთის მოსახლეობა სამეურნეო საქმიანობით ჩაცმა-დახურვის წესითა და ზნე-ჩვეულებით მნიშვნელოვნად განსხვავდებოდა ბარის მოსახლეობისაგან. იგი ამ დროს ჯერ კიდევ პირველყოფილ-თემური წყობილების პირობებში ცხოვრობდა, თუმცა იბერიის სახელმწიფო სისტემის შემადგენელ ნაწილს წარმოადგენდა.\n\nძვ. წ. 65 წელს იბერია დალაშქრა რომაელმა სარდალმა პომპუესმა. მიუხედავად ენერგიული წინააღმდეგობისა, იბერიის მეფე არტაგი<ref>რომაული ნომენკლატურით – არტოკე</ref> ბოლოს და ბოლოს დამორჩილდა რომაელებს.\n\n=== რომთან კავშირი ===\nმინი|[[პატერა]] [[არმაზისხევი|არმაზისხევიდან]], სავარაუდოდ რომაულ ქალღმერთ [[ფორტუნას]] გამოსახულებით, ახ. წ. [[II საუკუნე]].\nმალე იბერია გათავისუფლდა რომზე დამოკიდებულებისაგან. რომსა და იბერიას შორის დამყარდა მოკავშირეობითი ურთიერთობა. ახალი წელთააღრიცხვით I-II საუკუნეებში კი იბერია კვლავ გაძლიერდა და ხშირად რომის მეტოქედაც გამოდიოდა ამიერკავკასიისა და ახლო აღმოსავლეთში. იბერიის გაძლიერებას ხელი შეუწყო კონტროლის დაწესებამ კავკასიონის გადმოსასვლელებზე და საგარეო ლაშქრობებში იმიერკავკასიაში მომთაბარე ტომების გამოყენებამ. იბერიამ მოახერხა მთლიანად დაებრუნებინა ადრე სომხეთის მიერ ჩამორთმეული მიწები და I საუკუნის 30-50-იან წლებში (მეფე ფარსმან I-ისა და მისი ვაჟის რადამისტის დროს) მცირე ხნით მთელ სომხეთსაც დაეუფლა.\n\nthumb|right|250px|[[რომის იმპერია]] იმპერატორ [[ტრაიანე]]ს დროს, ა.წ. I-II სს.\n\nI საუკუნის II ნახევარში იბერიამ ძირითადად შეინარჩუნა რომთან მეგობრული ურთიერთობა. ხოლო II საუკუნის 30-50-იან წლებში, ფარსმან II-ის დროს, როდესაც იბერია თავისი ძლიერების მწვერვალზე იყო, მათ შორის დაძაბულობამ იჩინა თავი. იბერიის ტერიტორიამ შავ ზღვას მიაღწია და რომაელთა სამფლობელოების ნაწილი შეიერთა. ფარსმან II-მ მრავალგზის შეუთვალა უარი იმპერატორ ადრიანეს მიწვევაზე და მხოლოდ მისი მემკვიდრის – ანტონინუს პიუსის დროს მოინახულა რომი მეუღლით, ვაჟიშვილით და წარჩინებულთა დიდი ამალით. რომაელები მოუხიბლავს იბერთა სამხედრო ვარჯიშს. იმპერატორს დედაქალაქში დაუდგამს ცხენზე ფარსმანის ქანდაკება, აგრეთვე „გაუფართოებია ფარსმანის სამეფო“, ე. ი. უცვნია იბერიის ფართოდ გაწეული საზღვრები.\n\n=== სპარსეთის გავლენა ===\nმინი|[[ბაგინეთის მთა|ბაგინეთის მთაში]] აღმოჩენილი სამეფო სარეცლის ფეხის გარესაკრავი, ახ. წ. [[II საუკუნე]].\nამ დროს იბერია წარმატებით ებრძოდა პართიასაც, თუმცა მდგომარეობა შეიცვალა III საუკუნიდან, როდესაც ძალაუფლება სასანიდების ხელში გადავიდა. სასანური ირანი უფრო ძლიერი და ცენტრალიზებული სახელმწიფო იყო, ვიდრე არშაკიდების პართია. მეფე შაპურ I-ს (242-272)  დროს იბერია იმპერიაში შემავალ ქვეყნად ითვლებოდა. თავის ცნობილ ''„ქააბაი ზარდოშტის“'' („''Ka’ba-i Zardošt''“) ტრილინგვაში, შაპურ I იმ ქვეყნებსა და ხალხებს შორის, რომლებიც მას ხარკს უხდიდნენ ასახელებს: პერსიდას, პართიას, ხუზისტანს, მეშანს, ასურეთს, ადიაბენას, არაბეთს, ატრუპატკანს, არმენიას, იბერიას (წარწერის ფალაურ ტექსტში: ''„Vyršn“'', ბერძნულში – „Ίβερια“), მახელონიას, ალბანეთს (პართულ-ფალაური: '' Ardan'', სასანურ-ფალაური, შეიძლება, ''Arrān''), ბალასკანს კაპის მთებამდე (ე. ი. კავკასიონამდე) და ალბანეთის კარამდე (დერბენდის გასასვლელი) და სხვ.\n\nიბერიის მეფე ამაზასპი წარწერის მიხედვით იმპერიის ერთ-ერთი უმაღლესი დიდებულია. წარწერაში სამეფო დიდებულები სამ კატეგორიადა დაყოფილი: 1. ისინი, ვინც ძალაუფლება მიიღო სასანიანთა დინასტიის ფუძემდებლის არდაშირ I-ის მამის – პაპაკის დროს, 2. ვინც ძალაუფლება მიიღო არდაშირ I-ის დროს და 3. ისინი ვინც ძალაუფლება მიიღო შაპურ I-ის დროს. სწორედ ამ უკანასკნელთა შორის იხსენიება „''ამაზასპი, მეფე იბერიისა''“ (პართულ-ფალაურ ტექსტში: ''Xmzasp Vyršn'' (სტრ. 28); სასანურ-ფალაურში: ''amčspy vl rvcan'' (სტრ. 30-31); ბერძნულში (სტრ. 60): ''Αμαςασπου τoς βασίλεύς τoς Ίβεριας''). ამასთან მეფე ამაზასპს ასახელებს მეოთხედ, ადიაბენის მეფის არდაშირის, კირმანის მეფის არდაშირისა და დედოფალ დენაკეს შემდეგ.<ref>ამაზასპის შემდეგ აქ დასახელებული არიან უფლისწულები, სასანიანთა სახელმწიფოს გავლენიანი საგვარეულოების – სურენებისა და კარენების წარმომადგენლები, პიტიახშები ხაზარაპეტები, სატრაპები და სამეფოს სხვა დიდმოხელეები. ყველა მათთვის, მათ შორის იბერიის მეფე ამაზასპისათვის, შაპური გარკვეული მსხვერპლის შეწირვას აწესებს.</ref> ყველაფერი ეს, იმაზე მიუთითებს, რომ ამაზასპის სახით საქმე გვაქვს არა იარაღის ძალით დამორჩილებულ მმართველთან, არამედ ირანის მბრძანებლის ერთ-ერთ ყველაზე უფრო გავლენიან მოკავშირესთან.\n\nthumb|right|250px|სამენოვანი წარწერის დეტალი, ''„[[ქააბაი ზარდოშტი]]“'', [[ნაყშე-როსთამი]], [[ირანი]].\n\nმოსაზრება ამაზასპის ირანული ორიენტაციის შესახებ ძველი ქართული წყაროებითაც დასტურდება. „ქართლის ცხოვრების“ მიხედვით, ამაზასპმა „''შეიყვარა სპარსელები''“ (ქც., I, 57). მეფობის დასასრულს, ამავე წყაროს მიხედვით, ამაზასპი ქართველთა და მათ დასახმარებლად მოხმობილ სპარსელთა ლაშქრით ებრძვის ბერძნებს (რომაელებს), რომელთაც მხარს უჭერენ სომხები, მეგრები (დასავლეთ საქართველოს მოსახლეობა) და ოსები. მატიანეს ცნობით, ამაზასპს განუდგნენ და მტრულ დაჯგუფებას მიემხრნენ ქართლის რამდენიმე ერისთავი: ეგრისის ორი ერისთავი, აგრეთვე ოძრხეს, კლარჯეთისა და წუნდას ერისთავები. მომხდარ ბრძოლაში „სპარსელები და ქართველები“ დამარცხდნენ და თვით ამაზასპიც დაიღუპა.<ref>შეიძლება აქ ლაპარაკია ერთ-ერთ იმ მრავალრიცხოვან დამარცხებაზე, რომელიც სპარსელებმა რომთან ბრძოლაში ძლევამოსილი შაბურის შემდეგ განიცადეს;</ref>\n\nსპარსელთა ბატონობას ამის შედეგად, III ს. ბოლოსათვის ბოლო მოეღო როგორც ქართლზე, ისე სომხეთზე. 283 წელს დადებული საზავო ხელშეკრულების თანახმად, სპარსელებმა დაკარგეს კონტროლი სომხეთის მნიშვნელოვან ნაწილზე. 287 წელს რომის იმპერატორის დიოკლეტიანეს დახმარებით სომხეთში გამეფდა ტირიდატ III (287-330). 298 წელს რომაელებთან მორიგი წარუმატებელი შეტაკების შემდეგ, სპარსელები იძულებული გახდნენ რომაელებთან 40 წლის ვადით ნისიბინში (მესოპოტამია) დაედოთ საზავო ხელშეკრულება, რომლის თანახმადაც რომაელებს გადასცეს მესოპოტამია და ზოგი სხვა ოლქი, ამასთანავე აღიარეს რომის პროტექტორატი სომხეთსა და იბერიაზე.\n\nIII საუკუნეშიც, კერძოდ, ამაზასპის დროს, ქართლი ფაქტობრივად დამოუკიდებელ და ძლიერ სახელმწიფოს წარმოადგენდა. მოგონება ამაზასპზე, როგორც ძლიერ მმართველზე, მკაფიოდ შემოინახა ქართულმა საისტორიო ტრადიციამ<ref>„ესე ამაზასპ იყო კაცი ძლიერი და დიდი გოლიათი, მსგავსი ფარსმან ქუალისა...“(''ქც'');</ref>. „ქართლის ცხოვრებაში“ ვრცლადაა მოთხრობილი ამაზასპის ბრძოლაზე ქართლში შემოჭრილ ოსებთან. დედაქალაქ მცხეთის მისადგომებთან ამაზასპი იმარჯვებს მათზე, სდევნის ქართლიდან, ხოლო შემდეგ თვით ლაშქრობს ოსეთში და არბევს მას (ქც., I, 55-57). III საუკუნიდან, როგორც ცნობილია, მართლაც გახშირდა მომთაბარე ალანების შემოსევები ამიერკავკასიაში. შეიძლება ალანთა ერთი ასეთი შემოსევა იგულისხმება ქართული წყაროს ამ მოთხრობაში მეფე ამაზასპის ბრძოლაზე ქართლში შემოჭრილ ოსებთან.\nმინი|250x250პქ|[[სასანიდები|სასანური ირანი]] ძლიერების ხანაში, მეფე [[ხოსრო II]] დროს, [[620]] წელი.\nშემდეგში, უკვე IV ს. დასაწყისში, ქართლის მდგომარეობა მნიშვნელოვნად გაუარესდა. რომის იმპერიის ცენტრის გადანაცვლება აღმოსავლეთით იწვევს რომაელთა პოზიციების გაძლიერებას ამ მხარეში, გარდა ამისა, ადგილი აქვს სასანიანთა ირანის ენერგიულ შემოტევას, ეს უკანასკნელი განსაკუთრებით გაძლიერდა შაპურ II-ის (310-379) დროს. დასუსტებულ ქართლი იძულებული გახდა არჩევანი გაეკეთებინა, ერთი მხრით, ძლიერ ირანსა და, მეორე მხრით, გაძლიერების გზაზე მდგარ აღმოსავლეთ რომის იმპერიას  შორის. ქართლის პოლიტიკური დამოუკიდებლობისა და მისი მოსახლეობის თავისთავადობისადმი მთავარი საფრთხეს ამ დროს სასანიანთა ირანი წარმოადგენდა. შედეგად, IV საუკუნის დასაწყისში იბერია რომის ორიენტაციას დაადგა, რაც სახელმწიფო რელიგიად ქრისტიანობის გამოცხადებაში გამოიხატა.\n\nV საუკუნეში, ვახტანგ გორგასალის მეფობაში, ქართლის სამეფოს შემადგენლობაში მოექცა დასავლეთ საქართველო და სამხრეთ-დასავლეთი საქართველოს ნაწილი. 482 დიდი აჯანყება ირანელთა ბატონობის წინააღმდეგ მარცხით დამთავრდა. 523 წელს, გურგენ მეფის აჯანყების დამარცხების შემდეგ, კავად I-მა ქართლში მეფობა გააუქმა, მაგრამ ფაქტობრივად VI ს. 40-იან წლებამდე ქართულ და ბერძნულ წყაროებშიც იხსენიებიან ქართლის მეფეები.\n\nირანის მეფე ხოსრო I-ს (531-579) დროს ირანი დაიყო 18 ქუსტაკად (ოლქად). ქუსტაკის სამოქალაქო ხელისუფალი იყო პადოსპანი, ხოლო სამხედრო - სპასპეტი. ქუსტაკები იყოფოდა შაჰრებად, მისი გამგებელი კი იყო მარზპანი. ქართლი, სომხეთი და ალბანეთი კავკასიის ქუსტაკში ერთიანდებოდა. ქართლის მარზპანის რეზიდენცია თბილისში მდებარეობდა.\n\n== საზოგადოებრივი ფორმაცია ==\n=== ეკონომიკური ვითარება ===\nმინი|ოქროს დისკი [[ახალგორი|ახალგორიდან]], [[ძვ. წ. IV საუკუნე]].  \nბუნებრივ-გეოგრაფიული პირობების მიხედვით როგორც აღმოსავლეთი, ისე დასავლეთი საქართველო ზოგადად მთისა და ბარის ქვეყნებად იყოფა. სოფლის მეურნეობის ინტენსიური დარგების განვითარების თვალსაზრისით საქართველოს ბარი, ბუნებრივია, გაცილებით ვარგისი და ხელსაყრელი იყო. ბარი, ჩვეულებრივ, ვენახ-ხილიანი ზონა იყო, ხოლო მთა კი, პირიქით. ჰერეთ-კახეთში ბუნებით უხვად დაჯილოდოებულ მხარედ ძველთაგანვე ალაზნისა და ივრის ნაყოფიერი ხეობები ითვლებოდა. ქართლში კი შიდა ქართლის სარწყავად ქცეული თითქმის მთელი ველობი და ქვემო ქართლის ხეობები გამოირჩეოდნენ.\n\nანტიკური პერიოდის ბოლოსათვის, კერძოდ, IV საუკუნიდან, საქართველოს ეკონომიურსა და საზოგადოებრივ ცხოვრებაში დიდი ცვლილებები შეინიშნება. აღსანიშნავია საწარმოო ძალების შემდგომი ზრდა, რამაც ყველაზე ძლიერ მიწათმოქმედების ინტენსიფიკაციაში იჩინა თავი. იბერიაში სპეციფიკური ბენებრივ-გეოგრაფიული პირობების გამო, ინტენსიური სასოფლო-სამეურნეო კულტურა, უმთავრესად მორწყვას ემყარებოდა. უძველესი არხის გაყვანას იბერიაში ტრადიცია ალექსანდრე მაკედონელს მიაწერს: „დასაცა ვენაჴი და რუჲ გამოიღო ქსნით“<ref>მოქცევაჲ ქართლისაჲ, ძველი ქართული აგიოგრაფიული ლიტერატურის ძეგლები, I, გვ. 81.</ref>. მაგრამ უფრო მნიშვნელოვანია ამ ხასიათის უკვე სავსებით რეალური მეორე ცნობა, რომ IV ს. ბოლოს მეფე თრდატმა „რუსთავისა რუჲ გამოიღო“<ref>ქალაქი რუსთავი, იქ რუს გატანასთან დაკავშირებით, მის მსხვილ პოლიტიკურ-ადმინისტრაციულ ცენტრად და საუფლისწულოდ იქცა (''ნ. ბერძენიშვილი'', საქართველოს ისტორიის საკითხები, I, გვ. 373)</ref>. ამ წყაროს ცნობით, VI ს. გაუტანიათ წილკნის რუ. აღსანიშნავია, რომ V-VI საუკუნეებით თარიღდება ნახიდურის, გაჩიანის, მუხრანის, რუის-ურბნისის და ზოგი სხვა დიდი და მცირე არხებიც.\n\nუფრო სრულყოფილი გახდა სასოფლო-სამეურნეო ტექნიკა. გაუმჯობესდა ძირითადი სამიწათმოქმედო იარაღი – ერქვანი<ref>იყო „ხარმრავალ ბმული“ საკმაოდ რთული სახნის-საკვეთიანი, ფრთიანი სახნავი იარაღი;</ref>. ცხადია, გაუმჯობესებული ერქვანი მის წინამორბედზე უფრო ძვირი და ძნელად საშოვარი იყო, მაგრამ გაცილებით აუმჯობესებდა მიწის დამუშავებას, ზრდიდა შრომის ნაყოფიერებასა და მოსავლიანობას. მთის პირობებში მეტი გამოყენება ჰქონდა უფრო მარტივსა და მსუბუქ ცალუღელა სახვნელებს <ref>ამ სახვნელების ერთი ტიპი, რომელსაც ხალხი „აჩაჩა გუთანს“ ეძახის, აქამდეა შემორჩენილი;</ref>. ამ დროს მეურნეობის უმთავრესი დარგებია: მემინდვრეობა, მევენახეობა, მებაღეობა-მებოსტნეობა, მესაქონლეობა.\n\nმემინდვრეობის სისტემაში წამყვანი ადგილი მეხორბლეობას ეჭირა<ref>„ხუარბალი“ ამ დროს ყველა საკვები მცენარის მარცვლეულის, აღმნიშვნელი ზოგადი ტერმინი იყო და არა, როგორც შემდეგში, მხოლოდ პურეულის ჯგუფისა (ივ. ჯავახიშვილი, საქართველოს ეკონომიური ისტორია, I, გვ. 319.)\n;</ref>. ხორბლეულის ყველაზე უფრო გავრცელებული და უძველესი ჯიშები იფქლი და დიკა იყო. საერთოდ, სპეციალისტები ხორბლეული კულტურების ერთ-ერთ სამშობლოდ საქართველოს მიიჩნევენ<ref>გ. ჩიტაია, თოხის კულტურა დასავლეთ საქართველოში (კოლხეთში), ისტორიის ინ-ტის შრომები, თბ., 1959, გვ. 153.</ref>. მოყავდათ ასევე ქერი და ფეტვი.\n\nსოფლის მეურნეობაში მევენახეობა-მეღვინეობის როლიც განსაკუთრებული მნიშვნელობისა იყო. აღმ. საქართველოში ამ დროს ვენახი უმთავრესად დაბლარია, როდესაც დას. საქართველოში უმეტესად მაღლარი ვენახი უნდა ყოფილიყო გაბატონებული. ყალიბდებოდა საქართველოს ცალკეული კუთხეების პირობებისადმი კარგად შეგუებული ვაზის ჯიშების ენდემური ჯგუფები. არქეოლოგიური გათხრების შედეგად მრავლად გამოვლინებული IV–V სს. ქვევრები მეღვინეობის, კერძოდ, ღვინის დაყენების წესის მაღალი განვითარების მაჩვენებელია.\n\n=== სოციალური ვითარება ===\nI-III საუკუნეებში იბერიაში მიმდინარეობდა საზოგადოების მკვეთრი ქონებრივი და სოციალური დიფერენცია. თავისუფალ მეთემეთა ერთმა ნაწილმა დაკარგა საკუთრება და დაქვემდებარებული თემების წევრებს („გლეხებს“) შეერწყა, ანდა „ტაძრეულთა“ (სამეფო მიწების პირობით მფლობელობაში მქონე მიწისმოქმედთა) ფენა შექმნა. მეორე ნაწილი კი აღზევდა და სამხედრო-სამოხელეო არისტოკრატიასთან ერთად „ერისაგან“ გამოყოფილ „აზნაურთა“ წრე დააკომპლექტა. უკვე დიდად განშტოებული სამეფო საგვარეულო სეფეწულთა უმაღლეს ფენას წარმოადგენდა. ამ დროს განუყოფლად ბატონობდა სამეფო ტახტის მამიდან შვილზე გადასვლის წესი. მსხვილი მიწათმფლობელები იყვნენ ტაძრებიც, რომლებიც შემდგომ, IV საუკუნის დასაწყისში, ქრისტიანობის მიღებასთან დაკავშირებით განადგურდნენ.\n\n== იბერიის მეფეთა სია ==\n\nიბერიის მეფეთა სია საბოლოოდ დაზუსტებული არ არის. ბევრი ისტორიკოსი და გენეალოგი (ვახუშტი ბატონიშვილი, თეიმურაზ ბატონიშვილი, სერგი გორგაძე, პავლე ინგოროყვა, ლევან სანიკიძე და გუბაზ სანიკიძე) არ ეთანხმება „ქართლის ცხოვრების“ (XII საუკუნე) ორიგინალურ წყაროს და საკუთარ ვერსიას გვთავაზობს. ასევე თავისი ვერსია გამოაქვეყნა ქართველმა გენეალოგმა კირილ თუმანოვმა, რომელიც ასევე ითვალისწინებს უცხოურ წყაროებს (ბერძნული, ლათინური, ირანული და სომხური<ref>The Georgian Chronicle. Translated from Classical Armenian by Robert Bedrosian. This work is in the public domain. It may be copied and distributed freely. Sources of the Armenian Tradition (Long Branch, New Jersey, 1991)</ref>).\n\n== ადმინისტრაციული მოწყობა ==\n250px|მინი|ფარნავაზის მიერ დაარსებული ადმინისტრაციული ერთეულები\nქართული ისტორიული ტრადიცია საერისთავოების წარმოქმნას ფარნავაზის რეფორმებს უკავშირებს, რომლის მიხედვით, მეფე ფარნავაზ I-მა სამეფო 8 საერისთავოდ და ერთ სასპასპეტოდ დაყო:\n* მარგვეთის საერისთავო\n* კახეთის საერისთავო\n* ხუნანის საერისთავო\n* სამშვილდის საერისთავო\n* წუნდის საერისთავო\n* ოძრხის საერისთავო\n* კლარჯეთის საერისთავო\n* ეგრისის საერისთავო\nცალკე ერთეულს ქმნიდა შიდა ქართლი, რომელიც სპასპეტის საგამგებლოს წარმოადგენდა. ამ ტრადიციის თანახმად ფარნავაზის სუვერენიტეტს ეგრისიც აღიარებდა<ref>ბარამიძე რ., ფარნავაზმან ძლიერჰყო ქვეყანა თვისი, თბ., 1992, გვ. 40</ref>. V საუკუნეში, საერისთავოთა სიას ემატება ჰერეთი. ჰერეთის საერისთავოს ჩამოყალიბება ვახტანგ I გორგასლის მეფობას უკავშირდება.\n\n=== ძირითადი ქალაქები ===\nthumb|left|250px|არმაზი და მცხეთა\nიბერიის დედაქალაქი მცხეთა მრავალი სხვადასხვა მხრიდან მომავალი გზის გადაკვეთის პუნქტში მდებარეობდა. აქ იყრიდა თავს გზები ალბანეთიდან, სომხეთიდან, კოლხეთის სამეფოდან, ჩრდილოეთ კავკასიიდან. ამ ადგილზე გადიოდა დიდი საერთაშორისო სატრანზიტო-სავაჭრო გზა, რომელიც ინდოეთიდან მოდიოდა და კოლხეთის შავიზღვისპირა ქალაქებისაკენ მიემართებოდა. მტკვრის ხეობაში მცხეთის გარდა იყო იბერიის მნიშვნელოვანი ცენტრები - უფლისციხე, წუნდა, ოძრხე და სხვა. სტრაბონის ცნობით ელინისტური ხანის იბერია წარმოადგენდა მჭიდროდ დასახლებულ მეტწილად ქალაქებითა და დაბებით დასერილ ქვეყანას, სადაც იყო კრამიტისსახურავიანი და ხუროთმოძღვრების წესით ნაგები სახლები, ბაზრები და სხვა საზოგადო შენობები. იბერიის ქალაქებში იყო სავაჭრო სახელოსნო უბნები, ხშირად უცხო ტომის ხალხით დასახლებული. მაგ., ძვ. ქართული ქრონიკის მიხედვით, ძვ. წ. 169 მცხეთაში დაარსებულა ებრაული კოლონია. იბერიაში ჭრიდნენ ალექსანდრე მაკედონელის ოქროს მონეტების მინაბაძებს, რაც მსოფლიო ბაზარზე იბერიის აქტიური მონაწილეობით იყო გამოწვეული. მის ტერიტორიაზე აღმოჩენილია უცხო ქვეყნების მოჭრილი ელინისტური ხანის მონეტებიც. იბერიის სამეფოში დაწინაურებული იყო სამშენებლო საქმე. აიგო ციხესიმაგრეები: არმაზციხე - სამეფო რეზიდენცია, ზადენციხე - სევსამორა, კახეთში - ნეკრესი, აშენდა მცხეთა და სხვა, აღიმართა უზენაეს ღვთაებათა კერპები (არმაზის, ზადენის, აინინასი და დანინასი) და სხვა.\n\n== კულტურული მემკვიდრეობა ==\nმინი|259x259პქ|[[არიადნე|არიადნესა]] და [[დიონისე|დიონისეს]] მოზაიკა [[ძალისი|ძალისიდან]], [[II საუკუნე]].\nანტიკური ხანის იბერიის კულტურის შესასწავლად ძვირფასი მასალა მოგვცა მცხეთაში და მის მიდამოებში, კლდეეთში, უფლისციხეში და სხვა ჩატარებულმა არქეოლოგიურმა გათხრებმა. აღმოჩნდა ოქრომჭედლობის და მხატვრული ხელოსნობის ბევრი შესანიშნავი ძეგლი, დიდძალი კერამიკის და ლითონის ინვენტარი, მოზაიკისა და სკულპტურის ნიმუშები. ნაპოვნია ბერძნული და რამეული წარწერები, აღმოჩნდა არქიტექტურის ძეგლები - სასახლეებისა და ტაძრების, აბანოებისა და საწარმოო კერების ნაშთები, დიდძალი ნუმიზმატიკური მასალა. იბერიის კულტურა უცხო (ბერძნულ-რომაული, ირანული და სხვა) ელემენტებთან ერთად შეიცავს მძლავრ ორიგინალურ ნაკადს.\n\n== გალერეა ==\n<center>\n<gallery>\nImage:Uplistikhe complex 02.jpg|უფლისციხე, რომაული პერიოდის ტრიუმფალური თაღი\nImage:Armazi Citadel ruins, Georgia.jpg|არმაზციხე, გალავნის ნაშთები\nსურათი:Armazi akldama.jpg|წარჩინებული პირის ცეცხლთაყვანისმცემლური აკლდამა\nსურათი:Armazi tadzari.jpg|ექვს–აფსიდიანი წარმართული ტაძრის ნაშთი, არმაზციხე\nსურათი:Mcxeta galavani.jpg|ვახტანგ გორგასლის დროინდელი გალავანი და კარიბჭე, მცხეთა\nImage:Jvari მცხეთა Mtskheta.jpg|ჯვრის მონასტერი, სავარაუდოდ აქ იყო განთავსებული ზადენის კერპი<ref>ენამ შემოინახა ტოპონიმი– „ზედაზენი“, ანუ „ზედა ზადენი“, რაც გულისხმობს „ქვედა ზადენის“ არსებობასაც. ერთი მოსაზრებით, სწორედ ჯვრის მთას ერქვა „ქვედა ზადენი“ და იდგა ზადენის კერპი;</ref>\nImage:Mcxeta da svetitsxoveli.jpg|სვეტიცხოველი ზედაზენის მთიდან\nსურათი:Mcxetis antioqia.jpg|აღმ. კარიბჭის ნაშთები და ტაძარი, ანტიოქია მცხეთა\n</gallery>\n</center>\n\n== იხილეთ აგრეთვე ==\n* იბერიის მეფეთა სია\n\n==შენიშვნების სია==\n\n\n== ლიტერატურა ==\n* ''აფაქიძე ა.,'' ქალაქები და საქალაქო ცხოვრება ძველ საქართველოში, წგნ. 1, თბ., 1963;\n* ''ლომთათიძე გ.,'' კლდეეთის სამაროვანი ახ. წ. II საუკუნისა, თბ., 1957;\n* ''ლორთქიფანიძე ო.,'' ანტიკური სამყარო და ქართლის სამეფო (იბერია), თბ., 1968;\n* მცხეთა, ტ. 1 - არმაზისხევის არქეოლოგიური ძეგლები 1937-1946 წწ. განათხარის მიხედვით, თბ., 1955;\n* საქართველოს არქეოლოგია, თბ., 1959;\n* საქართველოს ისტორიის ნარკვევები, ტ. 1, თბ., 1970;\n* ''წერეთელი გ.,'' არმაზის ბილინგვა, „ენიმკის მოამბე“, 1942, ტ. 13;\n* ''ჯავახიშვილი ივ.,'' ქართველი ერის ისტორია, წგნ. 1, თბ., 1965;\n* ''ჯანაშია ს.,'' შრომები, ტ. 1-2, თბ., 1943-1952;\n* ''მელიქიშვილი გ.,'' ქსე, ტ.  5, გვ.67-68, თბ., 1980\n* ''კუპრაშვილი ჰ.,'' იბერია თუ ივერია?, გაზეთი „რეზონანსი“. #003, 2007 წლის 11 იანვარი\"\n* ''ბარამიძე რ.,'' ფარნავაზმან ძლიერჰყო ქვეყანა თვისი, თბ., 1992\n\n== სქოლიო ==\n\n\n== წყაროები ==\n*\n*\n* \n\n== დამატებითი ლიტერატურა ==\n* Roger Rosen, Jeffrey Jay Foxx. ''Georgia: A sovereign country of the Caucasus''\n* Thomson, Robert W. ''Rewriting Caucasian History'' (1996) \n* Braund, David. ''Georgia in Antiquity: A History of Colchis and Transcaucasian Iberia, 550 BC-AD 562'' (New York: Oxford University Press, 1994) \n* Lang, David Marshall. ''The Georgians'' (London: Thames & Hudson, 1966)\n* Toumanoff, Cyril. ''Studies in Christian Caucasian History''. Washington D.C.: Georgetown University Press, 1963\n* Edward Gibbon, Volume II, Chapter XLII, discusses Iberia as one of the areas in the \"Barbaric world\"\n\n== რესურსები ინტერნეტში ==\n* \n* ქართველი ერის ჩამოყალიბება\n* ქართლის სამეფო ახ. წ. III საუკუნეში\n* ეკონომიური და სოციალური ვითარება IV–V საუკუნეების აღმოსავლეთ საქართველოში\n* მასალები საქართველოს ისტორიისათვის\n* მიტროპოლიტი ანანია, საქართველოს სახელმწიფო და საეკლესიო საზღვრები ფარნავაზიან და ბაგრატიონ მეფეთა მმართველობის ეპოქაში და მისი არასწორი ასახვა „Православная Энциклопедия“-ს ტომეულებში\n* აკაკი მაისურაძე, საქართველოს ისტორიული საზღვრების ისტორია უძველესი დროიდან 20 საუკუნემდე (ნაწილი I, ძვ. წ. XII-ახ. წ. V საუკუნეები)\n* Iberia – ANCIENT KINGDOM, GEORGIA, Encyclopædia Britannica\n* CYRIL TOUMANOFF \"Chronology of the Early Kings of Iberia\"\n\n\n\n\n\nკატეგორია:იბერიის სამეფო\nკატეგორია:საქართველოსა და ქართველების აღმნიშვნელი უცხოური ტერმინოლოგია", "url": "https://ka.wikipedia.org/wiki/იბერია", "length": 24622}
{"id": "12603", "title": "ედუარდ კოკოითი", "text": "thumb|ედუარდ კოკოითი\n'''ედუარდ ჯაბეს ძე კოკოითი''' (; დ. 31 ოქტომბერი, 1964) — ეგრეთ წოდებული სამხრეთ ოსეთის დე ფაქტო პრეზიდენტი 2001 წლის 18 დეკემბრიდან  2011 წლის 10 დეკემბრამდე.<ref>ედუარდ კოკოითმა თანამდებობა დატოვა</ref>\n\n== ბიოგრაფია ==\nდაიბადა ცხინვალში, დაამთავრა მე-5 საშუალო სკოლა. მცირე ხანი რადიოსაკვანძო განყოფილებაში ელექტრომექანიკოსად მუშაობდა. 1980 წელს საქართველოს სსრ-ის ჩემპიონი ხდება თავისუფალ ჭიდაობაში; მოგვიანებით - სპორტის ოსტატი. 1988 წელს დაამთავრა სამხრეთ ოსეთის ოლქის პედაგოგიური ინსტიტუტის ფიზკულტურის მასწავლებლის ფაკულტეტი. ინსტიტუტში ირჩევენ კომკავშირის კომიტეტის მდივნად, რის შემდეგ კომკავშირის სტრუქტურებში განაგრძობს მუშაობას.\n\n1990-1991 წლების კონფლიქტის პერიოდში შექმნა და მეთაურობდა ოსეთის დამცველთა რაზმს, რომელიც თავის მხრივ კრი კოჩიევის ჯგუფის ნაწილი იყო. 1990-1993 წლებში სამხრეთ ოსეთის ოლქის პარლამენტის დეპუტატია. 1997 წლის თებერვალში სამხრეთ ოსეთის ოლქის პირველი პრეზიდენტის ბრძანებით დაინიშნა ამავე რესპუბლიკის სავაჭრო წარმომადგენლად რუსეთის ფედერაციაში. 2001 წლის ნოემბერ-დეკემბრის საპრეზიდენტო არჩევნებში სამხრეთ ოსეთის მეორე პრეზიდენტი ხდება, იმარჯვებს რა ხმების 53%-ით.\n\nკოკოევის გამარჯვება მოულოდნელი, თუმცა მეტწილად თედეევის კლანის, სამხრეთ ოსეთის ერთ-ერთი ყველაზე გავლენიანი ოჯახი, მხარდაჭერის დამსახურება იყო, შესაძლოა მისი ალბერტ \"დიკ\" თედეევთან და მის ძმა ჯამბულატთან მეგობრობის გამო. ეს უკანასკნელი მსოფლიო ჩემპიონია თავისუფალ ჭიდაობაში და რუსეთის გუნდის მწვრთნელია, რომელმაც მეტწილად დააფინანსა და ორგანიზება გაუწია კოკოითის საარჩევნო კამპანიას. კლანი ადრე ლუდვიგ ჩიბიროვს უჭერდა მხარს, თუმცა მათ შორის მომხდარი უთანხმოების შემდეგ კოკოითს მიემხრო.\n\nკოკოითის გაპრეზიდენტების შემდეგ თედეევის კლანის წევრები ამ არცნობილი რესპუბლიკის საბაჟო სამსახურისა და ტვირთგადაზიდვების გამგებლები გახდნენ ტრანსკავკასიის მაგისტრალზე როკის გვირაბის გავლით. ეს მაგისტრალი რუსეთსა და სამხრეთ ოსეთს შორის სასიცოცხლო მნიშვნელობის არტერიაა, რაც ასევე მთავარი გზაა კონტრაბანდის, ნარკოტიკებისა და იარაღის ვაჭრობისთვის. ამ მაგისტრალით მიღებული შემოსავლები უმთავრესი შემოსავალია სამხრეთ ოსეთის მთავრობისთვის.\n\n2003 წლის ივლისში კოკოითი თედეევთა წინააღმდეგ ილაშქრებს, ათავისუფლებს რა თედეევს უშიშროების საბჭოს მდივნის თანამდებობიდან, ხოლო კლანის კერძო შეირაღებულ დაჯგუფებას იარაღის დაყრას უბრძანებს. კოკოითის მტკიცებით უშიშროების საბჭოს მდივანს, ისევე როგორც თავდაცვისა და უშიშროების თავმჯდომარეს კრიმინალებთან ჰქონდათ კავშირი. ამ ინციდენტს ცხინვალში სროლები და შეხლა-შემოხლა მოჰყვა.\n\nკოკოითს საქართველოს მთავრობასთან მტკიცე პოზიცია უჭირავს გაერთიანების წინააღმდეგ, თუმცა მზადყოფნას გამოთქვამს სამშვიდობო მოლაპარაკებაზე იმ შემთხვევაში თუ სამხრეთ ოსეთს საქართველო დამოუკიდებელ სახელმწიფოდ აღიარებს (რასაც თბილისის მთავრობა კატეგორიულად უარყოფს).\n\n==რესურსები ინტერნეტში==\n\n\n==სქოლიო==\n\n\n\nკატეგორია:საქართველოში მოღვაწე პოლიტიკოსები\nკატეგორია:დაბადებული   31 ოქტომბერი\nკატეგორია:დაბადებული  1964\nკატეგორია:საქართველოში დაბადებული ოსები\nკატეგორია:ოსი სეპარატისტები", "url": "https://ka.wikipedia.org/wiki/ედუარდ_კოკოითი", "length": 2891}
{"id": "12604", "title": "გიბრალტარის სრუტე", "text": "მინი|გიბრალტარის სრუტე კოსმოსიდან.\n'''გიბრალტარის სრუტე''' (არაბ.: مضيق جبل طارق, ესპ.: Estrecho de Gibraltar) — სრუტე რომელიც აერთებს ხმელთაშუა ზღვას ატლანტის ოკეანესთან. მეზღვაურები მას შემოკლებით „სტროგს“ უწოდებენ.\n\nკონტინენტებს შორის მოქცეული ხმელთაშუა ზღვის წყლის აორთქლების დონე გაცილებით აღემატება მასში ჩადენილი მდინარეების წყლების მასას. გიბრალტარის სრუტის შედარებით მაღალი ფუძე ლიმიტს უქმნის ატლანტის ნაკლებად მლაშე ცივი წლის შერევას თბილ ხმელთაშუა ზღვის წლებთან. ეს უკანასკნელი იმდენად მარილიანია, რომ ის მუდმივად შემოდენილი ატლანტის წლის ქვეშ იძირება და ქმნის ზემლაშე ქვედა წყლის ფენას, რომელსაც ხმელთაშუა განადენს უწოდებენ. ის მიედინება კონტინენტიდან შორს და ქვევით, ჰკარგავს მარილიანობას, სანამ დაახ. 1000 მეტრის სიღრმეზე ატლანტის წყალთან შერევით არ გაწონასწორდება.\n\nსახელი მომდინარეობს არაბულიდან „ჯებელ ალ ტარიქ“, რაც ტარიქის ქვას ნიშნავს. სახელი მიუთითებს ბერბერ მუსლიმთა გენერალ ტარიქ იბნ-ზიიადზე, რომელმაც იბერიის ნახევარკუნძული 711 წელს დაიპყრო.\n\n== რესურსები ინტერნეტში ==\n\n*  Climate Control Requires a Dam at the Strait of Gibraltar \n*  Estudios Geográficos del Estrecho de Gibraltar \n\n\n\nკატეგორია:ევროპის სრუტეები\nკატეგორია:აფრიკის სრუტეები\nკატეგორია:ხმელთაშუა ზღვის სრუტეები", "url": "https://ka.wikipedia.org/wiki/გიბრალტარის_სრუტე", "length": 1199}
{"id": "12605", "title": "დარდანელის სრუტე", "text": "მინი|დარდანელის სრუტე\n'''დარდანელი''' (თურქ. Çanakkale Boğazı, ბერძ. Δαρδανελλια), ადრე ცნობილი როგორც ''ჰელესპონტი'' — არის ვიწრო სრუტე ჩრდილო-დასავლეთ თურქეთში, რომელიც ეგეოსის ზღვას მარმარილოს ზღვასთან აერთებს. მისი კოორდინატებია 40°13′N, 26°26′E. სრუტე სიგრძით 61 კმ-ია და მხოლოდ 1,2–6 კმ მერყეობს სიგანეში, საშუალო სიღრმით 55 მ, ხოლო მაქსიმალური სიღრმით 82 მ. წყალი სრუტის გასწვრივ ორივე მიმართულებით მიედინება მარმარილოს ზღვიდან ეგეოსისკენ ზედაპირის დინებით, საპირისპიროდ კი ქვემო დინებით.\n\nბოსფორის სრუტის მსგავსად ის ევროპას (გალიპოლის ნახევარკუნძულთან) აზიისგან ჰყოფს. სრუტე საერთაშორისო წყლებს ეკუთვნის და ბოსფორთან ერთად შავ ზღვას ხმელთაშუასთან აკავშირებს.\n\nსრუტესთან მდებარე მთავარი ქალაქია ჯანაკალე (თურქ. ჯანას ციხე). სიტყვა დარდანელი მომდინარეობს დარდანუსისგან, რომელიც ძველი ბერძნული ქალაქი იყო სრუტის აზიურ ნაპირზე.\n\nდარდანელის ევროპის ნაპირზეა ნავსადგური გელიბოლუ (გალიპოლი), აზიურ სანაპიროზე კი — ჩანაქკალე.\n\n== იხილეთ აგრეთვე ==\n*ბოსფორი\n\n== რესურსები ინტერნეტში ==\n\n* Pictures of the city of Çanakkale\n* Map of Hellespont\n* Livius.org: Hellespont \n\n\nკატეგორია:აზიის სრუტეები\nკატეგორია:ევროპის სრუტეები\nკატეგორია:ხმელთაშუა ზღვის სრუტეები", "url": "https://ka.wikipedia.org/wiki/დარდანელის_სრუტე", "length": 1157}
{"id": "12608", "title": "დიო", "text": "'''დიო''' (Dio) — მძიმე მეტალის  შემსრულებელი ჯგუფი, შექმნილი ვოკალისტ  რონი ჯეიმზ დიოს მიერ  1982 წლის ოქტომბერში, მას შემდეგ რაც მან დატოვა Black Sabbath. ახლადშექმნილ ჯგუფში მან მიიწვია ვივიან ქემპბელი (გიტარა), ჯიმი ბეინი (ბას გიტარა) და ვინი ეპისი (დასარტყმელი საკრავები).\n\n1983 წლის მაისში გამოუშვეს პირველი ალბომი „წმინდა მყვინთავი“ (Holy Diver), სადაც დიო ერთდროულად იყო ვოკალისტი და  უკრავდა კლავიშებიან ინსტრუმენტზე. იმისათვის რომ კონცერტების დროს ვოკალისტს სცენაზე თავისუფლად ეარა და სინთეზატორთან არ მდგარიყო, ჯგუფმა შემადგენლობაში მიიღო კიდევ ერთი წევრი კლოდ შნელი.\n\nმომდევნო წლებში დიო მრალალ კონცერტს ატარებდა, ჩაწერილი იქნა ახალი ალბომები „რიგში ბოლო“ (The Last in Line) და  „ღვთაებრივი გული“ (Sacred Heart).\n\n1986 წელს ვივიან კემპბელი ჯგუფიდან წავიდა, ის  შეცვალა გიტარისტმა ქრეიგ გოლდიმ. ახალი შემადგენლობით ჩაწერილი იქნა ალბომი „იოცნებე ბოროტად“ (Dream Evil), რის შემდეგაც ჯგუფის შემადგენლობა კვლავ შეიცვალა. ჯგუფში მიიღეს 19 წლის გიტარისტი როუან რობერტსონი, რომელიც მათი დიდი ფანი იყო, ის ორი მოსმენის შემდეგ დაუფიქრებლად იქნა მიღებული დიოს მიერ.\n\n1990 წელს დიომ გამოუშვა ალბომი „გამოკეტე მგლები“ (Lock up the wolves), როლმლის შემდეგაც რონი დიო ვოკალისტად დაუბრუნდა ძველ თანაჯგუფელებს Black Sabbath-ში, მაგრამ მათი გაერთიანება მოკლე აღმოჩნდა, მოხერხდა მხოლოდ ერთი ალბომის ჩაწერა. Black Sabbath-ის ზოგიერთი წევრების ქცევის მანერით უკმაყოფილო რონი დიომ ჯგუფი დატოვა და ხელახლა ჩაუყარა საფუძველი მეტალ ჯგუსფს - დიო.\n\nაღდგენილ ჯგუფში გიტარისტად ახალი წევრი თრეისი ჯი (Tracy G) მიიღეს. 1994-1999 წლებში ჩაწერილ ყველა ალბომს „უცნობი გზები“  (Strange Highways), „გაბრაზებული მანქანები“ (Angry Machines) და  „ჯოჯოხეთი“ (Inferno - Last in Live) ეტყობა რონი დიოს განაწყენებული ტონი და ისინი თავისი სიმძიმით გამოირჩევა. როგორც ფანების თვალსაზრისით, ასევე თვით ვოკალისტის სიტყვებით, ალბომი  „გაბრაზებული მანქანები“ არის დიოს მიერ ჩაწერლი ყველაზე ცუდი ნაკრები.\n\n2000 წელს ჯგუფს დაუბრუნდა გიტარისტი ქრეიგ გოლდი და ჩაწერილი იქნა ერთ-ერთი საუკეთესო ალბომი „მეჯიქა“ (magica), თუმცა გოლდიმ მალვე დატოვა დიო და შემდგომი ალბომის - „დრაკონის მკვლელობა“ (Killing the Dragon) ჩასაწერად 2002 წელს ჯგუფმა გიტარისტად დოუ ალდრიჩი მიიწვია.\n\nაღსანიშნავია, რომ ორჯერ წასული გოლდი 2003-2004 წლებში კვლავ დაუბრუნდა ჯგუფს და დიომ კიდევ ერთი დიდი წარმატების მომტანი ალბომი  „მთვარის მფლობელი“ (Master of the Moon) შესთავაზა თავის ფანებს.\n\n2005 წელს გამოშვებული იქნა ნიუ-იორკში ცოცხლად ჩაწერილი ალბომი ''ბოროტი ან ღვთაებრივი'' (Evil or Divine - Live In New York City). 2005 წელს დიომ უამრავი გასტროლი ჩაატარა სამხრეთ ამერიკაში, იაპონიაში, რუსეთსა და ევროპაში.\n\n2010 წლის 16 მაისს რონი ჯეიმზ დიო გარდაიცვალა კუჭის კიბოს გამო. \n \n== ყოფილი შემადგენლობა ==\n* რონი ჯეიმზ დიო – ვოკალი\n* ქრეიგ გოლდი – გიტარა\n* რუდი სარზო – ბას გიტარა\n* საიმონ ვრაითი – დასარტყმელი საკრავები\n* სკოტ უარენი – კლავიშები\n\nდოუ ელდრიჩი დროებით შეუერთდა დიოს, ქრეიგ გოლდის მიერ რუსეთში მიმდინარე გასტროლების დროს მიღებული ხელის ტრავმის გამო.\n\n== დისკოგრაფია ==\n\n\n\n=== სტუდიური ალბომები ===\n\n* ''Holy Diver'' (წმინდა მყვინთავი, 1983)\n* ''The Last in Line'' (რიგში ბოლო, 1984)\n* ''Sacred Heart'' (ღვთაებრივი გული, 1985)\n* ''Dream Evil'' (იოცნებე ბოროტად, 1987)\n* ''Lock Up the Wolves'' (გამოკეტე მგლები, 1990)\n* ''Strange Highways'' (უცნობი გზები, 1994)\n* ''Angry Machines'' (განრისხებული მანქანები, 1996)\n* ''Magica'' (მეჯიქა, 2000)\n* ''Killing the Dragon'' (დრაკონის მოკვლა, 2002)\n* ''Master of the Moon'' (მთვარის მბრძანებელი, 2004)\n\n=== კრებულები და საკონცერტო ალბომები ===\n\n* ''Intermission'' (პაუზა, 1986)\n* ''Diamonds – The Best of Dio'' (ბრილიანტები - დიოს საუკეთესო, 1995)\n* ''Inferno - Last in Live'' (ჯოჯოხეთი - ბოლო ცოცხლად, 1998)\n* ''Evil or Divine - Live In New York City'' (ბოროტი ან ღვთაებრივი  - ცოცხლად ნიუ-იორკში, 2005)\n* ''Holy Diver - Live'' (წმინდა მყვინთავი - ცოცხლად, 2006)\n\n== იხილეთ აგრეთვე==\n* ელფი\n* რეინბოუ\n* Deep Purple\n* Black Sabbath\n\n==რესურსები ინტერნეტში==\n\n* \n\n\n\n\n\nკატეგორია:ინგლისური როკ-ჯგუფები\nკატეგორია:მძიმე მეტალ ჯგუფები", "url": "https://ka.wikipedia.org/wiki/დიო", "length": 3916}
{"id": "12611", "title": "ხარება", "text": "thumb|250პქ|ხარების [[ბიზანტიური ხელოვნება|ბიზანტიური]] [[ხატი]] [[წმინდა ეპისკოპოსი კლიმენტი|წმ. კლიმენტის]] ეკლესიიდან ქ. [[ოჰრიდი|ოჰრიდში]] (მაკედონია, [[IV საუკუნე|IV საუკუნის]] დასაწყისი)\nthumb|250პქ|„ხარება“, [[სანდრო ბოტიჩელი]] (1489-1490, [[უფიცი|უფიცის გალერეა]], [[ფლორენცია]]) \n'''ხარება''' — ერთ-ერთი საუფლო დღესასწაული (უძრავი) ქრისტიანულ ეკლესიაში. აღინიშნება 7 აპრილს (25 მარტს ძველი სტილით). ლუკას სახარების (1,28-35) მიხედვით, გაბრიელ მთავარანგელოზმა მარიამ ღვთისმშობელს ახარა, რომ იგი შობდა იესო ქრისტეს, ძეს ღვთისას.\n\nქრისტოლოგიაში ხარების დღესასწაული ითვლება კაცობრიობის ხსნის დასაწყისად, საუკუნეების განმავლობაში დაფარული ღვთის საიდუმლოს გამოცხადებად.\n\n== ხარება იესოს შობის შესახებ ==\nპატარა ქალაქ ნაზარეთში ცხოვრობდა მოკრძალებული ქალწული, მარიამი, რომელსაც უფალი წმინდა გულით უყვარდა. ერთხელ მას გამოეცხადა უფლისაგან გამოგზავნილი მთავარანგელოზი გაბრიელი და უთხრა: „გიხაროდეს! მომადლებულო, შენთანაა უფალი. კურთხეული ხარ დედათა შორის“. მარიამი შეკრთა, მაგრამ ანგელოზმა დაამშვიდა: „ნუ გეშინია, მარიამ, რადგან ღვთის მადლი იპოვე. დაორსულდები, გაგიჩნდება ვაჟი და სახელად იესოს დაარქმევ. ის იქნება დიდი პიროვნება და ღმერთის ძე ეწოდება. მისცემს მას უფალი მამამისის, დავითის, ტახტს და ქვეყნის აღსასრულამდე იმეფებს იგი იაკობის სახლზე, არ ექნება დასასრული მის მეფობას“.\n\nიმ დროს მარიამი მხოლოდ დანიშნული იყო იოსებზე და ამიტომ გაუკვირდა: „ეს როგორ მოხდება, როცა მე მამაკაცი არ ვიცი?“ ანგელოზმა მიუგო: „სულიწმინდა გადმოვა შენზე და უზენაესის ძალა მოგჩრდილავს. ამიტომ წმინდა შობილიც იწოდება ღვთის ძედ“. მაშინ მარიამმა თქვა: „აჰა, მხევალი ვარ უფლისა. მეყოს შენი სიტყვისამებრ“ და განეშორა მას ანგელოზი.\n\nროცა იოსებმა გაიგო, რომ მარიამი ბავშვს ელოდებოდა, მასთან ფარულად დაშორება გადაწყვიტა, მაგრამ ძილში უფლის ანგელოზი გამოეცხადა და უთხრა: „იოსებ, ძეო დავითისა, ნუ გეშინია შენი ცოლის, მარიამის, მიღება, რადგან ის, ვინც მასშია ჩასახული, სულიწმიდისაგან არის. ძეს შობს და დაარქმევ სახელად იესოს, ვინაიდან იგი იხსნის თავის ხალხს მათი ცოდვებისაგან“. (ლუკას სახარება 1,26-35; მათეს სახარება 1,20-21)\n\n==ლიტერატურა ==\n*''ლომინაძე ბ.'', ქსე, ტ. 11, გვ. 437, თბ., 1987\n* ''საბავშვო ბიბლია, ბიბლიის თარგმნის ინსტიტუტი, 1998 წ., გვ. 290''\n\n== რესურსები ინტერნეტში ==\n* ვრცლად\n* ხარება ყოვლადწმიდისა დედუფლისა ჩვენისა ღმრთის-მშობელისა და მარადის ქალწულისა მარიამისა\n\n\n\nკატეგორია:ქრისტიანული დღესასწაულები\nკატეგორია:თორმეტი საუფლო დღესასწაული", "url": "https://ka.wikipedia.org/wiki/ხარება", "length": 2334}
{"id": "12613", "title": "ვიტორიო ამადეო III (სარდინია)", "text": "thumb|150px|ვიტორიო ამადეო III მარია\n'''ვიტორიო ამადეო III მარია''' (იტალ.: Vittorio Amadeo III Maria) (დ. 26 ივნისი, 1726, ტურინი — გ. 16 ოქტომბერი, 1796, მონჩალერი) — სარდინიის მეფე, სალუცოს და მონფერატოს მარკიზი, აოსტას, მორიანას და ნიცას გრაფი, პიემონტის პრინჩიპე (თავადი) და სავოიის ჰერცოგი 1773-1796 წლებში.\n\n== ბიოგრაფია ==\nვიტორიო ამადეო პიემონტ-სარდინიის მეფის კარლო ემანუელე III-ის და მისი მეუღლის, პოლიქსენე ფონ ჰესენ-რაინფელს-როტენბურგის უფროსი ვაჟი იყო. 1773 წელს მამის გარდაცვალების შემდეგ იგი სარდინიის მეფე და სავოიის ჰერცოგი გახდა.\n\n1750 წლის 31 მაისს მან ქალაქ ულში იქორწინა ესპანეთის პრინცესა მარია ანტონიაზე, რომელთანაც შეეძინა შვილები:\n\n* კარლო ემანუელე IV (1751 - გ. 1819), სარდინიის მეფე\n* კარლოტა იზაბელა (დ. 1752 - გ. 1755), \n*ლუიზა მარია ჯუზეპა (დ. 1753 - გ. 1810), საფრანგეთის დედოფალი, ლუი XVIII-ის მეუღლე\n* ამადეო ალესანდრო (დ. 1754 - გ. 1755), მონფერატოს ჰერცოგი\n*მარია ტერეზია (დ. 1756 - გ. 1805), საფრანგეთის დედოფალი, შარლ X-ის მეუღლე\n*მარია ანა (დ. 1757 - გ. 1824), ჰერცოგინია დე შაბლე\n* ვიტორიო ემანუელე I (დ. 1759 - გ. 1824), სარდინიის მეფე\n* მარია ფერდინანდა (დ. 1760 - გ. 1768), \n* მაურიცო ჯუზეპე (დ. 1762 - გ. 1799), მონფერატოს ჰერცოგი\n*მარია კაროლინა (დ. 1765 - გ. 1831), საქსონიის დედოფალი\n* კარლო ფელიჩე I (დ. 1765 - გ. 1831), სარდინიის მეფე\n* ჯუზეპე ბენედეტო (დ. 1766 - გ. 1802), ჰერცოგი დე მორიენი\n\n== იხილეთ აგრეთვე ==\n* პიემონტ-სარდინიის მეფეთა სია\n\nკატეგორია:სარდინიის მეფეები\nკატეგორია:სავოიის ჰერცოგები\nკატეგორია:დაბადებული 26 ივნისი\nკატეგორია:დაბადებული 1726\nკატეგორია:გარდაცვლილი  16 ოქტომბერი\nკატეგორია:გარდაცვლილი 1796", "url": "https://ka.wikipedia.org/wiki/ვიტორიო_ამადეო_III_(სარდინია)", "length": 1571}
{"id": "12614", "title": "როკუძიო", "text": "'''როკუძიო-ტენო''' () (დ. 28 დეკემბერი, 1164 — გ. 23 აგვისტო, 1176) — იაპონიის იმპერატორი 1165–1168 წლებში.\n\nროკუძიო იმპერატორ ნიძიოს ვაჟი იყო და უკვე 1 წლის ასაკში, 1165 წლის 3 აგვისტოს ტახტზე ავიდა. ორწლინახევრის შემდეგ 1168 წლის 30 მარტს იგი ტახტზე მისმა უფროსმა ძმამ ტაკაკურამ შეცვალა. იმპერატორმა როკუძიომ 12 წლის ასაკამდე იცოცხლა. მისი მმართველობის დროს რეგენტები ბაბუამისი, ექს-იმპერატორი გო-სირაკავა და ცნობილი პოლიტიკოსი ტაირა ნო კიიომორი იყვნენ.\n\n\n\n\nკატეგორია:იაპონიის იმპერატორები\nკატეგორია:დაბადებული 28 დეკემბერი\nკატეგორია:დაბადებული 1164\nკატეგორია:გარდაცვლილი 23 აგვისტო\nკატეგორია:გარდაცვლილი 1176", "url": "https://ka.wikipedia.org/wiki/როკუძიო", "length": 611}
