{"id": "6725", "title": "1874", "text": "5 აგვისტო : იაპონიაში საფოსტო სერვისი იხსნება, ინგლისის ფოსტის მსგავსად. 9 ოქტომბერი : დაარსდა მსოფლიოს საფოსტო კავშირი. იალბუზის დასავლეთ მწვერვალეზე პირველად ავიდნენ ინგლისელი ალპინისტები ფ. გროვეს მეთაურობით. 22 იანვარი : გრიგოლ ჩურსინი — რუსი ეთნოგრაფი, კავკასიიმცოდნე. (გ. 1930) 25 იანვარი : უილიამ სომერსეტ მოემი — ინგლისელი მწერალი (გ.1965) 1 თებერვალი : ჰუგო ფონ ჰოფმანსთალი — ავსტრიელი მწერალი (გ. 1929) 3 თებერვალი : გერტრუდ სტაინი — ამერიკელი მწერალი, საზოგადო მოღვაწე. (გ. 1946) 15 თებერვალი : ერნესტ შეკლტონი — ირლანდიელი პოლარეთის მკვლევარი. (გ. 1922) 21 თებერვალი : დიმიტრი გულია — აფხაზი მწერალი. (გ. 1960) 23 თებერვალი : კონსტანტინ პიატსი — ესტონეთის პირველი პრეზიდენტი. (გ. 1956) 24 თებერვალი : ანა თულაშვილი — ქართული საფორტეპიანო სკოლის ერთ-ერთი ფუძემდებელი. (გ. 1956) 5 მარტი : ჰენრი ტრევერსი — ინგლისელი მსახიობი. (გ. 1965) 25 აპრილი : მარკონი, გულიელმო - იტალიელი გამომგონებელი (გ.1937) 21 მაისი : დადიანი, შალვა - ქართველი მწერალი, დრამატურგი 10 აგვისტო : ჰუვერი, ჰერბერტ - აშშ-ის 31-ე პრეზიდენტი (გ.1964) 13 სექტემბერი : შონბერგი, არნოლდ - ავსტრიელი კომპოზიტორი (გ.1951) 4 ნოემბერი : ბარათაშვილი, იოსებ - ქართველი ადვოკატი და საზოგადო მოღვაწე 30 ნოემბერი : ჩერჩილი, უინსტონ - დიდი ბრიტანეთის პოლიტიკური მოღვაწე (გ.1965) 8 მარტი : ფილმორი, მილარდ - აშშ-ის მე-13 პრეზიდენტი (დ.1800) 11 მარტი : იაკობი, ბორის - რუსი ფიზიკოსი და ელექტროტექნიკოსი (დ.1801)", "url": "https://ka.wikipedia.org/wiki/1874", "len": 1375}
{"id": "6726", "title": "1873", "text": "1 მაისი : ქ. ვენაში გაისხნა მე-6 საერთაშორისო გამოფენა (31 ოქტომბრამდე). დეივიდ ლივინგსტონის დასახმარებლად აღმოსავლეთ აფრიკაში ჩასულ ვერნი ლოვიტ კამერონს ის გარდაცვლილი დახვდა. 1 იანვარი : მარიანო ასუელა — მექსიკელი მწერალი (გ. 1952) 2 იანვარი : ტერეზა ლიზიელი — ფრანგი წმინდანი კარმელიტების ორდენიდან (გ. 1897) 3 იანვარი : ივანე ბაბუშკინი — პროფესიონალი რევოლუციონერი (გ. 1906) 6 იანვარი : ხაიმ ნახმან ბიალიკი — ებრაელი პოეტი (გ. 1934) 15 იანვარი : მაქს ადლერი — ავსტრიელი ფილოსოფოსი (გ. 1937) 15 იანვარი :ვილჰელმ მარქსი — გერმანელი იურისტი და პოლიტიკოსი. (გ. 1946) 18 იანვარი : მემედ აბაშიძე — ქართველი საზოგადო მოღვაწე, მწერალი, პუბლიცისტი. (გ. 1937) 20 იანვარი : იოჰანეს ვილჰელმ იენსენი — დანიელი მწერალი (გ. 1950) 23 იანვარი : ვარლამ ბურჯანაძე — ქართველი პედაგოგი და საზოგადო მოღვაწე. (გ. 1941) 2 თებერვალი : კონსტანტინ ფონ ნოირათი — გერმანელი დიპლომატი და პოლიტიკური მოღვაწე (გ. 1956) 23 თებერვალი : დიმიტრი არაყიშვილი — ქართველი კომპოზიტორი (გ. 1953) 24 თებერვალი : მიხეილ სუმგინი — საბჭოთა მეცნიერი. (გ. 1942) 25 თებერვალი : ენრიკო კარუზო — იტალიელი ტენორი (გ. 1921) 10 მარტი : იაკობ ვასერმანი — გერმანელი მწერალი (გ. 1934) 10 მარტი : მარია პერინი — იტალიელი ბალერინა, და ქართული საბალეტო სკოლის ფუძემდებელი. (გ. 1939) 22 მარტი : ჯულიეტა ლანტერი — იტალიელი-არგენტინელი ფიზიკოსი, მოაზროვნე, არგენტინაში ქალთა უფლებების დამცველი და სოციალური მოძრაობის მხარდამჭერი. (გ. 1932) 27 მარტი : ქრისტეფორე III — სრულიად საქართველოს კათოლიკოს-პატრიარქი (1927–1932) (გ. 1932) 1 აპრილი : სერგეი რახმანინოვი — რუსი კომპოზიტორი (გ.1943) 19 მაისი : იროდიონ ევდოშვილი — ქართველი პოეტი-რევოლუციონერი 8 სექტემბერი : ჟარი, ალფრედ — ფრანგი მწერალი (გ.1907) 13 დეკემბერი : ბრიუსოვი, ვალერი — რუსი პოეტი და კრიტიკოსი 9 იანვარი : ნაპოლეონ III — საფრანგეთის უკანასკნელი იმპერატორი (დ.1808)", "url": "https://ka.wikipedia.org/wiki/1873", "len": 1771}
{"id": "6727", "title": "1872", "text": "1 მარტი : აშშ-ში გაიხსნა იელოუსტოუნის ეროვნული პარკი — მსოფლიოში პირველი ეროვნული პარკი. 1 იანვარი : ხუან ხოსე ესტრადა — ნიკარაგუელი პოლიტიკოსი (გ. 1967) 3 იანვარი : სამსონ ფირცხალავა — ქართველი საზოგადო და პოლიტიკური მოღვაწე (გ. 1952) 6 იანვარი : ალექსანდრე სკრიაბინი — რუსი კომპოზიტორი (გ. 1915) 10 იანვარი : არჩილ ჯორჯაძე — ქართველი პოლიტიკური და საზოგადო მოღვაწე (გ. 1913) 13 იანვარი : ნინო ნაკაშიძე — ქართველი მწერალი და საზოგადო მოღვაწე. (გ. 1963) 20 იანვარი : ფილიპე გოგიჩაიშვილი — ქართველი ექიმი, მწერალი, ეკონომისტი, პუბლიცისტი, კრიტიკოსი. (გ. 1950) 23 იანვარი : იოჟე პლეჩნიკი — სლოვენი არქიტექტორი. (გ. 1957) 14 თებერვალი : ლუარსაბ ანდრონიკაშვილი — ქართველი მეცნიერი (გ. 1939) 16 თებერვალი : ნიკოლოზ გოცირიძე — ქართველი მსახიობი (გ. 1949) 26 თებერვალი : ლუარსაბ ანდრონიკაშვილი — ქართველი იურისტი და საზოგადო მოღვაწე (გ. 1939) 3 მარტი : ვილჰელმს პურვიტისი — ლატვიელი ფერმწერი (გ. 1945) 7 მარტი : პიტ მონდრიანი — ნიდერლანდელი ფერმწერი (გ. 1944) 18 მარტი : ილია ზურაბიშვილი — ქართველი მწერალი (გ. 1955) 19 მარტი : სერგეი დიაგილევი — რუსი ხელოვნებათმცოდნე (გ. 1929) 19 მარტი : ალექსანდრა კოლონტაი — საერთაშორისო და რუსეთის რევოლუციური მოძრაობის მოღვაწე (გ. 1952) 18 მაისი : ბერტრან რასელი — ინგლისელი მათემატიკოსი და ფილოსოფოსი 4 ივლისი : კალვინ კულიჯი — აშშ-ის 30-ე პრეზიდენტი (გ.1933) 16 ივლისი : რუალ ამუნდსენი — ნორვეგიელი მკვლევარი (გ.1928) 3 აგვისტო : ჰაკონ VII — ნორვეგიის მეფე (გ.1957) 31 ოქტომბერი : თუმანიშვილი, გიორგი — ქართველი ინჟინერი (გ.1937) ილია აგლაძე, — ქართველი პუბლიცისტი, ჟურნალისტი, მთარგმნელი (გ.1948) მელქისედეკ III — სრულიად საქართველოს კათოლიკოს-პატრიარქი 1952-1960 (გ.1960) ჰაფიზ იბრაჰიმი — არაბი მწერალი, ჟურნალისტი (გ.1932) 2 აპრილი : სემიუელ მორზე - ამერიკელი გამომგონებელი (დ.1791)", "url": "https://ka.wikipedia.org/wiki/1872", "len": 1719}
{"id": "6728", "title": "1871", "text": "გაიხსნა ამიერკავკასიის პირველი სარკინიგზო ხაზი: ფოთი-შორაპანი. 2 იანვარი : ამადეუს I ესპანეთის მეფე გახდა. 18 იანვარი : შეიქმნა გერმანიის იმპერია. 18 მარტი : პარიზში დაიწყო აჯანყება, შეიქმნა პარიზის კომუნა. 10 მაისი : ხელი მოეწერა ფრანკფურტის ზავს საფრანგეთ-პრუსიის 1870-1871 წლების ომში. 12 მაისი : ოტო ბისმარკმა გერმანიის იმპერიის რაიხსკანცლერის პოსტი დაიკავა. 14 იანვარი : გიორგი გოთუა — ქართველი გენერალი (გ. 1936) 17 იანვარი : ნიკოლაე იორგა — რუმინელი პოლიტიკოსი, ისტორიკოსი, ფილოსოფოსი, არქეოლოგი, მწერალი (გ. 1940) 21 იანვარი : მოსე თოიძე — ქართველი მხატვარი (გ. 1953) 4 თებერვალი : ფრიდრიხ ებერტი — გერმანელი პოლიტიკოსი (გ. 1925) 25 თებერვალი : ლესია უკრაინკა — უკრაინელი პოეტი (გ. 1913) 5 მარტი : როზა ლუქსემბურგი — საერთაშორისო მუშათა მოძრაობის მოღვაწე (გ. 1919) 18 მარტი : რეჯინალდ ოლდუორთ დეილი — კანადელ-ამერიკელი გეოლოგი და პეტროგრაფი (გ. 1957) 27 მარტი : ჰაინრიხ მანი — გერმანელი მწერალი (გ. 1950) 10 ივლისი : მარსელ პრუსტი — ფრანგი მწერალი (გ. 1922) 14 აგვისტო : გუანსიუი — ჩინეთის იმპერატორი (გ. 1908) 16 აგვისტო : ზაქარია ფალიაშვილი — ქართველი კომპოზიტორი 29 აგვისტო : ალბერ ლებრანი — საფრანგეთის პრეზიდენტი 30 ოქტომბერი : პოლ ვალერი — ფრანგი პოეტი (გ. 1945) 18 მარტი : დე მორგანი, აუგუსტუს - მათემატიკოსი (დ.1806) 5 ოქტომბერი : აფანასიევი, ალექსანდრე - რუსი ისტორიკოსი, ლიტერატურათმცოდნე, ფოლკლორისტი", "url": "https://ka.wikipedia.org/wiki/1871", "len": 1319}
{"id": "6729", "title": "1870", "text": "19 ივლისი : საფრანგეთმა ომი გამოუცხადა პრუსიას. 4 სექტემბერი : საფრანგეთში იმპერატორი ნაპოლეონ III ჩამოაგდეს. გამოცხადდა მესამე რესპუბლიკა. 4 იანვარი : გეორგ ეშერიხი — გერმანელი პოლიტიკოსი (გ. 1941) 6 იანვარი : გუსტავ ბაუერი — გერმანელი სოციალ-დემოკრატი პოლიტიკოსი (გ. 1944) 8 იანვარი : მიგელ პრიმო დე რივერა — ესპანეთის სამხედრო და პოლიტიკური მოღვაწე (გ. 1930) 16 იანვარი : იური იააკსონი — ესტონელი სახელმწიფო მოღვაწე. (გ. 1942) 24 იანვარი : ჰერბერტ კილპინი — ინგლისელი ფეხბურთელი და მწვრთნელი. 27 იანვარი : იუჰო კუსტი პაასიკივი — ფინელი პოლიტიკური მოღვაწე (გ. 1956) 3 თებერვალი : ადა ნეგრი — იტალიელი პოეტი ქალი. (გ. 1945) 7 თებერვალი : ალფრედ ადლერი — ავსტრიელი ექიმი და ფსიქოთერაპევტი. (გ. 1937) 15 თებერვალი : ბესარიონ ქებურია — საქართველოს სამოქალაქო ავიაციის ფუძემდებელი. (გ. 1958) 1 აპრილი : ჰამაგუტი ოსატი - იაპონიის პოლიტიკური მოღვაწე (გ.1931) 22 აპრილი : ლენინი, ვლადიმირ - რუსი რევოლუციონერი (გ.1924) 17 მაისი : ჰაგვერდიევი, აბდურაჰიმ - აზერბაიჯანელი საბჭოთა მწერალი (გ.1933) 10 ოქტომბერი : ბუნინი, ივან - რუსი მწერალი (გ.1953) 9 ივნისი : დიკენსი, ჩარლზ - ინგლისელი მწერალი (დ.1812) 23 სექტემბერი : მერიმე, პროსპერ - ფრანგი მწერალი (დ.1803) 5 დეკემბერი : დიუმა, ალექსანდრ (უფროსი) - ფრანგი მწერალი (დ.1802)", "url": "https://ka.wikipedia.org/wiki/1870", "len": 1218}
{"id": "6730", "title": "რაიხსტაგი", "text": "ტერმინით რაიხსტაგი შეიძლება აღნიშნული იყოს: რაიხსტაგი (შენობა) — რაიხსტაგის შენობა ბერლინში (გერმანია), რომელშიც სხდომებს ატარებდნენ გერმანიის იმპერიის და ვაიმარის რესპუბლიკის რაიხსტაგები და დღესდღეობით გერმანიის ბუნდესტაგი. რაიხსტაგი (საღვთო რომის იმპერია) — რაიხის სოციალური ფენების წარმომადგენელთა ყრილობა გერმანელი ერის საღვთო რომის იმპერიაში. რაიხსტაგი (ჩრდილო გერმანიის კავშირი) — პარლამენტი ჩრდილო გერმანიის კავშირის დროს, 1866–1871 რაიხსტაგი (გერმანიის იმპერია) — რაიხის პარლამენტი გერმანიის იმპერიის დროს, 1871–1918 რაიხსტაგი (ვაიმარის რესპუბლიკა) — რაიხის პარლამენტი ვაიმარის რესპუბლიკის დროს, 1919–1933 რაიხსტაგი (მესამე რაიხი) — არათავისუფალი არჩევნებით არჩეული რაიხის პარლამენტი მესამე რაიხის დროს, 1933–1945 რაიხსტაგი (ავსტრია) — სახალხო წარმომადგენლობით პალატა ავსტრიაში 1848 წლის მარტის რევოლუციის შემდგომ.", "url": "https://ka.wikipedia.org/wiki/რაიხსტაგი", "len": 822}
{"id": "6732", "title": "ერიხ ლუდენდორფი", "text": "ერიხ ლუდენდორფი (; დ. 9 აპრილი, 1865, კრუჟევნია, პოზნანი, პრუსიის სამეფო, გერმანიის იმპერია — გ. 20 დეკემბერი, 1937, ტუცინგი, ბავარია, გერმანია) — გერმანელი სამხედრო მოღვაწე, უმაღლესი სახმელეთო ჯარების მთავრსარდლობის (OHL) შეფი და გერმანიის ერთ-ერთი წამყვანი გენერალი პირველი მსოფლიო ომის დროს.", "url": "https://ka.wikipedia.org/wiki/ერიხ_ლუდენდორფი", "len": 294}
{"id": "6733", "title": "პაულ ფონ ჰინდენბურგი", "text": "პაულ ლუდვიგ ჰანს ანტონ ფონ ბენეკენდორფ უნდ ფონ ჰინდენბურგი (; დ. 2 ოქტომბერი 1847, პოზნანი — გ. 2 აგვისტო 1934, ნოიდეკი (დღ. ოგროდიენეცი), აღმოსავლეთი პრუსია) —გერმანელი სამხედრო და სახელმწიფო მოღვაწე, გენერალ-ფელდმარშალი, გერმანიის მეორე რაიხსპრეზიდენტი 1925–1934 წლებში ვაიმარის რესპუბლიკის დროს. 1847 - 2 ოქტომბერი: პრუსიელ ოფიცერს და მემამულეს რობერტ ფონ ბენეკენდორფ უნდ ფონ ჰინდენგურგს და მის მეუღლეს ლუიზეს (დაბ. შვიკარტი, გერმ. Schwickart) შეეძინათ ვაჟი პაული. 1859 - 1866 - გიმნაზიის დამთავრების შემდეგ ჰინდენბურგი სწავლობდა ჯერ ვალშტატის, შემდგომ კი ბერლინის კადეტთა სკოლაში. 1866 - მონაწილეობდა კიონიგგრეცის ბრძოლაში. 1870 - 1871 - მონაწილეობდა გერმანია-საფრანგეთის ომში და იბრძოდა სედანთან. 1893 წელს გახდა პოლკოვნიკი, 1897 წელს გენერალ-მაიორი. 1900 წლიდან იყო გენერალ-ლეიტენანტი. 1903 წლიდან იყო ინფანტერიის გენერალ. 1911 წლიდან გავიდა თადარიგში. 1914 წლის 21 აგვისტოს პირველი მსოფლიო ომის დაწყებიდან 3 კვირის შემდეგ ჰინდენბურგი დაუბრუნდა არმიას და დაინიშნა მე-8 არმიის მთავარსარდლად, რომლის შტაბის უფროსი იყო ერიხ ლუდენდორფი. 26 აგვისტო: ტანენბერგის ბრძოლაში გაანადგურა რუსეთის მე-2 არმია. 6 სექტემბერი: მაზურიის ტბებთან გაანადგურა რუსეთის 1-ლი არმია, რისთვისაც გენერალ-ფელდმარშალის წოდება მიენიჭა. 1 ნოემბერი: დაინიშნა აღმოსავლეთ ფრონტის ჯარების უმაღლეს მთავარსარდლად. 1916 წლის 29 აგვისტოს ერიხ ფონ ფალკენჰაინის გადაყენების შემდეგ ჰინდენბურგი დაინიშნა ჯარების უმაღლესი მთავარსარდლობის (გერმ. Oberste Heeresleitung - OHL) მეთაურად და ლუდენდორფი მისი პირველი გენერალ-კვარტიერმაისტერი გახდა. 1918 წლის გაზაფხულ-ზაფხულის დროს იყო მის მიერვე შემუშავებული სტრატეგიული შეტევითი კამპანიის ხელმძღვანელი დასავლეთის ფრონტზე. 1918 - 29 სექტემბერი: გაზაფხულზე ჩატარებული წარუმატებელი შეტევის შემდეგ \"OHL\"-მ მოითხოვა სასწრაფოდ ზავის დადება და საპარლამენტო მთავრობის დანიშვნა. 9 ნოემბერი: ჰინდენბურგის რჩევით კაიზერ ვილჰელმ II-მ გერმანია დატოვა და ემიგრაციაში წავიდა ნიდერლანდებში. 10 სექტემბერი: მისი ხელმძღვანელობით შეიქმნა პროვიზორული მთავრობა, რომელსაც უნდა ჩაეხშო რევოლუციური გამოსვლები და ეზრუნა ფრონტიდან ჯარების მშვიდობიანი დაბრუნებისათვის. 1919 წელს მეორედ გადადგა თანამდებობიდან. 1925 - 1934 წლებში იყო გერმანიის რაიხსპრეზიდენტი. 1925 წელს აირჩიეს გერმანიის პრეზიდენტად. 1932 წელს 84 წლის მოხუცი და ცუდი ჯანმრთელობის ჰინდენბურგი იძულებული იყო მეორედ ეყარა კენჭი პრეზიდენტად როგორც ერთადერთი კანდიდატი ვისაც შეეძლო ადოლფ ჰიტლერის დამარცხება. მეორე საპრეზიდენტო ვადის დროს ცდილობდა არ დაეშვა ნაცისტური პარტიის ხელისუფლებაში მოსვლა, მაგრამ 1933 წლის იანვარში იძულებული იყო დაენიშნა ჰიტლერი რაიხსკანცლერად. ჰინდენბურგი ერთი წლის შემდეგ გარდაიცვალა, რის შემდეგაც ჰიტლერმა რაიხსპრეზიდენტის თანამდებობა გააუქმა და თვითონ გახდა სახელმწიფო მეთაური როგორც „ფიურერი და რაიხსკანცლერი“.", "url": "https://ka.wikipedia.org/wiki/პაულ_ფონ_ჰინდენბურგი", "len": 2683}
{"id": "6736", "title": "ანდრია ბალანჩივაძე", "text": "ანდრია მელიტონის ძე ბალანჩივაძე (დ. , პეტერბურგი — გ. 28 აპრილი, 1992, თბილისი) — ქართველი კომპოზიტორი, პედაგოგი, საზოგადო მოღვაწე. საქართველოს (1957) და სსრკ (1968) სახალხო არტისტი. ახალი ქართული საკომპოზიტორო სკოლის ფუძემდებელი. მელიტონ ბალანჩივაძის შვილი და ჯორჯ ბალანჩინის ძმა. ანდრიამ მუსიკის სწავლა დაიწყო პეტერბურგში, 1918 კი — განაგრძო ქუთაისში, მამამისის მიერ დაარსებულ სამუსიკო სასწავლებელში. 1927 წელს დაამთავრა თბილისის სახელმწიფო კონსერვატორია ფორტეპიანოსა (ი. აისბერგის კლასი) და კომპოზიციის (მ. იპოლიტოვ-ივანოვის კლასი) განხრით. 1927—1931 წლებში მიავლინეს ლენინგრადის კონსერვატორიაში, სადაც სწავლა განაგრძო პროფესორ ა. ჟიტომირსკისა (კომპოზიცია) და მ. იუდინის (ფორტეპიანო) ხელმძღვანელობით. ბალანჩივაძე ჯერ კიდევ სტუდენტობის პერიოდში გამოვიდა სამოღვაწეო ასპარეზზე. 1925—1927 მუშაობდა სამუსიკო ნაწილის გამგეგ თბილისის მუშა-ახალგაზრდობის თეატრში, 1931—1933 — კ. მარჯანიშვილის დაარსებულ (ახლანდელი მარჯანიშვილის სახელობის) თეატრში, 1935—1937 — მუსიკალურ მუშფაკში. 1937-იდან თბილისის სახელმწიფო კონსერვატორიაში პედაგოგი იყო, ხელმძღვანელობდა საკომპოზიციო კლასს (1940-იდან პროფესორი). მისი მოწაფეები არიან რევაზ ლაღიძე, არჩილ ჩიმაკაძე, ალექსანდრე შავერზაშვილი, შოთა მილორავა, ბიძინა კვერნაძე, ოთარ თევდორაძე, მერი დავითაშვილი, გ. ციციშვილი, ნ. სვანიძე და სხვ. 1941—1949 იყო საქართველოს სახელმწიფო ფილარმონიის სიმფონიური ორკესტრის სამხატვრო ხელმძღვანელი, საქართველოს კომპოზიტორთა კავშირის დაარსებიდან (1932) — მისი გამგეობის წევრი და შემოქმედებითი და საოპერო-სიმფონიური სექციების თავმჯდომარე, 1953—1961 და 1968—1973 — გამგეობის თავმჯდომარე, 1973—1979 — საპატიო თავმჯდომარე. 1957—1991 იყო ყოფილი სსრკ კომპოზიტორთა კავშირის გამგეობის წევრი. ბალანჩივაძის დამსახურებაა ქართული მუსიკის არაერთი ჟანრის ფორმირება. იგი ავტორია პირველი ქართული ბალეტისა „მზეჭაბუკი“, რომლის პრემიერა გაიმართა 1936 თბილისის ოპერისა და ბალეტის თეატრის სცენაზე (ქორეოგრაფიის ავტორი — ვ. ჭაბუკიანი, დირიჟორი — ე. მიქელაძე). ბალეტის საბოლოო რედაქცია „მთების გულის“ სახელწოდებით პირველად ლენინგრადის ოპერისა და ბალეტის თეატრის დასმა წარმოადგინა 1938 წელს. „მთების გული“ დაიდგა აგრეთვე კიევში, ხარკოვში, დნეპროპეტროვსკში, სარატოვში, აშხაბადში, ქუთაისში და აღიარებულ იქნა მუსიკალურ-ქორეოგრაფიული ხელოვნების ნოვატორულ, საეტაპო ნაწარმოებად, რომლის საფუძველი ეროვნული ხალხური ცეკვისა და კლასიკური ქორეოგრაფიის სინთეზია. ბალანჩივაძეს ეკუთვნის კიდევ ორი ბალეტი: „ცხოვრების ფურცლები“ (დაიდგა მოსკოვის დიდ თეატრში 1961, ქორეოგრაფი — ლეონიდ ლავროვსკი) და „მწირი“ (მიხეილ ლერმონტოვის პოემის მიხედვით, დაიდგა თბილისის ოპერისა და ბალეტის თეატრში 1964, ქორეოგრაფი — რ. წულუკიძე); აგრეთვე ლირიკულ-კომიკური ოპერები „მზია“ (დაიდგა 1949) და „ოქროს ქორწილი“ (1970, ორივე თბილისის ოპერისა და ბალეტის თეატრში). ბალანჩივაძე ქართული სიმფონიური და საფორტეპიანო მუსიკის ჟანრის ერთ-ერთი ფუძემდებელია. ნოვატორულ მოვლენად იქნა აღიარებული მისი პირველი სიმფონია (1944; სსრკ სახელმწიფო პრემია 1946), რომელმაც მნიშვნელოვანი კვალი დაამჩნია ეროვნულ სიმფონიური აზროვნების განვითარებას. სიმფონიის ორიგინალურ და მასშტაბურ აღნაგობაში ეროვნულ-ხალხური საწყისები ოსტატურად არის შერწყმული კლასიკურ და თანამედროვე სიმფონიურ ფორმებთან. ამავე ნიშნებითაა აღბეჭდილი ბალანჩივაძის სხვა სიმფონიებიც (II — 1959, III — 1979, IV — 1984). ბალანჩივაძის ოთხი საფორტეპიანო კონცერტიდან (I — 1936; II — 1946, სსრკ სახელმწიფო პრემია, 1947; III — სიმებიანი ორკესტრის თანხლებით, 1952; IV — 1967; შოთა რუსთაველის სახელობის სახელმწიფო პრემია, 1969) განსაკუთრებული პოპულარობით სარგებლობს III, რომელიც ბავშვთა სამყაროს ასახავს და ნორჩი შემსრულებლებისთვისაა განკუთვნილი. აღსანიშნავია აგრეთვე ბალანჩივაძის სიმფონიური სურათები „რიწის ტბა“ (1941), „კრწანისის ბრძოლა“ (1943), „დნეპრი“ (1954), „ზღვა“ (1955), სიმებიანი კვარტეტი (1987); მრავალი საფორტეპიანო პიესა, მ. შ. „ნოქტიურნი“, „სამაია“, „ფრესკა“, „რაფსოდია“, „რომანტიკული ციკლი“, „სონატა“ და სხვა; რომანსები, სიმღერები, საგუნდო ნაწარმოებები. დაწერილი აქვს მუსიკა 30-ზე მეტი სპექტაკლისათვის: „ოლეკო დუნდიჩი“ (1942), „კრწანისის გმირები“ (1943), „სირანო დე ბერჟერაკი“ (1944), „მეფე ლირი“ (1948), „პირველი ნაბიჯი“ (1948) — შოთა რუსთაველის სახელობის თეატრში. მარჯანიშვილის სახელობის თეატრში — „არსენას ლექსი“, „სამი ბღენძი“, „ანათეთ, ვარსკვლავნო“ (სამივე 1931), „შორეული“ (1936), „ხეები ზეზეურად კვდებიან“ (1956), „კეისარი და კლეოპატრა“ (1960), აგრეთვე ქუთაისის, თელავის, ერევნის თეატრების სპექტაკლებისა და კინოფილმებისათვის („არშაულა“, პირველი ქართული ხმოვანი ფილმი (1935), „დაკარგული სამოთხე“ (1937), „სამშობლო“(1939), „გიორგი სააკაძე“ (1942—1943), „დავით გურამიშვილი“ (1946), „მწვერვალთა დამპყრობნი“ (1951), „ისინი ჩამოვიდნენ მთიდან“ (1954), „მამლუქი“ (1958) და სხვა). სოციალისტური შრომის გმირი (1986), საქართველოს სსრ I—IV მოწვევების უმაღლესი საბჭოსა და სსრკ VIII მოწვევის უმაღლესი საბჭოს დეპუტატი. დაჯილდოებულია ლენინის ორდენით, 2 სხვა ორდხენითა და მედლებით. დაკრძალულია მწერალთა და საზოგადო მოღვაწეთა დიდუბის პანთეონში. თბილისში არსებობს მელიტონ და ანდრია ბალანჩივაძეების ქუჩა. დონაძე ვ., ანდრია ბალანჩივაძე და მისი პირველი სიმფონია, „ლიტერატურა და ხელოვნება“, 1946, № 15-16; მისივე, ანდრია ბალანჩივაძის შემოქმედება, „ლიტერატურული საქართველო“, 1967, 12 მაისი, № 20; ჩხიკვაძე გ., საქართველოს საბჭოთა კომპოზიტორები, თბ., 1956; Торадзе Г. Г., Композиторы Грузии, 2 изд., Тб., 1973 Цулуикидзе А. Г., История музыки народов СССР, т. 4-5, М., 1973—1974 ზ. ბაბუნაშვილი, თ. ნოზაძე, „მამულიშვილთა სავანე“, გვ. 70, თბ., 1994 ანდრია ბალანჩივაძე ანდრია ბალანჩივაძე ეროვნული ფილმოგრაფია ა", "url": "https://ka.wikipedia.org/wiki/ანდრია_ბალანჩივაძე", "len": 5333}
{"id": "6737", "title": "ვასილ ბალანჩივაძე", "text": "ვასილ ანტონის ძე ბალანჩივაძე (დ. 24 აპრილი [ ძვ. სტ. 12 აპრილი], 1867, სოფელი ბანოჯა, ახლანდელი წყალტუბოს მუნიციპალიტეტი — გ. 18 მაისი, 1951, თბილისი, საქართველოს სსრ, სსრკ) — ქართველი მსახიობი. საქართველოს სახალხო არტისტი (1950). მელიტონ ბალანჩივაძის ძმა. სცენაზე პირველად გამოვიდა 1887 წელს თბილისში ვასო აბაშიძის ხელმძღვანელობით. 1887–1890 სწავლობდა პეტერბურგის სამხატვრო აკადემიაში. 1890–1891 იყო თბილისის ქართული თეატრის, 1891–1894 — ქუთაისის თეატრის მსახიობი (1921-იდან ხელმძღვანელი), 1924–1929 — თბილისის სანკულტურის თეატრის მთავარი რეჟისორი და მსახიობი, 1929–1935 — თბილისის ცეკავშირის მოძრავი და პერიფერიის თეატრების მსახიობი. გამოირჩეოდა სცენურობით, გარდასახვის ნიჭით, შესანიშნავი ხმით. უპირატესად ასრულებდა სახასიათო და კომედიურ როლებს: ბობჩინსკი ( ნიკოლოზ გოგოლის „რევიზორი“), ბესო ( ალექსანდრე სუმბათაშვილ-იუჟინის „ღალატი“), ბენ აკიბა ( კარლ გუცკოვის „ურიელ ა კოსტა“), ოტია ჯოლია ( ვალერიან გუნიას „და-ძმა”), იაგო (უილიამ შექსპირის „ოტელო“), გელა (აკაკი წერეთლის „პატარა კახი“ ); მისი შემოქმედების გვირგვინი იყო ფილიპე ბარბაქაძე და დარისპან ქარსიძე ( დავით კლდიაშვილის „ირინეს ბედნიერება“ და „დარისპანის გასაჭირი“), 1935–1942 „სახკინმრეწვის“ მსახიობი იყო. გადაღებულია ფილმებში: „დაკარგული სამოთხე“ (ბაბუა ანტონი), „ქალი გაღმიდან“ (ოსმანი ), „ქალიშვილი ხიდობნიდან“ (სარდიონი) და სხვა. ბალანჩივაძე ქართული ესტრადის მსახიობი, ერთდროულად საესტრადო-იუმორისტული სცენების („იმერული სცენები“) ავტორიც იყო და შემსრულებელიც. მასვე ეკუთვნის პიესები: „1905“, „გლეხი ივლიანე გობეჩია“, „აჭარელი ქალი ფატიმა“,„მზის სხივები“, „დაუდევრობის მსხვერპლი“ და სხვა. მიღებული აქვს სახელმწიფო ჯილდოები. 1928: „ჯანყი გურიაში“ რეჟ. ალექსანდრე წუწუნავა 1933: „უკანასკნელი ჯვაროსნები“ (ქისტი) რეჟ. სიკო დოლიძე 1937: „დაკარგული სამოთხე“ (ბაბუა ანტონი) რეჟ. დავით რონდელი 1940: „კოლხეთის ჩირაღდნები“ რეჟ. დავით რონდელი 1940: „ქალი გაღმიდან“ (ოსმანი) რეჟ. ლეონარდ (ლეო) ესაკია 1940: „ქალიშვილი ხიდობნიდან“ (სარდიონი) რეჟ. დიომიდე ანთაძე 1941: „სადარაჯო ჯიხური“ რეჟისორები დიომიდე ანთაძე, ალექსანდრე ჯალიაშვილი 1943: „გიორგი სააკაძე“ (გლეხი) რეჟ. მიხეილ ჭიაურელი 1945: „ჭირვეული მეზობლები“ რეჟ. შოთა მანაგაძე 1948: „ქეთო და კოტე“ რეჟისორები ვახტანგ ტაბლიაშვილი, შალვა გედევანიშვილი ვ", "url": "https://ka.wikipedia.org/wiki/ვასილ_ბალანჩივაძე", "len": 2163}
{"id": "6739", "title": "რევაზ ბალანჩივაძე", "text": "რევაზ გედევანის ძე ბალანჩივაძე (დ. 7 ნოემბერი, 1938, ქუთაისი – გ. 16 დეკემბერი, 2024) — ქართველი ფილოსოფოსი და ანთროპოლოგი. ფილოსოფიის მეცნიერებათა დოქტორი (1982), პროფესორი (1987). 1960 წელს დაამთავრა ქუთაისის პედაგოგიური ინსტიტუტის ისტორიულ-ფილოლოგიური ფაკულტეტი. საქართველოს მეცნიერებათა აკადემიის დ. უზნაძის სახელობის ფსიქოლოგიის ინსტიტუტის უმცროსი მეცნიერ თანამშრომელი (1961-1962), საქართველოს მეცნიერებათა აკადემიის ფილოსოფიის ინსტიტუტის მეცნიერებათა თანამშრომელი (1962-1976). საქართველოს კომუნისტური პარტიის ცენტრალურ კომიტეტთან არსებული პარტიის ისტორიის ინსტიტუტის მეცნიერული კომუნიზმის განყოფილების გამგე (1976-1982), გაზეთ „ახალგაზრდა კომუნისტის“ რედაქტორი (1982-1984), საქართველოს კპ ცკ-ის თანამშრომელი (1984-1986), საქართველოს რუსთაველის სახელობის სახელმწიფო თეატრის და კინოხელოვნების ინსტიტუტის ფილოსოფიის კათედრის გამგე (1986-იდან). მოღვაწეობის ძირითადი სფეროები: ფილოსოფია, ანთროპოლოგია, ეთიკა, კულტუროლოგია. რევაზ ბალანჩივაძე. საქართველოს ბიოგრაფიული ლექსიკონი რ", "url": "https://ka.wikipedia.org/wiki/რევაზ_ბალანჩივაძე", "len": 978}
{"id": "6740", "title": "ალექსანდრე ბაკურაძე", "text": "ალექსანდრე ნიკოლოზის ძე ბაკურაძე (დ. 28 ნოემბერი [ძვ. სტ. 11 დეკემბერი], 1905, სოფელი რეხა, ახლანდელი წალკის მუნიციპალიტეტი ― გ. 4 მაისი, 1987, თბილისი) — ქართველი ფიზიოლიგი. საქართველოს მეცნიერებათა აკადემიის წევრ-კორესპონდენტი (1955), მედიცინის მეცნიერებათა დოქტორი (1946), პროფესორი (1948), საქართველოს მეცნიერების დამსახურებული მოღვაწე (1961), ივანე ბერიტაშვილის ნეიროფიზიოლოგიის სკოლის წარმომადგენელი. 1930 წელს დაამთავრა თბილისის სახელმწიფო სამედიცინო ინსტიტუტი, 1934 მუშაობდა ლენინგრადში, აკადემიკოს ივანე პავლოვისა და ეფიმ ლონდონის ლაბორატორიაში. 1945-იდან გარდაცვალებამდე განაგებდა თბილისის სამედიცინო ინსტიტუტის ფიზიოლოგიის კათედრას, 1966-იდან გარდაცვალებამდე საქართველოს მეცნიერებათა აკადემიის ფიზიოლოგიის ინსტიტუტის პრიმატების ქცევის შემსწვლელი ლაბორატორიის გამგე იყო, 1969-1975 — ამავე ინსტიტუტის დირექტორი,1952-1956 — საქართველოს ფიზიოლოგთა სამეცნიერო საზოგადოების თავმჯდომარის მოადგილე. დაამუშავა საჭმლის მომნელებელი სისტემის ფუნქციების შესწავლის მეთოდები, შეისწავლა ამ სისტემის ნერვული სარეგულაციო მექანიზმები. შეადგინა (ივანე ბერიტაშვილთან ერთად) სახელმძღვანელო „ადამიანისა და ცხოველთა ფიზიოლოგიის პრაქტიკაში“ (1966). 1966 მიენიჭა ივანე თარხნიშვილის პრემია ნაშრომისათვის „კვების ცენტრის ფუნქციური მდგომარეობის ცვლილებები შიმშილისა და მაძღრობის დროს“ (1965, რუსულ ენაზე). მიღებული აქვს სახელმწიფო ჯილდოები.", "url": "https://ka.wikipedia.org/wiki/ალექსანდრე_ბაკურაძე", "len": 1322}
{"id": "6743", "title": "ბალენდუხტი", "text": "ბალენდუხტი (გ. 455) — ქართლის დედოფალი, ვახტანგ I გორგასალის პირველი ცოლი. ბალენდუხტი ირანის შაჰის (სავარაუდებელია იეზდიგერდ II-ის, 439-457) ან ჰორმიზდ III-ის, 457-459 ასული იყო) ჯუანშერის ცნობით, ბალენდუხტისგან შეეძინა ვახტანგს დაჩი უჯარმელი და მისი ტყუპისცალი და, თვით ბალენდუხტი კი მშობიარობას გადაჰყვა.", "url": "https://ka.wikipedia.org/wiki/ბალენდუხტი", "len": 306}
{"id": "6745", "title": "კარლო ბაკურაძე", "text": "კარლო ნიკოლოზის ძე ბაკურაძე (დ. 14 იანვარი, 1927, ტფილისი — გ. 28 ივნისი, 2002, იქვე) — ქართველი მხატვარ-რესტავრატორი. საქართველოს სსრ დამსახურებული მხატვარი (1974). 1952 წელს დაამთავრა თბილისის სამხატვრო აკადემია ქანდაკების სპეციალობით. 1954-იდან მუშაობს მხატვარ-რესტავროტარად, ამავე წლიდან მონაწილეობს გამოფენებში. მოღვაწეობს როგორც ფერმწერი (უმთავრესად მოზაიკის დარგში) და მოქანდაკე. ბაკურაძემ გაამაგრა და აღადგინა გელათის (1957), მარტვილის (1958–1959), მანგლისის (1960), ვარძიის (1960–1961), ატენის სიონის (1960–1961, შ. აბრამიშვილთან ერთად), სამთავროს (1961), სამთავისის (1961), ბიჭვინთის (1963), ყინწვისის (1963–1965), ალავერდის (1965–1969), ტიმოთესუბნის (1969–1970), ალვანის ნათლისმცემლის (1975), ძველი შუამთის (1975), ზემო კრიხია (1977), ბეთანიის (1979–1980), ნიკორწმინდის (1991, მიწისძვრის შემდეგ), რუისპირის წმ. შიოს (1992–1993) და სხვა ეკლესიების კედლის მხატვრობა. ბაკურაძემ 4 წელი (1986–1990) იმუშავა გელათის მოზაიკის — ამ უნიკალური ძეგლის - აღდგენა-გამაგრბაზე. ბაკურაძემ შექმნა შოთა რუსთაველის (მწერალთა კავშირი, 1959), დავით აღმაშენებლის (თბილისის სასულიერო აკადემია, 1986), გიორგი ჩუბინაშვილის (საქართველოს მეცნიერებათა აკადემიის ქართული ხელოვნების ისტორიის ინსტიტუტი, 1987) პორტრეტები (მოზაიკა), გ. ჩუბინაშვილის ბიუსტი (თსუ-ის ეზო) და სხვა. შესრულებული აქვს ფრესკის პირები. საერთაშორისო საატესტაციო კომისიამ 1979 ბაკურაძეს მიანიჭა უმაღლესი კატეგორიის მხატვარ-რესტავრატორის საპატიო წოდება.", "url": "https://ka.wikipedia.org/wiki/კარლო_ბაკურაძე", "len": 1404}
{"id": "6751", "title": "ბალთა (სამკაული)", "text": "ბალთა, ტანსაცმლის (ჩვეულებრივ, სარტყლის) ან ცხენის აღკაზმულობის (ავშარა, აღვირი და სხვა) ლითონის სამკაული, ლითონის ფირფიტა, რომლის ზედაპირი მხატვრულადაა დამუშავებული, შემკულია სხვადასხვა გამოსახულებით, გავარსით, გრეხილით ან ფერადი თვლებით. ქვედაპირზე, ჩვეულებრივ, აქვს ყუნწი ქსოვილზე ან ტყავზე დასამაგრებლად. ზოგჯერ ამავე მიზნით ბალთას უკეთდებოდა ნახვრეტები. საქართველოში ბალთა გვხვდება ბრინჯაოს ხანიდან. ცნობილია არმაზისხევში აღმოჩენილი ოქროს თვალედი ბალთები. ხანდახან უენო აბზინდასაც შეცდომით ბალთას უწოდებენ. ი. გაგოშიძე, ქსე, ტ. 2, გვ. 171, თბ., 1977 ი. გაგოშიძე, ენციკლოპედია „საქართველო“, ტ. 1, გვ. 345, თბ., 1997", "url": "https://ka.wikipedia.org/wiki/ბალთა_(სამკაული)", "len": 619}
{"id": "6752", "title": "ოთარ ბაკურაძე", "text": "ოთარ მიხეილის ძე ბაკურაძე (დ. 14 იანვარი, 1926, თელავი — გ. 22 აგვისტო, 1986, თბილისი) — ქართველი ფილოსოფოსი. ფილოსოფიის მეცნიერებათა დოქტორი (1965), პროფესორი (1968), საქართველოს მეცნიერების დამსახურებული მოღვაწე (1982). 1949 წელს დაამთავრა თსუ ფილოსოფიის ფაკულტეტი. საქართველოს მეცნიერებათა აკადემიის ფილოსოფიის ინსტიტუტის მეცნიერ თანამშრომელი და განყოფილების გამგე (1949–1970), ბათუმის პედაგოგიური ინსტიტუტის რექტორი (1970–1978), ქუთაისის პედაგოგიური ინსტიტუტის რექტორი (1978–1986), თბილისის ვ. სარაჯიშვილის სახელობის კონსერვატორიის ფილოსოფიის კათედრის გამგე (1986). მოღვაწეობის ძირითადი სფეროები — დიალექტიკური მატერიალიზმი, ისტორიული მატერიალიზმი, ფილოსოფიის ისტორია და ეთიკა.", "url": "https://ka.wikipedia.org/wiki/ოთარ_ბაკურაძე", "len": 681}
{"id": "6754", "title": "რაიხსტაგი (ვაიმარის რესპუბლიკა)", "text": "რაიხსტაგი (, იმპერიის საბჭო) ვაიმარის რესპუბლიკის დროს იყო გერმანიის პარლამენტი, რომელიც ფლობდა ქვეყანაში უმაღლეს ძალაუფლებას, როგორც სუვერენული ერის წარმომადგენელი. 1919 წლის ვაიმარის კონსტიტუციის მიხედვით რაიხსტაგი ირჩეოდა ყოველ 4 წელიწადში საყოველთაო, თანასწორი, საიდუმლო და პირდაპირი არჩევნების საფუძველზე. რაიხსტაგში მოსახვედრად საჭირო იყო მინიმუმ 60.000 საარჩევნო ხმის დაგროვება. რაიხსტაგი იღებდა კანონებს და ადგენდა ქვეყნის ბიუჯეტს, წყვეტდა ომისა და ზავის საკითხებს და აკანონებდა სახელმწიფო ხელშეკრულებებს. რაიხსპრეზიდენტს უფლება ჰქონდა დაეთხოვა რაიხსტაგი. რაიხსკანცლერი და რაიხსმინისტრები უნდა გადამდგარიყვნენ თუ რაიხსტაგი მათ უნდობლობას გამოუცხადებდა. ვაიმარის რესპუბლიკის კრიზისის წლებში (1931-1933) რაიხსტაგმა ფაქტობრივად დაკარგა თავისი პოლიტიკური გავლენა. 1933 წლის 23 მარტის \"ძალაუფლების ჩამორთმევის კანონით\" (გერმ. Ermächtigungsgesetz) ჰიტლერმა ნულამდე დაიყვანა რაიხსტაგის გავლენა და დაამყარა ნაცისტური დიქტატურა. აკრძალულ იქნენ მემარცხენე პარტიები, ცენტრალურმა და მემარჯვენე პარტიებმა თვითლიკვიდაცია მოახდინეს და რაიხსტაგი გადაიქცა \"NSDAP\"-ის მიერ კონტროლირებად ერთპარტიულ პარლამენტად, რომლის უკანასკნელ სხდომას ადგილი ჰქონდა 1942 წლის 26 აპრილს. პაულ ლიობე 1920-1924 მაქს ვალრაფი 1924-1925 პაულ ლიობე 1925-1932 ჰერმან გერინგი 1932-1945 ოტო ბრაუნი ჰაინრიხ ბრიუნინგი ჰერმან გერინგი თეოდორ ჰოისი ერნსტ ტელმანი ოტო ველსი ფილიპ შაიდემანი გუსტავ შტრეზემანი კურტ შუმახერი პაულ ლიობე", "url": "https://ka.wikipedia.org/wiki/რაიხსტაგი_(ვაიმარის_რესპუბლიკა)", "len": 1391}
{"id": "6755", "title": "მურთაზ ბაკურია", "text": "მურთაზ ვიქტორის ძე ბაკურია (დ. 13 თებერვალი, 1933, სოფ. ძველი აბაშა, აბაშის რაიონი — გ. 15 აგვისტო, 1992, თბილისი) — ქართველი ფილოსოფოსი. ფილოსოფიის მეცნიერებათა დოქტორი (1978), პროფესორი (1980). 1956 წელს დაამთავრა თსუ ფილოსოფიის ფაკულტეტი. 1956–1962 კომკავშირულ სამუშაოზეა,1965–1967 საქართველოს პოლიტექნიკური ინსტიტუტის (ახლანდელი ტექნიკური უნივერსიტეტი) ფილოსოფიის კათედრის მასწავლებელი, 1967–1979 თსუ დიალექტიკური მატერიალიზმის კათედრის დოცენტი, 1980-იდან ამავე კათედრის პროფესორი. ბაკურიას კვლევის ძირითადი სფეროები: კატეგორიოლოგია, დიალექტიკის თეორია, დიალექტიკის ლოგიკა და თანამედროვე დასავლეთ ფილოსოფიის ანალიზი. ფილოსოფიური დისციპლინათა სისტემაში იგი ცალკე გამოყოფდა კატეგორიოლოგიას, რომელსაც მიიჩნევდა მოძღვრებად კატეგორიული განსაზღვრულობის ბუნების, მისი ისტორიული გენეზისისა და განვითარების კანონზომიერების შესახებ.", "url": "https://ka.wikipedia.org/wiki/მურთაზ_ბაკურია", "len": 826}
{"id": "6756", "title": "ავთანდილ ბაკურიძე", "text": "ავთანდილ ახმედის ძე ბაკურიძე (დ. 12 მარტი, 1942, ბათუმი) — ქართველი ფერმწერი. საქართველოს დამსახურებული მხატვარი (1985). 1968 წელს დაამთავრა თბილისის სამხატვრო აკადემია. სამხატვრო გამოფენებში მონაწილეობს 1969-იდან. შექმნა აჭარის, სვანეთის, იმერეთის, აფხაზეთის ბუნების ამსახველი სურათები, ნატურმორტები. მნიშვნელოვანი ნამუშევრები: „ეზო“ (1969), „მეთევზეთა უბანი“, „სოფლის პეიზაჟი“ (ორივე 1970), „სამშობლოს სადარაჯოზე“ (1972), „პეიზაჟი“ (1982) და სხვა.", "url": "https://ka.wikipedia.org/wiki/ავთანდილ_ბაკურიძე", "len": 449}
{"id": "6757", "title": "ანატოლი ბალაბუევი", "text": "ანატოლი გიორგის ძე ბალაბუევი (დ. 3 ივლისი [ ძვ. სტ. 21 ივნისი], 1889, სოფ. მანგლისი, თბილისის მაზრა, ახლანდელი დაბა მანგლისი, თეთრიწყაროს მუნიციპალიტეტი — გ. 19 ივნისი, 1980, თბილისი) — წარმოშობით რუსი ქართველი გეოფიზიკოსი. ფიზიკა-მათემატიკის მეცნიერებათა დოქტორი (1941), პროფესორი (1933), საქართველოს მეცნიერებათა დამსახურებული მოღვაწე (1961). 1914 წელს დაამთავრა კიევის უნივერსიტეტის ფიზიკა-მათემატიკის ფაკულტეტი. 1915-1916 მუშაობდა თბილისის ქალთა უმაღლეს კურსებზე. 1916-1918 იყო სამხედრო სამსახურში, შემდეგ პედაგოგიურ და სამეცნიერო მოღვაწეობას ეწეოდა თბილისის სხვადასხვა სასწავლებელსა და სამეცნიერო დაწესებულებებში. 1938-იდან მუშაობდა საქართველოს მეცნიერებათა აკადემიის გეოფიზიკის ინსტიტუტში, სადაც ხელმძღვანელობდა გამოკვლევებს ატმოსფერული ფიზიკის დარგში. ბალაბუევის სამეცნიერო შრომები ძირითადად ეხება ატმოსფერული ფიზიკისა და კლიმატოლოგიას. დაამუშავა ამიერკავკასიის ჰავის გენეზისის საკითხები. ამიერკავკასიის სხვადასხვა რეგიონში ჩატარებული აქვს მნიშვნელოვანი გამოკვლევები ცალკეულ მეტეოროლოგიური მოვლენათა შესახებ. მიღებული აქვს სახელმწიფო ჯილდოები.", "url": "https://ka.wikipedia.org/wiki/ანატოლი_ბალაბუევი", "len": 1050}
{"id": "6759", "title": "ბენედიქტე ბალავაძე", "text": "ბენედიქტე კონსტანტინეს ძე ბალავაძე (დ. 25 ივნისი [ძვ. სტ. 12 ივნისი], 1909, სოფ. ღანირი, ახლანდელი სამტრედიის მუნიციპალიტეტი — გ. 26 მარტი, 2010, თბილისი\"საქართველოს რესპუბლიკა\" #57, შაბათი, 27 მარტი, 2010 წელი ) — ქართველი გეოფიზიკოსი. საქართველოს მეცნიერებათა აკადემიის აკადემიკოსი (1974; წევრ-კორესპონდენტი 1967). ფიზიკა-მათემატიკის მეცნიერებათა დოქტორი (1955), პროფესორი (1956), საქართველოს მეცნიერების დამსახურებული მოღვაწე (1962). 1931 წელს დაამთავრა თსუ ფიზიკა-მათემატიკის ფაკულტეტი, 1931-1932 მუშაობდა საქართველოს მძიმე მრეწველობის სახალხო კომისარიატში, თბილისის გეოფიზიკის ობსერვატორიაში (მონაწილეობდა სსრკ გენერალურ მაგნიტურ აგეგმვაში). 1933-იდან - საქართველოს მეცნიერებათა აკადემიის გეოფიზიკის ინსტიტუტში. 1951-1953, 1972-1987 იყო ამავე ინსტიტუტის დირექტორი. 1987-იდან ინსტიტუტის დირექციის მრჩეველია. 1968-1976 იყო თსუ-ის ძიების გეოფიზიკის მეთოდების კათედრის გამგე, 1976-1989 - გეოფიზიკის კათედრის გამგე. ბალავაძის შრომები ეხება დედამიწის ქერქის აგებულებისა და სასარგებლო წიაღისეულის გრავიმეტრიული შესწავლის მეთოდების დამუშავებას, სიმძიმის ძალის პირდაპირი და შებრუნებული ამოცანების ამოხსნას, კავკასიის ტერიტორიისა და მიმდებარე ზღვების აკვატორიების გრავიტაციული ველის გამოკვლევას. ამ რეგიონის დედამიწის ქერქის და ზედა მანტიის აგებულებისა და ფიზიკური თვისებების, დედამიწის ქერქის მიმოქცევითი დეფორმაციებისა და დინამიკის შესწავლას. დაჯილდოებულია წითელი დროშის ორდენით და მედლებით. მიღებული აქვს საქართველოს სახელმწიფო პრემია (1994).", "url": "https://ka.wikipedia.org/wiki/ბენედიქტე_ბალავაძე", "len": 1440}
{"id": "6760", "title": "დურსუნ ბალაძე", "text": "დურსუნ ოსმანის ძე ბალაძე (დ. 14 თებერვალი, 1930, სოფ. წყავროკა, ქობულეთის რაიონი — გ. 25 აპრილი, 2004, სტამბოლი, დაკრძ. თბილისში) — ქართველი მათემატიკოსი. საქართველოს მეცნიერებათა აკადემიის წევრ-კორესპონდენტი (1988), ფიზიკა-მათემატიკის მეცნიერებათა დოქტორი (1971). 1956 წელს დაამთავრა თბილისის სახელმწიფო უნივერსიტეტი. თსუ ზოგადი მათემატიკის კათედრის პროფესორი (1972-1978), ბათუმის შოთა რუსთაველის სახელობის სახელმწიფო პედაგოგიური ინსტიტუტის რექტორი (1978-1991). 1991-იდან ბათუმის უნივერსიტეტის მათემატიკის კათედრის გამგე. ბალაძის ძირითადი შრომები ეხება ტოპოლოგიურ სივრცეთა ჰომოლოგიის თეორიის საკითხებს. შემოიღო კოეფივიენტის ჯგუფთა წყვილის მიმართ აღებული ჰომოლოგიები (კოჰომოლოგიები); განიხილა პარამეტრიანი ჰომოლოგიები (სადაც პარამეტრი რომელიმე ნებისმიერი კომპლექსია); შეისწავლა ნებისმიერი კომპლექსის ჰომოლოგიების (კოჰომოლოგიების) აპროქსიმაცია მისი სასრული კომპლექსების ჰომოლოგიებით (კოჰომოლოგიებით). იყო აჭარის ასრრ X და XI მოწვევების უმაღლესი საბჭოს დეპუტატი. მიღებული აქვს ღირსების ორდენი (2000).", "url": "https://ka.wikipedia.org/wiki/დურსუნ_ბალაძე", "len": 998}
{"id": "6762", "title": "ჯორჯ გორდონ ბაირონი", "text": "ჯორჯ ნოელ გორდონ ბაირონი (დ. 22 იანვარი, 1788, ლონდონი — გ. 19 აპრილი, 1824, მისოლუნგი, საბერძნეთი) — ინგლისელი პოეტი. დაიბადა გაღარიბებული დიდგვაროვანი არისტოკრატის ოჯახში. სწავლობდა ჰაროუს არისტოკრატიულ სკოლაში, კემბრიჯის უნივერსიტეტში. ბაირონის ლექსების პირველი კრებული „მოცალეობის საათები“ 1807 გამოვიდა. სატირაში „ინგლისელი ბარდები და შოტლანდიელი მიმომხილველნი“ (1809) დაგმო ინგლისის რომანტიკოსთა რეაქციული ტენდენციები. 1811 გამოაქვეყნა პოემა „ჩაილდ ჰაროლდის მოგზაურობის“ პირველი ორი ქება. ამავე პერიოდს განეკუთვნება ბაირონის ხანმოკლე, მაგრამ პროგრესიული საპარლამენტო მოღვაწეობა. 1812-1814 წლების ლირიკაში ვლინდება ავტორის სიძულვილი ლონდონის არისტოკტატიული წრეებისადმი; ინგლისის მაღალ საზოგადოებასთან ადრევე დაწყებული კონფლიქტი 1815-1816 ოჯახური დრამითაც გართულდა. ბაირონი შვეიცარიაში წავიდა, სადაც დაუმეგობრდა თანამემამულე პოეტს პ.ბ. შელის. 1817-დან იტალიაში გადავიდა და 1820-1821 უშუალოდ მონაწილეობდა იტალიელი ხალხის ბრძოლაში ავსტრიელთა ბატონობის წინააღმდეგ. 1823 ეროვნულ-განმათავისუფლებელ ბრძოლაში მონაწილეობის მისაღებად გაემგზავრა საბერძნეთში, სადაც მალე ავად გახდა და გარდაიცვალა. ბაირონის დიდი პოპულარობა „ჩაილ ჰაროლდის“ გამოქვეყნებით დაიწყო. პოემის გმირი, იმედგაცრუებული ახალგაზრდა არისტოკრატი, მალე იქცა სინამდვილის წინააღმდეგ ამბოხებული პიროვნების სინონიმად. პოემაში ისმის პროტესტი არსებული სოციალური წყობილების მიმართ; საფრანგეთის განმანათლებლური იდეების გავლენით ბაირონი სოციალური მოუწესრიგებლობისა და ეროვნული ჩაგვრის მიზეზებს ზნეობის დაცემასა და უმეცრობაში ეძიებს. პოემის თემატიკური, კომპოზ. (დღიურის ფორმა, ლირიკული გადახვევები), პოეტიკური სიახლენი კარგად ესადაგებოდნენ თხზულების რთულ თანადროულ პრობლემატიკას. ბაირონი თავისი ყოვლისმომცველი მელანქოლიური განწყობილებით ე. წ. „მსოფლიო სევდის“ გამომხატველი პოეტი გახდა. ბაირონის ტრაგიკულმა მსოფლაღქმამ მეტი სიღრმით იჩინა თავი 1813-1816 შექმნილი აღმოსავლური პოემების ციკლში („გიაური“, „აბიდოსელი სარძლო“, „კორსარი“, „ლარა“, „კორინთის ალყა“, „პარიზინა“). ამ ტიპური რომანტიკული პოემების გმირები განასახიერებენ აბსტრაქტულ პროტესტს ისტორიის სინამდვილის მიმართ. ისინი ჩვეულებრივ ყაჩაღები, მეკობრენი, საზოგადოებას მოკვეთილი ადამიანები არიან - ძლიერნი, ამაყნი, და დასაღუპავად განწირულნი. პოემების სიუჟეტი ეგზოტიკური აღმოსავლეთის ფონზე ვითარდება. დრამატულია ბაირონის ლექსების ციკლიც „ებრაული მელოდიები“ (1814-1815), რომლებშიც სამშობლოს დაკარგვის ტკივილთან ერთად გამოხატულია ადამიანის ძალისა და გამარჯვების რწმენა. შვეიცარიაში დაწერილ ლექსებსა და პოემებში ასახულია ბაირონის შინაგანი წინააღმდეგობრივი განწყობილებანი - უიმედობა და, ამავე დროს, თავისუფლებისათვის ბრძოლის წყურვილი; წინააღმდეგობრივია აგრეთვე ფილოსოფიური-დრამატული პოემა „მანფრედი“ (1817), რომლის გმირი უკიდურესი ინდივიდუალისტია, განდგომილი, სარწმუნოების, ძალაუფლებისა და დიდების უარმქოფელი; ამასთანავე მას სწამს ადამიანური აზრის ძალა, რომელიც იმორჩილებს ბუნების სულებს. ეს პოემა ფაუსტური იდეის რომანტიკული ინტერპრეტაციაა. ასეთივე სულისკვეთებისაა მისტერია „კაენი“ (1821); ბიბლიური გმირი გამოყვანილია შეურიგებელ მეამბოხედ, რომელიც ღმერთს აუჯანყდება და ადამიანის ბედნიერების მისაღწევად არსებულის უარყოფისა და ბრძოლის გზას ირჩევს. 1817-დან ბაირონის შემოქმედებაში ღრმავდება ინტერესი სოციალური პრობლემებისადმი („ტასოს ჩივილი“, 1817; „მაზერა“, 1818; „ჩაილდ ჰაროლდის“ ორი უკანასკნელი ქება, 1816-1817); პოლიტიკური მოტივებითაა გამსჭვალული ტრაგედიები „მაჩინო ფალიერო, ვენეციის დოჟი“, „სარდანაპალი“, „ორი ფოსკარი“ (სამივე 1821); ბაირონის მემკვიდრეობაში მნიშვნელოვანი ადგილი უკავია პოლიტიკური და ლიტერატურული შინაარსის შემცველ სატირას („ბეპო“, 1818; „ირლანდიელი ავატარა“, 1821; „სამსჯავროს ხილვა“, 1822 და სხვა). ბაირონის შემოქმედებით ევოლუციაში მნიშვნელოვანი ნიშანსვეტია დაუმთავრებელი რომანი ლექსად „დონ ჟუანი“ (დაიწყო 1818), რომელშიც ასახულია ინდივიდუალისტი პიროვნების ამბოხება მსოფლიო სოციალური სისტემის წინააღმდეგ, მისი პესიმისტური მსოფლაღქმა. ამ რომანშივე ბრძოლის რომანტიკულ პათოსს ენაცვლება პიროვნების სოციალური მნიშვნელობის აღიარება, მომავლის რწმენა, რაშიც მოჩანს ბაირონის შემოქმედებითი მეთოდის განვითარება რომანტიზმიდან რეალიზმისაკენ. ბაირონი რომანტიზმის პროგრ. ფრთის უდიდესი წარმომადგენელია და, ამასთან, მხატვრული სიტყვის დიდი ოსტატი და ნოვატორი. XIX საუკუნის მრავალი ქვეყნის ლიტერატურაში ბაირონის პოეზიამ წარმოშვა თავისებური მიმდინარეობა, რომელსაც ბაირონიზმი ეწოდა. მას სხვადასხვა ქვეყანაში განაპირობებდა კონკრეტული ისტორიული პირობები; სხვადასხვა მწერლების შემოქმედება შესაბამისად გამოხატავდა ბაირონის პოეზიისათვის დამახასიათებელ სხვადასხვა მხარეს. მაგალითად ინგლისში ჩარტისტულმა პოეზიამ შეითვისა ბაირონის რევოლუციური პათოსი, საფრანგეთში ვ. ჰიუგომ - ბაირონის თავისუფლების იდეალი, ა. დე ვინიმ - მარტოობის განწყობილება. ბაირონის პოლიტიკური იდეალები გაიზიარეს იტალიელმა პოეტებმა უ. ფოსკოლომ, ს. პელიკომ, ჯ. ლეოპარდიმ, გერმანელმა ჰ. ჰაინემ და უნგრელმა შ. პეტეფიმ. რუსეთში ბაირონის მეამბოხე განწყობილებას ეყმაურებოდნენ კ. რილეევი, ა. პუშკინი, განსაკუთრებით კი მ. ლერმონტოვი. საქართველოში ბაირონს ენათესავება ნ. ბარათაშვილი თავისი რომანტიკულ-ლირიკული განწყობილებითა და პათეტიკური ინტონაციით. ბაირონის თარგმნა საქართველოში XIX საუკუნიდან დაიწყო, მის პირველ ქართველ მთარგმნელთა შორის იყვნენ ი. ჭავჭავაძე და ა. წერეთელი. ბაირონის ზოგიერთი ნაწარმოების თარგმანი ქართულად", "url": "https://ka.wikipedia.org/wiki/ჯორჯ_გორდონ_ბაირონი", "len": 5073}
{"id": "6767", "title": "ევანჯელისტა ტორიჩელი", "text": "ევანჯელისტა ტორიჩელი ( დ. 15 ოქტომბერი, 1608, ფაენცა — გ. 25 ოქტომბერი, 1647, ფლორენცია) — იტალიელი მათემატიკოსი და ფიზიკოსი. მათემატიკური განათლება მიიღო რომში გ. გალილეის მოწაფის ბ. კასტელის ხელმძღვანელობით. 1641 გადავიდა არჩეტრიში, სადაც გალილეის ეხმარებოდა შრომების დამუშავებაში. 1642-იდან, გალილეის სიკვდილის შემდეგ, იყო ტოსკანის დიდი ჰერცოგის კარის მათემატიკოსი, ამავე დროს ფლორენციის უნივერსიტეტის პროფესორი. ყველაზე მეტად ცნობილია ტორიჩელის შრომები, რომლებიც ეხება პნევმატიკისა და მექანიკის საკითხებს. 1644 განავითარა ატმოსფერული წნევის თეორია, დაამტკიცა ე. წ. ტორიჩელის სიცარიელის მიღების შესაძლებლობა და გამოიგონა ვერცხლის-წყლიანი ბარომეტრი. საფუძველი ჩაუყარა ჰიდრავლიკას, გამოიყვანა ჭურჭლიდან იდეალური სითხის გამოდინების სიჩქარის ფორმულა (ტორიჩელის ფორმულა). შრომები აქვს აგრეთვე მათემატიკაში, ბალისტიკაში და სხვა.", "url": "https://ka.wikipedia.org/wiki/ევანჯელისტა_ტორიჩელი", "len": 825}
{"id": "6770", "title": "ტრიფოლიატა", "text": "ტრიფოლიატა, სამყურა ფორთოხალი () — Poncirus გვარის ერთადერთი სახეობის მცენარე ტეგანისებრთა ოჯახისა. ძლიერ დატოტვილი ეკლებიანი ხეა, რომლის სიმაღლე 3 მ აღწევს. აქვს სამყურა ფოთლები, თეთრი, ორსქესიანი, მარტოული ან დაწყვილებული უსუნო ყვავილი, რომელიც ფოთლების გაშლამდე ჩნდება. ნაყოფი წვრილია, სფეროსებრი, მრავალთესლიანი, მცირედ შებუსული, საკმაოდ სქელკანიანი, საჭმელად უვარგისი, აქვს მომჟავო-მწარე გემო, წვენი შეიცავს 5%-მდე ლიმონის მჟავას. ტრიფოლიატა თესლით მრავლდება. გამოირჩევა ყინვაგამძლეობით, იტანს 20—25 °C ყინვას. გაშენებულია ჩრდილოეთ ჩინეთში; ყოფილ სსრკ-ის ციტრუსოვანი კულტურების რესპუბლიკებში, იყენებენ საძირედ და ყინვაგამძლე ჯიშების გამოსაყვანად, აგრეთვე ცოცხალი ღობეების მოსაწყობად.", "url": "https://ka.wikipedia.org/wiki/ტრიფოლიატა", "len": 688}
{"id": "6771", "title": "ტომოძი აბე", "text": "ტომოძი აბე (; დ. 26 ივნისი, 1903 — გ. 23 აპრილი, 1973) — იაპონელი მწერალი, კრიტიკოსი, მთარგმნელი. მისი მნიშვნელოვანი ნაწარმოებია რომანი „ზამთრის თავშესაფარი“ (1936). ემხრობოდა იმ ლიტერატურულ-ესთეტიკურ მიმდინარეობას („ახალი ხელოვნების სკოლა“), რომელიც აშკარად დაუპირისპირდა პროლეტარულ ლიტერატურას. აბეს ნაწარმოებების მთავარი თემაა ინტელიგენციის სულიერი სამყარო (რომანი „ქარბუქი“, 1938), განსაკუთრებით ომის შემდგომი ახალგაზრდობის სულისკვეთება (რომანები — „გაზაფხულის ღამე“, 1949, „შავი აჩრდილი“, 1950 და სხვა.).", "url": "https://ka.wikipedia.org/wiki/ტომოძი_აბე", "len": 509}
{"id": "6772", "title": "აკაბორი შირო", "text": "აკაბორი შიროოსაკას უნივერსიტეტის ისტორია, ოსაკას უნივერსიტეტის ოფიციალური საიტი. (ასევე აკაბორი სიროქართული საბჭოთა ენციკლოპედია, ტომი 1, გვერდი 245, თბილისი, 1975 წელი) () (დ. 20 ოქტომბერი, 1900 — გ. 3 ნოემბერი, 1992) — იაპონელი ორგანული ქიმიკოსი და ბიოქიმიკოსი, იაპონიის მეცნიერებათა აკადემიის აკადემიკოსი, სსრკ მეცნიერებათა აკადემიის უცხოელი წევრი 1966 წლიდან. 1925 წელს დაამთავრა ტოჰოკუს უნივერსიტეტი და ორგანულ ქიმიაში ცოდნის გასაღრმავებლად ევროპასა და ამერიკის შეერთებულ შტატებში გაემგზავრა. 1935 წლიდან ასწავლიდა ქიმიის ოსაკის უნივერსიტეტში, ხოლო 1938 წლიდან უნივერსიტეტის პროფესორად მიიჩნევა. 1958 წელს ამავე უნივერსიტეტთან ჩამოაყალიბა ცილის ინსტიტუტი, 1966 წელს აირჩა ოსაკას უნივერსიტეტის რექტორად და იაპონიის ბიოქიმიკოსთა საზოგადოების პრეზიდენტად. 1967 წლიდან ფიზიკური და ქიმიური გამოკვლევათა ინსტიტუტის პრეზიდენტის პოსტი ეკავა. ცნობილია მისი ნაშრომები: „ორგანული ქიმიის განვითარება“, „ამინომჟავა და ცილა“ და სხვა.", "url": "https://ka.wikipedia.org/wiki/აკაბორი_შირო", "len": 924}
{"id": "6773", "title": "აკიტა უძიაკუ", "text": "აკიტა უძიაკუ (), ნამდვილი სახელი ტოკუძო აკიტა (, დ. 2 თებერვალი, 1883 — გ. 12 მაისი, 1962) — იაპონელი მწერალი, კრიტიკოსი და საზოგადო მოღვაწე.ქართული საბჭოთა ენციკლოპედია, ტომი. 1, გვერდი 251, თბილისი, 1975 წელი იაპონიის კომუნისტური პარტიის წევრი 1947 წლიდან. პირველი ნაწარმოები გამოაქვეყნა 1907 წელს. მისი ადრეული თხზულებები ომის წინააღმდეგ იყო მიმართული — მაგალითად, მოთხრობა \"პირველი განთიადი\", რომელიც 1908 წელს გამოქვეყნდა და სხვა. ინდური ფილოსოფიით გატაცების პერიოდში (1914-1919 წლებში) დაწერა რამდენიმე მისტიკური დრამა (\"ბუდა და ბავშვის სიკვდილი\", 1920 წელი და სხვ.). 20-იანი წლების დასაწყისში მიემხრო სოციალისტურ მოძრაობას. საბჭოთა კავშირში ყოფნის (1927-1928 წლებში) შემდეგ გამოაქვეყნა ნარკვევები \"ახალგაზრდა საბჭოთა რუსეთი\" (1929 წელი). აკიტა უძიაკუ საბავშვო ნაწარმოებების ავტორიცაა.", "url": "https://ka.wikipedia.org/wiki/აკიტა_უძიაკუ", "len": 791}
{"id": "6774", "title": "რიუნოსკე აკუტაგავა", "text": "რიუნოსკე აკუტაგავა (იაპ. 芥川 龍之介, მეტსახელად - 澄江堂主人 ჩოკოდო შუჯინ; დ. 1 მარტი, 1892, ტოკიო ― გ. 24 ივლისი, 1927, იქვე) — იაპონელი მწერალი, ახალი იაპონური ლიტერატურის კლასიკოსი. კომპოზიტორ იასუსი აკუტაგავას და დრამატურგ ხიროსი აკუტაგავას მამა. ცნობილია თავისი მოთხრობებითა და ნოველებით. 1935 წელს იაპონიაში დაწესდა აკუტაგავას სახელობის ლიტერატურული პრემია. აკუტაგავა რიუნოსკე დაიბადა 1892 წლის 1 მარტს ტოკიოში, რძის გამყიდველის ნიიხარა ტოსიძეს ღარიბ ოჯახში (მამამისი დედაქალაქის გარეუბანში საძოვრებსაც ფლობდა). იაპონური კალენდრის მიხედვით, მისი დაბადება დაემთხვა დრაკონის თვეს, დრაკონის დღეს, დრაკონის საათს. ამიტომ მას სახელად რიუნოსკე დაარქვეს, რადგან ამ სახელის პირველი იეროგლიფი „რიუ“ აღნიშნავს „დრაკონს“. დაბადებისას რიუნოსკეს დედა 33 წლის იყო, ხოლო მამა 42 წლისა, რაც ძველი იაპონური ტრადიციის მიხედვით ცუდ ნიშნად ითვლებოდა. ცრურწმენის მიხედვით, ბავშვს მძიმე ცხოვრება და ტრაგიკული ბედი ელოდა. მშობლებმა გადაწყვიტეს ბავშვი გასაზრდელად უშვილო ბიძასთან (დედის ძმა) აკუტაგავა მიტიასთან გაეგზავნათ, რომლის გვარიც მიიღო შემდგომ მწერალმა. რიუნოსკეს დაბადებამდე ერთი წლით ადრე გარდაიცვალა მისი უფროსი და. დედა ამ უბედურებას თავის თავს აბრალებდა და ფსიქიკურად დაავადმყოფდა. დედის შეშლილობა მთელი ცხოვრება გასდევდა მწერალს. მწერლის ბავშვობა და ყრმობა თითქოს ჩვეულებრივად მიმდინარეობდა, იგი კარგად სწავლობდა და უცხო ენებსაც ადვილად ითვისებდა, მაგრამ არავინ იცოდა, რომ რიუნოსკე ბავშვობიდან ჰალუცინაციებითა და უძილობით იტანჯებოდა. ეს კი მომავალ მწერალს დედისგან ერგო მემკვიდრეობით, რომელსაც თვითმკვლელობის მცდელობებიც ჰქონდა. რიუნოსკეს ბიძა, აკუტაგავა მიტიასი ტოკიოს პრეფექტურის სამშენებლო განყოფილების უფროსად მუშაობდა და საკმაოდ შეძლებულ ადამიანად ითვლებოდა. რიუნოსკეს მან მისცა არამარტო საკუთარი გვარი, არამედ, შესანიშნავი განათლება და აღზრდა. მიტიასის ოჯახი ძველ ინტელიგენტურ ოჯახს განეკუთვნებოდა, მისი წინაპრები იყვნენ ედოს პერიოდის (ტოკუგავას სამხედრო-ფეოდალური დიქტატურა, XVII-XIX ს.) მწერლები, მეცნიერები და ინახავდა ძველ კულტურულ ტრადიციებს. 1910 წელს რიუნოსკემ წარჩინებით დაამთავრა ტოკიოს მუნიციპალური საშუალო სკოლა, და იმავე წელს, ინგლისური ენისა და ლიტერატურის შესწავლის მიზნით ჩააბარა პირველ კოლეჯში, ლიტერატურულ განყოფილებაზე. 1913 წელს აკუტაგავამ დაამთავრა კოლეჯი და ტოკიოს საიმპერატორო უნივერსიტეტის ფილოლოგიის ფაკულტეტის ინგლისური ლიტერატურის განყოფილების სტუდენტი გახდა. სალექციო პროცესმა იმედები გაუტეხა ახალგაზრდა ლიტერატორს, ლექციები უინტერესო გამოდგა, და მან თავი დაანება უნივერსიტეტში სწავლას. მისი ძირითადი საქმიანობა გახდა ჟურნალ „სინსიტეს“ („Shinshichō“ „ახალი დინება“) გამოცემა. ჟურნალის გარშემო აკუტაგავამ და მისმა მეგობრებმა - ახალგაზრდა ლიტერატორებმა, კუმემ და კიკუტიმ - ჩამოაყალიბეს გაერთიანება „სინგიკოხი“ („ახალი ხელოვნების სკოლა“). ჯგუფის წევრებმა თავი გამოაცხადეს „ანტინატურალისტებად“, და ნატურალისტური სკოლის კრიტიკით გამოდიოდნენ. ჯგუფი აღიარებდა ლიტერატურას, როგორც უპირველეს ყოვლისა, ხელოვნების ფასეულობას. განსაკუთრებულ მნიშვნელობას ანიჭებდნენ ფორმას, მკვეთრად გამოხატულ ფაბულას, ლიტერატურულ გამონაგონს, მოითხოვნდნენ მასალის მრავალფეროვნებას და ფერადოვნებას, აფასებდნენ ენის გამომსახველობით მხარეს. ჟურნალი „სინსიტე“ სამჯერ დაიხურა და სამჯერვე აღადგინეს იმავე სახელწოდებით. მესამეჯერ აღდგენისას, პირველივე ნომერში, რომელიც 1914 წლის 14 თებერვალს გამოვიდა, მკითხველმა დაინახა მისთვის ახალი ლიტერატურული სახელი აკუტაგავა, ანატოლ ფრანსის ნოველის „ბალთაზარის“ თარგმანზე. ხოლო მაისის ნომერში ჟურნალ „სინსიტეს“ დაიბეჭდა მისი პირველი ნოველა „მოხუცი“. შემდეგ დაიბეჭდა მისი ნოველები: „რასიომონის კარიბჭე“ (1915 წ.), „ცხვირი“ (1916 წ.). საზოგადოებამ შეამჩნია ლიტერატურის სამყაროში ახალი ტალანტის დაბადება. „რასიომონის კარიბჭის“ გარდა, ამ პერიოდში, აკუტაგავამ დაწერა ჰაიკუს ჟანრის ლექსები - „ჰაიკუს კრებული“. აღიარება ღრმა ფსიქოლოგიზმისა და რაფინირებული სტილის მეოხებით მოიპოვა. აკუტაგავა რიუნოსკე ცოცხალი სინამდვილისგან განდგომილი ხელოვანი იყო. ბევრი ნოველის სიუჟეტი მან აიღო არა თანამედროვე ცხოვრებიდან, არამედ შუა საუკუნის ლეგენდებიდან და ლიტერატურული ძეგლებიდან, რათა გამიჯვნოდა, მისი აზრით, უხამს, უგვანო რეალობას და მთელი ყურადღება გადაეტანა აბსტრაქტული ადამიანის რთული, ხშირად არაბუნებრივი სულიერი პროცესების წარმოსახვაზე „უსიერ ტყეში“ (1922), „ამბავი სიკეთის გადახდისა“ (1922). აკუტაგავა რიუნოსკეს ნაწარმოებებს ლირიზმით შეზავებული სკეფსისისა და პესიმიზმის დაღი აზის, რასაც განაპირობებდა ბურჟუაზიული ყოფასთან მისი ეთიკური მოთხოვნების შეუთავსებლობა. აქედან - მწერლის საგანგებო ინტერესი რელიგიის მიმართ („ნანკინელი ქრისტე“, „ო-გინი“, „კბილანები“, 1927). აქედან გამომდინარეობს აკუტაგავა რიუნოსკეს დაბეჯითებული ესთეტიზმი; ხელოვნებისა და ცხოვრების დაპირისპირებისას იგი უპირატესობას ყოველთვის ხელოვნებას ანიჭებს („ცხოვრება იდიოტისა“, 1927; „წამებანი ჯოჯოხეთისა“, 1918). ბოლო წლებში გაუმძაფრდა ფსიქიკური გადაძაბვა, თვითმკვლელობაზე ფიქრი აეკვიატა, რაც ასახულია მის უკანასკნელ მოთხრობებში „კბილებიანი ბორბლები“, „ცხოვრება იდიოტისა“, „წერილები ძველ მეგობარს“. 1927 წლის აპრილის დასაწყისში აკუტაგავამ დაამთავრა „კბილებიანი ბორბლები“, სადაც პროტოკოლური სიზუსტით აღწერა ტოკიოში ერთ-ერთი უკანასკნელი მგზავრობისას თავისი განცდები, ადამიანებთან შეხვედრები და საუბრები. მოთხრობა მომწამვლელი ნაღველითაა სავსე. ცხადი იყო, რომ ცხოვრება უკვე მობეზრებოდა - ვერ ურიგდებოდა არამარტო სამყაროს, არამედ საკუთარ თავსაც. ტრაგიკული თხრობა ასეთი სიტყვებით მთავრდება: „წერის ძალა აღარა მაქვს. ასეთ სულიერ ყოფაში ცხოვრება - აუწერელი ტანჯვაა! ნუთუ ვერ მოიძებნება ვინმე, ვინც წყნარად მიმახრჩობდა მძინარეს?“ აკუტაგავა ადრეული წლებიდან ცდილობდა ამ ცხოვრებიდან წასვლას. პოპულარობას ადრე მიაღწია, ცხოვრების სხვა გარეგანი გამოვლინებებიც საკმაოდ კეთილსაიმედოდ წარიმართა: მტკიცე ოჯახი, ლიტერატურული წარმატება, მკითხველთა სიყვარული. თუმცა თვითონ აკუტაგავა მიიჩნევდა, რომ მისი არსებობა ჯოჯოხეთია და ჯოჯოხეთი გახდა მისი შემოქმედების ერთ-ერთი მთავარი თემა. მწერალს მთელი ცხოვრება ეშინოდა სიგიჟის (დედის სულიერი აშლილობის გამო) და შემოქმედებითი უნაყოფობის. ბოლო წლებში შიში გადაიზარდა აკვიატებულ იდეად, ნევრულმა დაძაბვამ გამოიწვია ჯანმრთელობის მდგომარეობის გაუარესება, უძილობა, გადაღლა. 1927 წლის 24 ივლისს, გამთენიისას, აკუტაგავა რიუნოსკემ ვერონალის სასიკვდილო დოზა მიიღო და, სრულ სიმშვიდეში, სიცოცხლე თვითმკვლელობით დაასრულა. იგი მხოლოდ 35 წლის იყო. სიკვდილის წინ მან მოასწრო დაეწერა „ცხოვრება იდიოტისა“, რომელიც მისი შემოქმედების მწვერვალად იქცა. მოთხრობა ადამიანის მარტოობის, დროისა და ისტორიის მიმართ მისი უძლურების აღსარებაა. აქ ისევ ჩნდება დეკადენსისა და მოდერნიზმის აშკარა მოტივები - გვამების აღწერა, ბავშვობაზე და შეშლილ დედაზე უსიხარულო მოგონებები, იგრძნობა ავტორის შიში საზოგადოების მიმართ. „კალმიანი ხელი უთრთოდა. ნერწყვმა უმწეო ბავშვივით დაუწყო დენა. გონება ნათელი ჰქონდა მხოლოდ გამოღვიძების შემდეგ, დაძინებას კი უამრავი ვერონალით ახერხებდა. და გონებასაც სულ ნახევარი ან ერთი საათით თუ უბრუნდებოდა ჩვეული ძალა. აუწყველ და ამოუხაპავ სიბნელეში მიიზლაზნებოდა დრო. თითქოს წვრილ მახვილზე იყო დაყრდნობილი, რომელსაც ალესილი პირი გადასტეხოდა“ („ცხოვრება იდიოტისა“, 1927 წლის ივნისი. მოთხრობა თავის მეგობარს დაუტოვა და სამუდამოდ დაემშვიდობა შემდეგი წარწერით: „ალბათ, არც ერთი თვითმკვლელი ბოლომდე დარწმუნებული არ არის იმ მოტივში, რის გამოც თავს იკლავს“. თვითმკვლელობამდე იგი რამდენიმე დღის განმავლობაში საწერი მაგიდიდან არ ამდგარა. 23 ივლისსაც მისი კაბინეტის ფანჯრებში გვიანობამდე სინათლე ენთო - იგი მუშაობდა ხელნაწერზე, ხოლო დილით მკვდარი იპოვეს. გადმოცემის მიხედვით, თვითმკვლელობამდე ცოტა ხნით ადრე უთქვამს შემდეგი ბოლო ფრაზები: „ბუნება მაღელვებს ისე როგორც არასდროს, რადგან სამყაროს ვუყურებ უკანასკნელად“. მწერლის თვითმკვლელობამ საგონებელში ჩააგდო მეგობრები და ნაცნობები, თუმცა, ეს ამბავი მათთვის არ იყო მოულოდნელი. მისი თვითმკვლელობის ჭეშმარიტი მიზეზი მაინც ვერავინ გაიგო. მწერალი ბოლო დროს უმიზეზო დეპრესიაში ჩავარდა, რომელსაც იგი „ბუნდოვან შფოთს“ უწოდებდა. მიზეზი შესაძლოა ვეძებოთ პიროვნულ ხასიათში, დედის სულიერი აშლილობის მტკივნეულ მოგონებებში, შემოქმედებითი და პიროვნული ტემპერამენტის თავისებურებებში. პირად საუბრებში იგი არაერთხელ ახსენებდა, რომ ხვდებოდა საკუთარ ორეულს - თეატრში, ქუჩაში და ა.შ. გ. ჩხარტიშვილი თავის წიგნში „მწერალი და თვითმკვლელობა“ გადმოგვცემს აკუტაგავას თვითმკვლელობის „კულტუროლოგიურ“ ვერსიას. მის მიხედვით, მან თავი მოიკლა იმის გამო, რომ იგი იაპონურ კულტურას და ლიტერატურას მეორეხარისხოვნად თვლიდა, რომელიც ვერასოდეს ავიდოდა მსოფლიო დონემდე. აკუტაგავას ცხოვრების გზა გამსჭვალული იყო ავადმყოფურ-მემკვიდრეობითი რეფლექსიით, რომელიც ხელს უშლიდა შეეფასებინა საკუთარი ნაწარმოებების რეალური მნიშვნელობა. 1935 წელს მისი მეგობრის, მწერალ კიკუტი კანოს მიერ დაწესებული იქნა აკუტაგავა რიუნოსკეს სახელობის პრემია, რომელსაც წელიწადში ერთხელ გადასცემენ იაპონიის საუკეთესო ახალგაზრდა ლიტერატორებს. აკუტაგავა რიუნოსკეს სახელობის პრემიის დევიზია „წმინდა ლიტერატურისათვის“, მაშინ როცა ნაოკის სახელობის პრემის დევიზია - „ლიტერატურა მასებისათვის“. აკუტაგავა რიუნოსკე, ცხოვრება, შემოქმედება, ფოტოგალერეა მოთხრობები და ნოველები ლიბ.ჯე-ზე მოთხრობები და ნოველები ქუთაისის 32-ე საჯარო სკოლის საიტზე გაზეთი 24 საათი \"უცნობი აკუტაგავა\" ნოველა, როგორც შედევრი, პატარ–პატარა ჩანახატებად...", "url": "https://ka.wikipedia.org/wiki/რიუნოსკე_აკუტაგავა", "len": 8771}
{"id": "6775", "title": "ანამი კორეჩიკა", "text": "ანამი კორეტიკა (;დ. 21 თებერვალი, 1887 — გ. 15 აგვისტო, 1945, ტოკიო) — იაპონელი გენერალი. 1906 დაამთავრა სამხედრო სასწავლებელი და შემდეგ სამხედრო აკადემია ტოკიოში. 1930-1934 სარდლობდა მე-2 გვარდიულ დივიზიას. 1935-იდან იყო იმპერატორის ფლიგელ-ადიუტანტი და უმაღლესი სამხედრო საბჭოს მდივანი. 1936-1937 საპასუხისმგებლო თანამდებობები ეკავა სამხედრო სამინისტროში, 1938-1939 სარდლობდა ჩინეთში მოქმედ ქვეით დივიზიას. 1939-1941 იყო სამხედრო მინისტრის მოადგილე. 1941-1944 ჩინეთში მე-11 არმიისა და ჩრდილოეთ ფრონტის სარდალი.1945 აპრილიდან - სამხედრო მინისტრი. 1945 წლის 15 აგვისტოს სახელმწიფო გადატრიალების ცდის შემდეგ, ანამიმ სიცოცხლე რიტუალური თვითმკვლელობით - სეპუკუთი დაასრულა.", "url": "https://ka.wikipedia.org/wiki/ანამი_კორეჩიკა", "len": 668}
{"id": "6782", "title": "თორა", "text": "თორა (ძვ. ებრაულად תורה - მოძღვრება, კანონი) — ბიბლიის პირველი ხუთი წიგნის სახელი. ტრადიცია მის შედგენას მოსეს მიაწერს. თორა არის თანახის (תנ\"ך) ნაწილი, რომელიც ქრისტიანული ბიბლიის ძველ აღთქმას შეესაბამება. თორა შედგება მოსეს 5 წიგნისაგან: დაბადება Genesis (ბერეშით בראשית) - მოსეს I წიგნი გამოსვლათა Exodus (შემოთ שמות) - მოსეს II წიგნი ლევიტელთა Lexitikus (ვაიკრა ויקרא) - მოსეს III წიგნი რიცხვთა Numeri (ბემიდბარ במדבר) - მოსეს IV წიგნი მეორე რჯულისა Deuteronomium (დვარიმ דברים) - მოსეს V წიგნი იუდაიზმი მონოთეიზმი", "url": "https://ka.wikipedia.org/wiki/თორა", "len": 518}
{"id": "6783", "title": "არაკი სადაო", "text": "არაკი სადაო (; დ. 26 მაისი, 1877 ― გ. 2 ნოემბერი, 1966) — იაპონიის სამხედრო და პოლიტიკური მოღვაწე, გენერალი (1933-იდან). მეთაურობდა „ახალგაზრდა ოფიცრების“ დაჯგუფებას, რომელიც კუხარას, ნაკაძიმასა და სხვა კონცერნებთან იყო დაკავშირებული. 1931–1934 არაკი სამხედრო მინისტრი იყო, 1938—1939 — განათლების მინისტრი, 1920—1940-იან წლებში — იაპონიის იმპერიალისტური აგრესიის ერთ-ერთი ხელმძღვანელი და იდეოლოგი. 1948 წელს, არაკის საერთაშორისო სამხედრო ტრიბუნალმა სამუდამო პატიმრობა მიუსაჯა. 1955 წელს გაათავისუფლეს ავადმყოფობის გამო.", "url": "https://ka.wikipedia.org/wiki/არაკი_სადაო", "len": 519}
{"id": "6786", "title": "ტაკეო არისიმა", "text": "არისიმა ტაკეო (; დ. 4 მარტი, 1878 ― გ. 9 ივნისი, 1923) — იაპონელი მწერალი. წარმოშობით არისტოკრატი. გატაცებული იყო ძენბუდიზმით, შემდეგ — ქრისტიანობითა და ტოლსტოის მოძღვრებით. გაეცნო კროპოტკინის, კაუცკის, ენგელსის შრომებს. სიცოცხლის მიწურულში ამტკიცებდა სოციალისტური რევოლუციის გარდაუვალობას. 1922 თავისი მიწები გლეხებს დაურიგა. 1923 წელს თავი მოიკლა. მისი ნაწარმოებებია რომანი „ქალი“ (1913-1919) და ნოველა „კაენის შთამომავალი“ (1917). არისიმა ტაკეოს შემოქმედების მთავარი თემაა საზოგადოებისაგან გარიყული ამაყი ადამიანის ცხოვრება. მისი განდგომილი გმირების ამბოხი მარტოკაცის უნაყოფო პროტესტია. ბოლო წლებში დიდ ყურადღებას უთმობდა პუბლიცისტიკას.", "url": "https://ka.wikipedia.org/wiki/ტაკეო_არისიმა", "len": 639}
{"id": "6787", "title": "ასანუმა ინეძირო", "text": "ასანუმა ინეძირო ( დ. 27 დეკემბერი, 1898 ― გ. 12 ოქტომბერი, 1960) — იაპონიის სოციალ-დემოკრატიული მოძრაობის მოღვაწე. 1923 დაამთავრა ვასედის უნივერსიტეტი. 1925-1940 ეკავა ხელმძღვანელო პოსტები იაპონიის სოციალ-დემოკრატიულ პარტიებში. ასანუმამ აქტიური მონაწილეობა მიიღო იაპონიის სოციალისტური პარტიის (ისპ) შექმნაში (1945 წლის ნოემბერი). 1948-1951, 1955-1960 წლებში იყო ისპ ცაკ-ის გენერალური მდივანი. 1951-1955 წლებში — იაპონიის მემარჯვენე სოციალისტური პარტიის ცაკ-ის თავმჯდომარე. 1935 წლიდან ცხრაჯერ იქნა არჩეული პარლამენტში. 1958-1960 წლებში იყო იაპონია-აშშ-ის „უშიშროების ხელშეკრულების“ წინააღმდეგ ბრძოლის ერთ-ერთი ხელმძღვანელი. გადაჭრით გამოდიოდა ამერიკის იმპერიალიზმისა და იაპონიის რეაქციის წინააღმდეგ. მოკლა ფაშისტმა ტერორისტმა.", "url": "https://ka.wikipedia.org/wiki/ასანუმა_ინეძირო", "len": 726}
{"id": "6788", "title": "ასიკაგა", "text": "ასიკაგა — შუა საუკუნეების იაპონიის სამხედრო ფეოდალური მმართველთა - სოგუნების მეორე დინასტია (1336 (1338) - 1573). დააარსა ასიკაგა ტაკაუძიმ. აშიკაგას დინასტიისა 15 შოგუნი იყო. აშიკაგას ძალაუფლება მტკიცე არ ყოფილა ადგილობრივი ფეოდალების (დაიმიო) გაძლიერების გამო. XV საუკუნის შუა ხანებიდან დაიწყო ფეოდალური შინა ომები, გაძლიერდა გლეხთა მოძრაობა, სახელმწიფო სამთავროებად დაიშალა, რამაც დაასუსტა აშიკაგას ძალაუფლება. აშიკაგას დინასტია 1573 დაამხო ოდა ნობუნაგამ. ქსე, ტ. 1, გვ. 631, თბ., 1975", "url": "https://ka.wikipedia.org/wiki/ასიკაგა", "len": 487}
{"id": "6790", "title": "კურტ დალიუგე", "text": "კურტ მაქს ფრანც დალიუგე (გერმ. Kurt Max Franz Daluege) (დ. 15 სექტემბერი 1897, კროიცბერგი (დღ. კლუჟბორკი), პოლონეთი — გ. 23 ოქტომბერი 1946, პრაღა, ჩეხეთი) — გერმანელი პოლიტიკური და სამხედრო მოღვაწე, \"სს\"-ის ობერსტგრუპენფიურერი და მესამე რაიხის \"წესრიგის პოლიციის\" (გერმ. Ordnungspolizei) შეფი. დალიუგე ზემო სილეზიელი ჩინოვნიკის ოჯახში დაიბადა. იგი ახალგაზრდული მოძრაობა \"ვანდერფოგელის\" წევრი იყო და 1916 წელს მას შემდეგ რაც სკოლა დაამთავრა მოხალისედ ჩაეწერა არმიაში. პირველ მსოფლიო ომში იგი დასავლეთის ფრონტზე იბრძოდა, რამდენიმეჯერ დაიჭრა და 1918 წელს არმიიდან დაითხოვეს ვიცე-ფელდფებელის ჩინით. 1918-1921 წლებში იგი მეთაურობდა „ზემო სილეზიის თვითდაცვის“ („Selbstschutz Oberschlesien“) რაზმს და იბრძოდა პოლონელების წინააღმდეგ. ამავდროულად იგი მოკლევადიან სამუშაოებზე მუშაობდა ბერლინის ერთ-ერთ ფაბრიკაში. 1921-1924 წლებში დალიუგე სწავლობდა ბერლინის ტექნიკური უნივერსიტეტის საინჟინრო-სამშენებლო ფაკულტეტზე. ამ წლებში იგი მრავალი ნაცისტური, მემარჯვენე-რადიკალური და ანტისემიტური ორგანიზაციის წევრი იყო. 1922 წელს დალიუგე „როსბახის“ ფრაიკორპსის ქვედანაყოფის მეთაური იყო. 1924 წელს მან უნივერსიტეტი დაამთავრა და ინჟინრის დიპლომი აიღო. SS-Obergruppenführer und General der Polizei Kurt Daluege: der Chef der Ordnungspolizei. Dokumentensammlung des Institute of Documentation in Israel for the Investigation of Nazi War Crimes, zsgest. von T. Friedman, Haifa 1997. (გერმ.) Richard Breitman: Staatsgeheimnisse. Die Verbrechen der Nazis - von den Alliierten toleriert. München, Blessing, 1999. Caron Cadle: Kurt Daluege. Der Prototyp des loyalen Nationalsozialisten, in: Ronald Smelser u.a. (Hg.): Die braune Elite II. Darmstadt 1993, S.66-79. (გერმ.) Michael Wildt: Generation des Unbedingten. Das Führungskorps des Reichssicherheitshauptamtes. Hamburg, Hamburger Ed., 2002. (გერმ.)", "url": "https://ka.wikipedia.org/wiki/კურტ_დალიუგე", "len": 1773}
{"id": "6792", "title": "ფრანც ქსავერ შვარცი", "text": "შვარცი, ფრანც ქსავერ (გერმ. Franz Xaver Schwarz) (დ. 27 ნოემბერი, 1875, გიუნცბურგი, გერმანია — გ. 2 დეკემბერი, 1947, რეგენსბურგი, გერმანია) — გერმანელი პარტიული და სახელმწიფო მოღვაწე, \"SS\"-ის ობერსტგრუპენფიურერი, რაიხსლაიტერი და ნაცისტური პარტიის ფინანსური განყოფილების ერთადერთი შეფი. Picture and an article in German Picture and brief biography", "url": "https://ka.wikipedia.org/wiki/ფრანც_ქსავერ_შვარცი", "len": 346}
{"id": "6794", "title": "1869", "text": "1 მარტი : დ. მენდელეევმა აღმოაჩინა ელემენტთა პერიოდული სისტემა. 4 ნოემბერი : გამოვიდა სამეცნიერო ჟურნალი \"Nature\"-ის პირველი ნომერი. 17 ნოემბერი : ჩატარდა სუეცის არხის ინაუგურაცია. კათოლიკურმა ეკლესიამ აკრძალა აბორტი. ტოკიო იაპონიის დედაქალაქი გახდა. გამოიგონეს სურსათის გაყინვა. 1 იანვარი : ვახტანგ მუსხელიშვილი — ქართველი ექიმი (გ. 1933) 22 იანვარი : გრიგოლ რასპუტინი — რუსი გლეხი, მკურნალი (გ. 1916) 19 თებერვალი : ჰოვანეს თუმანიანი — სომეხი მწერალი და საზოგადო მოღვაწე. (გ. 1923) 22 თებერვალი : ანდრე ჟიდი — ფრანგი მწერალი (გ. 1951) 26 თებერვალი : ნადეჟდა კრუპსკაია — რუსი რევოლუციონერი (გ. 1939) 16 მარტი : გიორგი ბადრიძე — ქართველი ექიმი-პედიატრი (გ. 1938) 18 მარტი : ნევილ ჩემბერლენი — დიდი ბრიტანეთის პრემიერ-მინისტრი (1937–1940) (გ. 1940) 21 მარტი : ალბერტ კანი — ამერიკელი არქიტექტორი. (გ. 1942) 2 ოქტომბერი : მაჰათმა განდი - ინდოეთის პოლიტიკური ლიდერი (გ.1948) 22 ოქტომბერი : ჟიდი, ანდრე - ფრანგი მწერალი (გ.1951) 11 ნოემბერი : ვიტორიო ემანუელე III - იტალიის მეფე 31 დეკემბერი : მატისი, ანრი - ფრანგი მხატვარი (გ.1954) 8 მარტი : ბერლიოზი, ჰექტორ - ფრანგი კომპოზიტორი (დ.1803)", "url": "https://ka.wikipedia.org/wiki/1869", "len": 1086}
{"id": "6795", "title": "1868", "text": "3 იანვარი : იაპონიაში იმპერატორმა მუცუჰიტომ გამოაცხადა საიმპერატორო ხელისუფლების აღდგენა. ნოემბერი : აშშ-ის საპრეზიდენტო არჩევნებში გაიმარჯვა უ. გრანტმა. მიწისძვრა პერუში, ჩილესა და ბოლივიაში. დაიღუპა 40 000 ადამიანი. 2 იანვარი : ჟორდანია, ნოე — საქართველოს პრემიერ-მინისტრი 1918-1921 (გ.1953) 3 იანვარი : თაყაიშვილი, ექვთიმე — ქართველი ისტორიკოსი და საზოგადო მოღვაწე (გ.1953) 10 იანვარი : ოძაკი კოიო — იაპონელი მწერალი (გ. 1903) 14 იანვარი : ნოე ჟორდანია — ქართველი პოლიტიკური მოღვაწე. (გ. 1953) 3 თებერვალი : ანასტასია ერისთავი-ხოშტარია — ქართველი ნოველისტი. (გ. 1951) 4 თებერვალი : სიმონ ესაძე — ქართველი სამხედრო ისტორიკოსი (გ. 1927) 14 თებერვალი : ედუარდ აბოლი — ქართველი ფარმაკობოტანიკოსი. (გ. 1959) 15 თებერვალი : ანასტასია ერისთავი-ხოშტარია — ქართველი პროზაიკოსი. (გ. 1951) 26 თებერვალი : ვენსესლაუ ბრასი — ბრაზილიის პრეზიდენტი (1914–1916) (გ. 1966) 9 მარტი : ფილიპე მახარაძე — ქართველი ბოლშევიკი (გ. 1941) 15 მარტი : თედო სახოკია — ქართველი მწერალი, ეთნოგრაფი (გ. 1956) 17 მარტი : სპირიდონ ვირსალაძე — ქართველი ექიმი (გ. 1930) 28 მარტი : მაქსიმ გორკი — რუსი მწერალი და საზოგადო მოღვაწე (გ. 1936) 4 აპრილი : ანდრია ბენაშვილი — ქართველი სამხედრო და საზოგადო მოღვაწე 6 მაისი : ნიკილოზ II — რუსეთის უკანასკნელი მეფე (გ.1918) 29 მაისი : აბდულ მეჯიდ II — ოსმალეთის უკანასკნელი ხალიფა (გ.1944) 6 ივნისი : ჰალირი, ჰანს — გერმანელი ბოტანიკოსი (გ.1932) 8 ნოემბერი : ჰაუსდორფი, ფელიქს — გერმანელი მათემატიკოსი (გ.1942) 2 დეკემბერი : ჟამი, ფრანსის — ფრანგი პოეტი (გ.1938) ბაგრატიონი, ნიკო — ინგლისელებისა და ბურების ომის (1899-1902) აქტიური მონაწილე (გ.1933) 7 მარტი : ფალიაშვილი, ივანე — ქართველი დირიჟორი, პიანისტი, ორგანისტი 1 ივნისი : ბიუკენენი, ჯეიმზ — აშშ-ის მე-15 პრეზიდენტი (დ.1791) 18 ივლისი : ჰაჯი დიმიტრი — ბულგარელი სახალხო გმირი (დ.1840) 13 ნოემბერი : ჯოაკინო როსინი — იტალიელი კომპოზიტორი.", "url": "https://ka.wikipedia.org/wiki/1868", "len": 1800}
{"id": "6796", "title": "1867", "text": "4 იანვარი : გაუქმდა სამეგრელოს სამთავრო. 1 მარტი : ნებრასკა გახდა აშშ-ის 37-ე შტატი. 1 ივლისი : გამოცხადდა კანადის დამოუკიდებლობა დიდი ბრიტანეთისაგან. 14 ოქტომბერი : იაპონიაში გადადგა ტოკუგავას შოგუნატის მე-15 და ბოლო შოგუნი. 18 ოქტომბერი : აშშ-ის მფლობელობაში გადმოდის ალასკა. ფოთში დაიწყო რკინიგზის მშენებლობა. 5 იანვარი : ნიკოლოზ ჭავჭავაძე — რუსეთის არმიის გენერალ-მაიორი (გ. 1920) 18 იანვარი : რუბენ დარიო — ნიკარაგუელი მწერალი (გ. 1916) 9 თებერვალი : ნაცუმე სოსეკი — იაპონელი მწერალი (გ. 1916) 6 მარტი : სოლომონ ქურდიანი — ქართველი მეტყევე-სელექციონერი (გ. 1937) 13 მარტი : ნარ-დოსი — სომეხი მწერალი. (გ. 1933) 24 აპრილი : ბალანჩივაძე, ვასილ - ქართველი მსახიობი (გ.1951) 26 ოქტომბერი : მეგრელი, დუტუ - ქართველი მწერალი და პოეტი 27 ნოემბერი : აფხაზი, კონსტანტინე - ქართველი საზოგადო მოღვაწე (გ.1923) 5 დეკემბერი : აარნე, ანტი - ფინელი ფოლკლორისტი (გ.1925) 16 დეკემბერი : არაგვისპირელი, შიო - ქართველი მწერალი (გ.1926) 30 იანვარი : კომეი - იაპონიის 121-ე იმპერატორი (დ.1831) 19 ივნისი : მაქსიმილიანი - მექსიკის იმპერატორი 1864-1867 (დ.1832) 25 აგვისტო : ფარადეი, მაიკლ - ინგლისელი ქიმიკოსი (დ.1791) 31 აგვისტო : ბოდლერი, შარლ - ფრანგი მწერალი იაკობ ბრედა — ნიდერლანდელი ბიოლოგი და გეოლოგი.", "url": "https://ka.wikipedia.org/wiki/1867", "len": 1192}
{"id": "6797", "title": "1866", "text": "4 აპრილი : ქ. კიევში რუსეთის მეფე ალექსანდრე II ძლივს გადაურჩა მისი მოკვლის მცდელობას. 4 მარტი : გამოვიდა გაზეთ \"დროების\" პირველი ნომერი. 20 ივნისი : იტალიის მეფემ ომი გამოუცხადა ავსტრიას. 12 ოქტომბერი : დასრულდა იტალია-ავსტრიის ომი. აღიარებულ იქნა იტალიის მიერ ვენეციის ანექსირება. ალფრედ ნობელმა გამოიგონა დინამიტი. 2 იანვარი : იოსებ ლაღიაშვილი — მოკლა თბილისის სასულიერო სემინარიის რექტორი პავლე ჩუდეცკი. (გ. უცნობია) 16 იანვარი : ლუარსაბ ბოცვაძე — ქართველი პედაგოგი, პუბლიცისტი და საზოგადო მოღვაწე. (გ. 1919) 23 იანვარი : ლალიონი — ქართველი პედაგოგი და მწერალი (გ. 1918) 29 იანვარი : როლანი, რომენ - ფრანგი მწერალი (გ. 1944) 2 თებერვალი : სამსონ დუმბაძე — ქართველი სამხედრო მოღვაწე (გ. 1938) 12 თებერვალი: ეგე — სლოვაკი მწერალი. (გ. 1940) 12 თებერვალი : შიო მღვიმელი — ქართველი საბავშვო პოეტი (გ. 1933) 12 თებერვალი : ლევ შესტოვი — რუსი ფილოსოფოსი. (გ. 1938) 20 თებერვალი : კარლ ვესტმანი — შვედი არქიტექტორი (გ. 1936) 23 თებერვალი : პლატონ როჟდესტვენსკი (ეგზარქოსი) — რუსეთის მართლმადიდებელი ეკლესიის მღვდელთმთავარი. (გ. 1934) 1 მარტი : ვლადიმერ ბარსკი — რუსი რეჟისორი. (გ. 1936) 6 მარტი : იასონ ლორთქიფანიძე — ქართველი იურისტი (გ. 1949) 7 მარტი : ალექსეი ივანოვსკი — რუსი ანთროპოლოგი. (გ. 1934) 17 მარტი : ანტონი (გიორგაძე) — ქართველი საეკლესიო და საზოგადო მოღვაწე. (გ. 1918) 24 აპრილი : კალისტრატე - სრულიად საქართველოს კათოლიკოს-პატრიარქი 1932-1952 (გ.1952) 12 მაისი : ლეოპოლდ მანდიჩი — რომის კათოლიკური ეკლესიის წმინდანი. (გ.1942) 16 მაისი : ბაჩანა - ქართველი პოეტი (გ.1928) 17 მაისი : სატი, ერიკ - ფრანგი კომპოზიტორი (გ.1925) 9 ივნისი : ცახელი - ქართველი პოეტი (გ.1919) 31 ივლისი : ჰალიდ ზია უშაქლიგილი - თურქი მწერალი და სახელმწიფო მოღვაწე (გ.1945) 14 ოქტომბერი : ახნაზაროვი, არტემ - ქართველი მწერალი, ჟურნალისტი, მთარგმნელი, საზოგადო მოღვაწე (გ.1942) 4 დეკემბერი : კანდინსკი, ვასილი - მხატვარი (გ.1944) 20 ივლისი : რიმანი, ბერნჰარდ - გერმანელი მათემატიკოსი (დ.1826) 25 აგვისტო : ბარათაშვილი, სულხან - ქართველი ისტორიკოსი", "url": "https://ka.wikipedia.org/wiki/1866", "len": 1931}
{"id": "6798", "title": "1865", "text": "14 აპრილი : აშშ-ის პრეზიდენტი ა. ლინკოლნი მოკლეს. 13 მაისი : ოდესაში დაარსდა ნოვოროსიის უნივერსიტეტი. 26 მაისი : აშშ-ში დასრულდა სამოქალაქო ომი. 3 იანვარი : იოსებ დუმბაძე — ქართველი სამხედრო მოღვაწე (გ. უცნობია) 6 იანვარი : ნიკო მარი — ენათმეცნიერი (გ. 1934) 2 თებერვალი : სიმონ კლდიაშვილი — ქართველი არქიტექტორი. (გ. 1920) 9 თებერვალი : ერიხ დრიგალსკი — გერმანელი გეოგრაფი (გ. 1949) 15 მარტი : ივანე ფიგუროვსკი — რუსი კლიმატოლოგი. (გ. 1940) 16 მარტი : ასპაზია — ლატვიელი პოეტი და დრამატურგი (გ. 1943) 17 მარტი : გაბრიელ ნარუტოვიჩი — პოლონელი პოლიტიკური მოღვაწე (გ. 1922) 3 ივნისი : ჯორჯ V - დიდი ბრიტანეთის მეფე (გ.1936) 13 ივნისი : იეიტსი, უილიამ ბატლერ - ირლანდიელი პოეტი, ნობელის პრემიის ლაურეატი (გ.1939) 6 ივლისი : ჟაკ-დალკროზი, ემილ - შვეიცარიელი კომპოზიტორი და პედაგოგი (გ.1950) 29 ივლისი : გლაზუნოვი, ალექსანდრ - რუსი კომპოზიტორი (გ.1936) 3 სექტემბერი : ჰალონენი, პეკა - ფინელი ფერმწერი (გ.1933) 12 ოქტომბერი : ჰარდენი, ართურ - ინგლისელი ბიოქიმიკოსი (გ.1940) 2 ნოემბერი : ჰარდინგი, უორენ გამალიელ - აშშ-ის მე-29 პრეზიდენტი (გ.1923) 30 დეკემბერი : კიპლინგი, რადიარდ - ინგლისელი მწერალი (გ.1936) 14 აპრილი : ლინკოლნი, აბრაჰამ - აშშ-ის მე-16 პრეზიდენტი (დ.1809) 2 სექტემბერი : ჰამილტონი, უილიამ როუან - ირლანდიელი მათემატიკოსი (დ.1805)", "url": "https://ka.wikipedia.org/wiki/1865", "len": 1241}
{"id": "6799", "title": "1864", "text": "22 აგვისტო : შვეიცარიის ქ. ჟენევაში დაარსდა საერთაშორისო წითელი ჯვარი. ჰაიტიმ გამოაცხადა დამოუკიდებლობა. 1 იანვარი : ალფრედ ფილიპსონი — გერმანელი გეოგრაფი და გეოლოგი (გ. 1953) 3 იანვარი : ალექსანდრე ხახანაშვილი — ქართველი ფილოლოგი და ისტორიკოსი (გ. 1912) 5 თებერვალი : მელიტონ კელენჯერიძე — ქართველი საზოგადო მოღვაწე, პედაგოგი, ფოლკლორისტი (გ.1942) 9 თებერვალი : მიინა ჰიარმა — ესტონელი კომპოზიტორი (გ. 1941) 11 თებერვალი : ნესტორ ესებუა — ქართველი ფალავანი (გ. 1931) 18 მარტი : თოროს თორამანიანი — სომეხი არქიტექტორი და არქეოლოგი (გ. 1934) 11 ივნისი : შტრაუსი, რიხარდ - გერმანელი კომპოზიტორი (გ.1949) 22 ივნისი : მინკოვსკი, ჰერმან - მათემატიკოსი (გ.1909) 18 ივლისი : ჰუხი, რიკარდა - გერმანელი მწერალი (გ.1947) 17 აგვისტო : ჰუსეინ, რაჰმი გურფინარი - თურქი მწერალი (გ.1944) 9 ნოემბერი : განდეგილი - ქართველი პოეტი და პროზაიკოსი (გ.1929) 22 მაისი : პელისიე, ემაბლ ჟან ჟაკ - საფრანგეთის მარშალი 4 აგვისტო : ჰანზემანი, დავიდ - პრუსიის პოლიტიკური მოღვაწე (დ.1790) 8 ნოემბერი : ჰალენი, ვან დონ ჟან - ესპანეთის გენერალი (დ.1790)", "url": "https://ka.wikipedia.org/wiki/1864", "len": 1021}
{"id": "6800", "title": "1863", "text": "1 იანვარი : აშშ-ის პრეზიდენტმა ა. ლინკოლნმა გამოაცხადა მონათმფლობელობის გაუქმება. 10 იანვარი : ლონდონში გაიხსნა მსოფლიოში პირველი მეტროს ხაზი. 22 იანვარი : პოლონეთში, ლიტვაში და ბელარუსში დიდი მასშტაბით დაიწყო აჯანყება რუსეთის ოკუპაციის წინააღმდეგ. იწყება ფოთის ნავსადგურის მშენებლობა \"შავროვის პროექტის\" მიხედვით, ახლადშექმნილი ნავსადგურის ნავმისადგომები მოუწყობელი იყო ტექნიკური თვალსაზრისით, უმნიშვნელო ქარის შემთხვევაშიც ნავსადგურში მდგარი გემები ღია ზღვაში გადიოდნენ. რომელიც შვიდი წლის შემდეგ არადამაკმაყოფილებლად ფასდება 1863 წელი : საქართველოში გამოვიდა ჟურნალი „საქართველოს მოამბე\" 1 იანვარი : პიერ დე კუბერტენი — ფრანგი საზოგადო მოღვაწე (გ. 1937) 5 იანვარი : მელიტონ ბალანჩივაძე — ქართველი კომპოზიტორი (გ. 1937) 12 იანვარი : ვივეკანანდა — XIX საუკუნის ინდოელი ფილოსოფოსი და სულიერი მოძღვარი. (გ. 1902) 24 იანვარი : გიორგი არჯევანიძე — ქართველი სამხედრო მოღვაწე, (გ. 1940) 19 თებერვალი : აუგუსტო ლეგია — პერუელი პოლიტიკური და სამხედრო მოღვაწე. (გ. 1932) 25 თებერვალი : ბრონცია კოლერ-პინელი — ავსტრიელი ექსპრესიონისტი მხატვარი (გ. 1934) 6 მარტი : ტანაკა გიიტი — იაპონიის სახელმწიფო და სამხედრო მოღვაწე (გ.1929) 12 მარტი : გაბრიელე დ’ანუნციო — იტალიელი მწერალი და პოლიტიკური მოღვაწე (გ. 1938) 12 მარტი : ვლადიმერ ვერნადსკი — რუსი მინერალოგი და კრისტალოგრაფი. (გ. 1945) 15 მარტი : ალი-აღა შიხლინსკი — რუსეთის საიმპერატორო არმიის და აზერბაიჯანის დემოკრატიული რესპუბლიკის მხედართმთავარი (გ. 1943) 13 ივლისი : შმერლინგი, ოსკარ - საბჭოთა ფერმწერი და გრაფიკოსი (გ.1938) 19 ივლისი : აბაზაძე, ნიკოლოზ - ქართველი ეთნოგრაფი და საზოგადო მოღვაწე (გ.1931) 30 ივლისი : ფორდი, ჰენრი - ამერიკელი მრეწველი (გ.1947) 13 აგვისტო : ეჟენ დელაკრუა — ფრანგი ფერმწერი და გრაფიკოსი (დ.1798) 20 სექტემბერი : იაკობ გრიმი — გერმანელი ფოლკლორისტი (დ.1785) 15 ნოემბერი : ფრედერიკ VII — დანიის მეფე (დ.1808)", "url": "https://ka.wikipedia.org/wiki/1863", "len": 1782}
{"id": "6801", "title": "1862", "text": "1 მაისი : აშშ-ის სამოქალაქო ომში ჩრდილოეთის ალიანსმა ახალი ორლეანი დაიკავა. 1 ივლისი : მოსკოვში დაარსდა რუსეთის სახელმწიფო ბიბლიოთეკა. 22 სექტემბერი : ო. ბისმარკი დაინიშნა პრუსიის მინისტრ-პრეზიდენტად. 5 იანვარი : ექვთიმე თაყაიშვილი — ქართველი ისტორიკოსი, არქეოლოგი და საზოგადო მოღვაწე (გ. 1953) 13 იანვარი : ალექსანდრე ყიფშიძე — ქართველი ისტორიკოსი და საზოგადო მოღვაწე (გ. 1916) 21 იანვარი : ვალერიან გუნია — ქართველი მსახიობი (გ. 1938) 23 იანვარი : დავიდ ჰილბერტი — გერმანელი მათემატიკოსი (გ. 1943) 24 იანვარი : ედით უორტონი — ამერიკელი მწერალი ქალი (გ. 1937) 3 თებერვალი : ხოაკინ დისენტა — ესპანელი ჟურნალისტი (გ. 1917) 9 მარტი : ნიკოლოზ პიმონენკო — უკრაინელი ფერმწერი. (გ. 1912) 5 მაისი: ნიკო ფიროსმანაშვილი (ფიროსმანი) — ქართველი მხატვარი (გ. 1918) 14 ივლისი : კლიმტი, გუსტავ - ავსტრიელი მხატვარი (გ.1918) 14 აგვისტო : ალბერტ ვილჰელმ ჰაინრიხ პრუსიელი - გერმანიის საიმპერიო სამხედრო ფლოტის გროსადმირალი (გ.1929) 29 აგვისტო : მეტერლინკი, მორის - ბელგიელი მწერალი 11 სექტემბერი : ო ჰენრი - ამერიკელი მწერალი (გ.1910) 29 სექტემბერი : ოცხელი, იოსებ - პედაგოგი (გ.1919) 27 ოქტომბერი : ანდრონიკაშვილი (ზურაბიშვილი), ქეთევან - ქართველი მსახიობი 15 ნოემბერი : ჰაუპტმანი, გერჰარტ - გერმანელი მწერალი (გ.1946) 18 იანვარი : ჯონ ტაილერი — აშშ-ის მე-10 პრეზიდენტი (დ. 1790) 5 თებერვალი : ალექსანდრე ბაგრატიონ-იმერეტინსკი — რუსეთის არმიის გენერალ-ადიუტანტი (დ. 1796 ან 1797) 7 ნოემბერი : ბაჰადურ შაჰ ზაფარი — დიდ მოგოლთა უკანასკნელი იმპერატორი (დ. 1775) 30 დეკემბერი : პერიკლე არგიროპულო — რუსი რევოლუციონერი (დ. 1839)", "url": "https://ka.wikipedia.org/wiki/1862", "len": 1507}
{"id": "6802", "title": "1860", "text": "20 ივნისი : გამოცხადდა მალისა და სენეგალის დამოუკიდებლობა. 2 ივლისი : დაარსდა ქ. ვლადივოსტოკი 11 ივლისი : იაპონიის იმპერატორის ტახტზე ავიდა მუცუჰიტო. 3 აგვისტო : მაორთა მეორე ომი დაიწყო ახალ ზელანდიაში. 5 აგვისტო : კარლ IV ნორვეგიის მეფედ აკურთხეს ტრონდჰეიმში. 6 ნოემბერი : აშშ-ის საპრეზიდენტო არჩევნებზე გაიმარჯვა ა. ლინკოლნმა. 17 იანვარი : კარლოს ხოსე სოლორსანო — ნიკარაგუის 37-ე პრეზიდენტი (გ. 1936) 17 იანვარი : დაგლას ჰაიდი — ირლანდიის პრეზიდენტი (გ. 1949) 24 იანვარი : გრიგოლ ვოლსკი — ქართველი პუბლიცისტი (გ. 1909) 25 იანვარი : ჩარლზ კერტისი — ამერიკელი პოლიტიკოსი (გ. 1936) 26 იანვარი : დავით მესხი — ქართველი მთარგმნელი, ჟურნალისტი, დრამატურგი. (დ. 1943) 29 იანვარი : ანტონ ჩეხოვი — რუსი მწერალი (გ. 1904) 7 თებერვალი : ვლადიმერ აღნიაშვილი — ქართველი საზოგადო მოღვაწე (გ. 1904) 18 თებერვალი : მაკო საფაროვა-აბაშიძე — ქართველი მსახიობი. (გ. 1940) 13 მარტი : ჰუგო ვოლფი - ავსტრიელი კომპოზიტორი 16 აპრილი : ხუნდაძე, სილოვან - ქართველი პედაგოგი და საზოგადო მოღვაწე (გ.1928) 29 მაისი : ალბენისი, ისააკ - ესპანელი კომპოზიტორი (გ.1909) 7 ივლისი : მალერი, გუსტავ - ავსტრიელი კომპოზიტორი (გ.1911) 18 ნოემბერი : იგნაცი იან პადერევსკი - პოლონელი კომპოზიტორი, პიანისტი და პოლიტიკური მოღვაწე (გ.1941) ლეონიდე - სრულიად საქართველოს კათოლიკოს-პატრიარქი 1918-1921 (გ.1921) 27 იანვარი : ბოლიაი, იანოშ - უნგრელი მათემატიკოსი (დ.1802) 16 ივლისი : ჭონქაძე, დანიელ, ქართველი მწერალი", "url": "https://ka.wikipedia.org/wiki/1860", "len": 1369}
{"id": "6805", "title": "ლეო ესაკი", "text": "ლეო ესაკი (; დ. 12 მარტი, 1925, ოსაკა) — იაპონელი ფიზიკოსი, ნობელის პრემიის ლაურეატი. 1973 წელს მყარ სხეულებში გვირაბული ეფექტის გამოკვლევისათვის აივარა ჯაიევერთან ერთად მიენიჭა ნობელის პრემიანობელის პრემიის ოფიციალური საიტი.. ლეო ესაკიმ ფიზიკა ტოკიოს უნივერსიტეტში შეისწავლა, ბაკალავრის ხარისხი 1947 წელს მიიღო, ფილოსოფიის დოქტორის ხარისხი — 1959 წელს. 1958 წელს ჩატარებული გამოკვლევებისთვის მიიღო ნობელის პრემია. 1960 წელს საცხოვრებლად აშშ-ში გადავიდა და მუშაობა IBM-ში გააგრძელა.ქართული საბჭოთა ენციკლოპედია, ტომი. 4, გვერდი 211, თბილისი, 1979 წელი", "url": "https://ka.wikipedia.org/wiki/ლეო_ესაკი", "len": 551}
{"id": "6806", "title": "იამაბე აკაჰიტო", "text": "იამაბე აკაჰიტო (იაპ. 山部赤人 ან 山邊赤人), (დ. დაახლოებით 730) — იაპონელი სახალხო პოეტი. ტანკას უბადლო ოსტატი. მისი ლექსების უმრავლესობა, რომელთა თემაა მშობლიური ქვეყნის ბუნება, შექმნილია იაპონიაში მოგზაურობის დროს და დაკავშირებულია ამა თუ იმ კონკრეტულ ადგილთან. დღესაც პოპულარულია იამაბეს ლექსი, მიძღვნილი იაპონელთა საყვარელი მთა ფუძისადმი. იამაბეს პეიზაჟური ლირიკა რეალისტურია. მისი მრავალი ლექსი შესულია \"მანიოსიუში\" - იაპონური პოეზიის ანთოლოგიაში. იამაბეს პოეტურმა სახეებმა და ხერხებმა, რომლებიც ოსტატურად გამოიყენეს მომდევნო თაობის პოეტებმა, ხელი შეუწყო იაპონური პოეზიის განვითარებას.", "url": "https://ka.wikipedia.org/wiki/იამაბე_აკაჰიტო", "len": 582}
{"id": "6808", "title": "ტადასი იმაი", "text": "იმაი ტადასი (დ. 8 იანვარი, 1912, ტოკიო — გ. 22 ნოემბერი, 1991) — იაპონელი კინორეჟისორი. სწავლობდა ტოკიოს უნივერსიტეტში, 1939-იდან მოღვაწეობს კინოში. ფილმები: „ხალხის მტრები“ (1946), „და მაინც ვცოცხლობთ!“ (1951), „უხიდო მდინარე“ (1969–1970, I-II სერია) და სხვ. იმაი იაპონური კინოხელოვნების დემოკრატიული ნაკადის ერთ-ერთი მნიშვნელოვანი წარმომადგენელია. მის ფილმებში აისახა იაპონიის მნიშვნელოვანი სოციალური პრობლემები - უმუშევრობა, მსხვილი კონცერნების მაქინაციები, პოლიციის ულმობლობა და არაკანონიერი სამართალი. მშვიდობის პრემიის ლაურეატი (1951).", "url": "https://ka.wikipedia.org/wiki/ტადასი_იმაი", "len": 541}
{"id": "6810", "title": "ტაკუბოკუ ისიკავა", "text": "ტაკუბოკუ იშიკავა (დ. 20 თებერვალი, 1885, სოფ. ტამაიამა, ივატეს პრეფექტურა — გ. 13 აპრილი, 1912) — იაპონელი პოეტი. მისი პირველი ლექსი 1902 გამოქვეყნდა, პირველი ლექსთა კრებული „მისწრაფებები“ — 1905. იყო „ახალი პოეზიის“ საზოგადოების წევრი. ავტორია ლირიკული, პეიზაჟური და პოლიტიკური ლექსებისა. ისიკავამ დემოკრატიული სულით გამსჭვალა და ხალხის სამსახურში ჩააყენა სასახლის დარბაზებში დაბადებული ტანკა. წერდა რომანებსაც („ტალანტის ბედი“, 1906; „ჩვენი ჯგუფი და იგი“, 1912). ტაკუბოკუ lib.ge-ზე", "url": "https://ka.wikipedia.org/wiki/ტაკუბოკუ_ისიკავა", "len": 483}
{"id": "6811", "title": "სიოიტი იტიკავა", "text": "სიოიტი იტიკავა (დ. 20 მარტი, 1892 — გ. 15 მარტი, 1945) — იაპონიის მუშათა მოძრაობის მოღვაწე. დაამთავრა ვასედას უნივერსიტეტის ლიტერატურის ფაკულტეტი (1916). იაპონიის კომპარტიის (იკპ) წევრი 1922-იდან. იყო ჟურნალ „მუსან კაიკიუს“ („ღარიბთა კლასი“) რედაქტორი. 1923 დააპატიმრეს. 1928 კომინტერნის VI კონგრესზე, მოსკოვში, კომინტერნის აღმასკომის წევრად აირჩიეს, იაპონიაში დაბრუნების შემდეგ მეთაურობდა იკპ-ის ცენტრალურ კომიტეტს. 1929 აპრილს კვლავ დააპატიმრეს და 1931 მუდმივი პატიმრობა მიუსაჯეს. კომინტერნის VII კონგრესმა (1935) დაუსწრებლად აირჩია აღმასკომის წევრად. გარდაიცვალა საპატიმროში.", "url": "https://ka.wikipedia.org/wiki/სიოიტი_იტიკავა", "len": 578}
{"id": "6812", "title": "ჰიდეკი იუკავა", "text": "ჰიდეკი იუკავა (; დ. 23 იანვარი, 1907, ტოკიო — გ. 8 სექტემბერი, 1981) — იაპონელი ფიზიკოსი. 1929 წელს დაამთავრა კიოტოს უნივერსიტეტი. 1948 მიიწვიეს პერსპექტიულ გამოკვლევათა ინსტიტუტში (პრინსტონი, აშშ). იაპონიის მეცნიერებათა აკადემიის წევრი (1946-იდან). მისი უმთავრესი შრომები ეხება ბირთვული ძალების მეზონური თეორიისა და ელემენტარული ნაწილაკების თეორიის საკითხებს (კვარკების თეორია) 1935 წამოაყენა ჰიპოთეზა მეზონების არსებობის შესახებ. მიიღო ნუკლონების ურთიერთქმედების კანონი, რომელიც ხორციელდება მეზონების გაცვლით (იუკავას პოტენციალი). სსრკ მეცნიერებათა აკადემიის უცხოელი წევრი (1966), ლონდონის სამეფო საზოგადოების წევრი (1963). ნობელის პრემია (1949).", "url": "https://ka.wikipedia.org/wiki/ჰიდეკი_იუკავა", "len": 648}
{"id": "6813", "title": "იჰარა საიკაკუ", "text": "იჰარა საიკაკუ (ნამდვილი სახელი ჰირაიამა ტოგო) (დ. 1642 ― გ. 9 სექტემბერი, 1693) ― იაპონელი მწერალი. წერდა ჰაიკუს ჟანრის სახუმარო ლექსებს. სათავე დაუდო ქალაქური ნოველის ჟანრს - „მოთხრობები წუთისოფელზე“. მისი შემოქმედების საუკეთესო ნიმუშებია რომანები „მარტოხელა კაცის სასიყვარულო თავგადასავლები“ (1682), „მარტოხელა ქალის სასიყვარულო თავგადასავლები“, მოთხრობათა კრებული „სიყვარულში გადავარდნილი ხუთი ქალი“ (ორივე 1686). იჰარა ამხელდა იაპონურ ადათ-წესების სისასტიკეს, კანონის სიმკაცრეს. ბოლო წლების თხზულებებში, ნაწილობრივ, სახელგანთქმულ კრებულში „იაპონიის საუკუნო საუნჯე“ (1688) იჰარა დაინტერესებულია მოქალაქეთა ეკონომიური და სოციალური ცხოვრებითაც. წერდა ცოცხალ სალაპარაკო ენაზე. საფუძველი ჩაუყარა ახალ სტილს იაპონურ ლიტერატურაში.", "url": "https://ka.wikipedia.org/wiki/იჰარა_საიკაკუ", "len": 727}
{"id": "6817", "title": "გოტლობ ბერგერი", "text": "ბერგერი, გოტლობ (; დ. 16 ივლისი ,1896, გერსტეტენი, გერმანია — გ. 25 იანვარი, 1975, შტუტგარტი, გერმანია) — გერმანელი მასწავლებელი, პოლიტიკური და სამხედრო მოღვაწე, „SS“-ის ობერგრუპენფიურერი და „Waffen-SS“-ის გენერალი, „SS“-ის მთავარი განყოფილების შეფი. გოტლობ ბერგერის ბიოგრაფია ლიტერატურა გოტლობ ბერგერის შესახებ — გერმანიის ეროვნული ბიბლიოთეკა", "url": "https://ka.wikipedia.org/wiki/გოტლობ_ბერგერი", "len": 343}
{"id": "6819", "title": "ფელიქს შტაინერი", "text": "ფელიქს მარტინ იულიუს შტაინერი (გერმ. Felix Martin Julius Steiner) (დ. 23 მაისი, 1896, შტალუპიონენი, აღმ. პრუსია (დღ. ნესტეროვი, კალინინგრადის ოლქი, რუსეთი) — გ. 17 მაისი, 1966, მიუნხენი, გერმანია) — გერმანელი სამხედრო მოღვაწე, „SS“-ის ობერგრუპენფიურერი და „ვაფენ-სს“-ის გენერალი.", "url": "https://ka.wikipedia.org/wiki/ფელიქს_შტაინერი", "len": 279}
{"id": "6821", "title": "იოზიას ფონ ვალდეკ-პირმონტი", "text": "პრინცი იოზიას ფონ ვალდეკ-პირმონტი ( დ. 13 მაისი, 1896, აროლსენი (ჰესენი), გერმანია — გ. 30 ნოემბერი, 1967, აროლსენი, გერმანია) — გერმანელი სამხედრო მოღვაწე, ვალდეკ-პირმონტის მემკვიდრე პრინცი, „SS“-ის ობერგრუპენფიურერი და „Waffen-SS“-ის გენერალი.", "url": "https://ka.wikipedia.org/wiki/იოზიას_ფონ_ვალდეკ-პირმონტი", "len": 245}
{"id": "6824", "title": "კარლ ვოლფი", "text": "ვოლფი, კარლ ფრიდრიხ ოტო ( დ. 13 მაისი, 1900, დარმშტატი, გერმანია — გ. 17 ივლისი, 1984, როზენჰაიმი, გერმანია) — გერმანელი სამხედრო მოღვაწე, „SS“-ის ობერგრუპენფიურერი და „Waffen-SS“-ის გენერალი, „SS“-ის რაიხსფიურერის პირადი შტაბის შეფი.", "url": "https://ka.wikipedia.org/wiki/კარლ_ვოლფი", "len": 234}
{"id": "6825", "title": "იასუნარი კავაბატა", "text": "იასუნარი კავაბატა (დ. 11 ივნისი, 1899, ოსაკა — გ. 16 აპრილი, 1972, ძუსი) — იაპონელი მწერალი, იაპონიის ხელოვნების აკადემიის წევრი (1953). 1968 წელს მიენიჭა ნობელის პრემია ლიტერატურაში „მისი ოსტატური თხრობის სტილისათვის, რომელიც უდიდესი სიფაქიზით იაპონური აზროვნების არსს გამოხატავს.“ კავაბატა პირველი იაპონელი ნობელიანტი მწერალია. კავაბატა კლასიკური ეროვნული ლიტერატურის მიმდევარია. მის შემოქმედებას ახასიათებს სწრაფვა ფსიქიკური ანალიზისკენ, ინტერესი ქვეცნობიერისადმი, აგრეთვე ნატიფი სტილი. მწერლის შემოქმედებაზე დიდი გავლენა მოახდინა მისმა ტრაგიკულმა ბავშვობამ. კავაბატას ნაშრომებში ხშირად იგრძნობა მარტოობისა და სიკვდილის წინათგრძნობის განცდა. იქმნება შთაბეჭდილება, რომ მისი პერსონაჟები გარესამყაროსგან უხილავი კედლით არიან იზოლირებულნი. ქართულ ენაზე თარგმნილია მისი რომანები „თოვლიანი მხარე“, „ათასფრთიანი წერო“ და მოთხრობა „მშვიდობის ბუდე“. კავაბატა 1899 წლის 11 ივნისს იაპონიის ქალაქ ოსაკაში შეძლებულ ოჯახში დაიბადა.Saburō Kawamoto, Kawabata Yasunari: Explorer of Death and Beauty, Japan Book News, No. 63, Spring 2010, p. 13 ოთხი წლის ასაკში ორივე მშობლით დაობლდა, რის შემდეგაც ბებიასთან და ბაბუასთან ცხოვრობდა, ხოლო მის უფროს დას მამიდა მზრუნველობდა. დაობლების შემდეგ კავაბატა ერთადერთხელ, ათი წლის ასაკში შეხვდა დას, რომელიც ერთი წლის შემდეგ გარდაიცვალა. კავაბატას ბებია 1906 წელს, ხოლო ბაბუა - 1914 წელს გარდაიცვალა. მამის მხრიდან ყველა ნათესავის დაკარგვის შემდეგ კავაბატა დედის ნათესავებთან გადავიდა. საბოლოოდ, 1916 წელს იგი პანსიონში მოხვდა, რომელიც საშუალო სკოლის მახლობლად მდებარეობდა. 1917 წელს საშუალო სკოლის მესამე წლის დამთავრების შემდეგ კავაბატა ტოკიოში გადავიდა. 1920 წელს მან ტოკიოს უნივერსიტეტში ჩააბარა. თავდაპირველად ინგლისურ ლიტერატურას სწავლობდა, თუმცა მალევე იაპონური ლიტერატურის ფაკულტეტზე გადავიდა. ამ პერიოდში იგი ბენგალელი ნობელიანტი მწერლის, რაბინდრანათ თაგორის ნამუშევრებს ეცნობოდა. კავაბატამ ხელახლა დააარსა უნივერსიტეტის გაზეთი Shin-shichō, რომელიც ბოლო ოთხი წლის მანძილზე არ მუშაობდა. მისი პირველი მოთხრობა „ხედი იასუკუნის ფესტივალიდან“ 1921 წელს სწორედ ამ გაზეთში გამოქვეყნდა. კავაბატამ სწავლა 1924 წლის მარტში დაამთავრა. მისი საბაკალავრო ნაშრომის სათაური „იაპონური რომანების მოკლე ისტორია“ იყო. 1924 წლის ოქტომბერში კავაბატამ სხვა ახალგაზრდა ავტორებთან ერთად ლიტერატურული ჟურნალი Bungei Jidai (არტისტული ასაკი) დააარსა. ჟურნალის მოძრაობა, რომლის წევრებსაც ნეოსენსუალისტებს უწოდებდნენ, ნატურალიზმის გავლენით წარმოიშვა და იაპონურ ლიტერატურაში ახალი ფორმების, ახალი შთაბეჭდილებების, შეგრძნებებისა და აღქმების შეტანას ცდილობდა.Okubo Takaki (2004), Kawabata Yasunari—Utsukushi Nihon no Watashi. Minerva Shobo ეს იყო მოძრაობა „ხელოვნება ხელოვნებისთვის“, რომელიც თანამედროვე ხელოვნების ფორმების: კუბიზმის, ექსპრესიონიზმის, დადაიზმისა და მოდერნიზმის ძლიერ გავლენას განიცდიდა. ლიტერატურულ სამყაროში კავაბატას პირველი სერიოზული ნაბიჯი 1924 წლის ნახევრად ავტობიოგრაფიული მოთხრობა „იძუელი მოცეკვავე“ იყო, რომელმაც მწერალს ფართო აღიარება მოუტანა. 1931 წელს კავაბატამ გამოაქვეყნა მოთხრობა „კრისტალური ფანტაზია“, რომელშიც მოგონებათა ფრაგმენტების საშუალებით მარტოხელა ქალის ცხოვრებაა აღწერილი. მწერალმა მოთხრობა ჯეიმზ ჯოისის „ულისეს“ გავლენით დაწერა. 1933 წელს კავაბატამ ტოკიოს პოლიტიკური პოლიციის მიერ მემარცხენე მწერლის, ტაჯიკი კობაიაშის დაპატიმრება, წამება და სიკვდილით დასჯა გააპროტესტა. კავაბატას ერთ-ერთი ყველაზე ცნობილი და აღიარებული რომანია „თოვლიანი მხარე“, რომელიც ბალეტის დილეტანტი ექსპერტისა და პროვინციელი გეიშას სიყვარულის ისტორიას აღწერს. რომანი სრული სახით პირველად 1948 წელს გამოქვეყნდა. როგორც თავად კავაბატა აღნიშნავს, მეორე მსოფლიო ომმა მის შემოქმედებაზე დიდი გავლენა მოახდინა. ომის შემდგომი პერიოდის მისი რომანებია: „ათასფრთიანი წერო“, „მთის კვნესა“, „მძინარე მზეთუნახავების სახლი“, „მშვენიერება და სევდა“, „ძველი დედაქალაქი“. „ათასფრთიანი წერო“ 1949-1951 წლებში გამოქვეყნდა და მისი ძირითადი თემა უძველესი ტრადიციული ჩაის ცერემონიალი და უიმედო სიყვარულია. კავაბატა თავის საუკეთესო ნამუშევრად მიიჩნევდა რომანს „თამაშ გოს ოსტატი“ (ასევე ცნობილია, როგორც „მეიჯინი“), რომელიც 1951 წელს გამოქვეყნდა. ომის შემდგომ წლებში კავაბატა ხელს უწყობდა იაპონური ლიტერატურის თარგმნას ინგლისურსა და სხვა ევროპულ ენებზე. გაწეული ღვაწლისთვის მას 1960 წელს საფრანგეთში ხელოვნების ორდენი გადაეცა, ხოლო 1961 წელს იაპონიის კულტურის ორდენით დაჯილდოვდა. 1968 წელა კავაბატას მიენიჭა ნობელის პრემია ლიტერატურაში „მისი ოსტატური თხრობის სტილისათვის, რომელიც უდიდესი სიფაქიზით იაპონური აზროვნების არსს გამოხატავს.“ კავაბატა პირველი იაპონელი ნობელიანტი მწერალია. შვედეთის აკადემიამ თავის სიტყვაში კავაბატას სამ რომანზე: „თოვლიანი მხარე“ , „ათასფრთიანი წერო“ და „ძველი დედაქალაქი“ ისაუბრა. ნობელის პრემიის მისაღებ სიტყვაში კავაბატამ განსაკუთრებული ადგილი ძენ-ბუდიზმზე საუბარს დაუთმო. მან ისაუბრა ძენ-ბუდიზმის ძირითად პრინციპებზე და მის განსხვავებაზე ბუდიზმის სხვა მიმდინარეობებისგან. მწერალმა აღნიშნა, რომ ადამიანმა სულიერ ხსნას მხოლოდ საკუთარი ძალისხმევით შეიძლება მიაღწიოს. კავაბატამ ისაუბრა იკებანასა და ბონსაიზე, როგორ ხელოვნების ფორმებზე და ხაზი გაუსვა, რომ მშვენიერება უბრალოებაში იბადება. ძენ-ბუდიზმისა და ხელოვნების გარდა კავაბატამ სუიციდზეც ისაუბრა და გაიხსენა ცნობილი იაპონელი მწერლები, რომლებმაც სიცოცხლე თვითმკვლელობით დაასრულეს, მათ შორის რიუნოსკე აკუტაგავა. კავაბატამ თქვა, რომ იგი ცდილობდა თავის შემოქმედებაში სიკვდილის მშვენიერება და ადამიანს, ბუნებასა და სიცარიელეს შორის ჰარმონიის ძიება აესახა. კავაბატა 1972 წელს ბუნებრივი აირით გაგუდვის შედეგად გარდაიცვალა. მიიჩნევენ, რომ ეს თვითმკვლელობა იყო, რომლის მოტივადაც მისი მეგობრის, იუკიო მისიმას თვითმკვლელობით მიღებულ შოკს ასახელებენ. იასუნარი კავაბატა ნობელის პრემიის ოფიციალურ საიტზე Literary Figures of Kamakura Yasunari Kawabata's grave იასუნარი კავაბატა. Books and Writers", "url": "https://ka.wikipedia.org/wiki/იასუნარი_კავაბატა", "len": 5551}
{"id": "6826", "title": "სენ კატაიამა", "text": "სენ კატაიამა (; დ. 3 დეკემბერი, 1859, სოფ. ჰადეგი, მიმასაკის პროვინცია — გ. 5 ნოემბერი, 1933, მოსკოვი) — იაპონიისა და საერთაშორისო მუშათა მოძრაობის მოღვაწე. იელის უნივერსიტეტის (აშშ) დამთავრების (1895) შემდეგ, 1896 დაბრუნდა იაპონიაში და აქტიურად ჩაება სოციალისტური და მუშათა მოძრაობის ორგანიზაციაში. 1900 დაუსწრებლად აირჩიეს II ინტერნაციონალის აღმასკომის ბიუროს წევრად. 1914 პოლიციის რეპრესიების გამო აშშ-ში წავიდა, სადაც მიემხრო ამერიკის სოციალისტურ მოძრაობას, დააარსა იაპონიის მუშების პირველი კომუნისტური ჯგუფები აშშ-ში (1918). 1920 იაპონიურ ენაზე თარგმნა ვ. ი. ლენინის წიგნი \"სახელმწიფო და რევოლუცია\". პოლიციის დევნის გამო 1921 მექსიკაში წავიდა, იქიდან - საბჭოთა რუსეთში. 1922 აირჩიეს კომინტერნის აღმასკომის წევრად, შემდეგ კომინტერნის აღმასკომის პრეზიდიუმის წევრად. კატაიამა იყო იაპონიის კომპარტიის შექმნის ერთ-ერთი ინიციატორი (1922). მონაწილეობდა ბრიუსელისა (1927) და მაინის ფრანკფურტის (1929) ანტიიმპერიალისტურ კონგრესებში. ასევე ამსტერდამის ომის საწინააღმდეგო კონგრესში (1932). დასაფლავებულია წითელ მოედანზე, კრემლის კედელთან. სენ კატაიამას არქივი Marxists Internet Archive-ზე", "url": "https://ka.wikipedia.org/wiki/სენ_კატაიამა", "len": 1082}
{"id": "6828", "title": "კიტამურა ტოკოკუ", "text": "კიტამურა ტოკოკუ (დ. 29 დეკემბერი, 1868, ოდავარა, კანაგავას პრეფექტურა ― გ. 16 მაისი, 1894) — იაპონელი პოეტი და პუბლიცისტი, მგზნებარე ტრიბუნი. ჟურნალ „ბუნგაკუკაის“ („ლიტერატურის სამყარო“, 1893-1898) ირგვლივ შემოიკრიბა ახალგაზრდა პოეტები. კიტამურას შემოქმედება გამსჭვალულია აბსოლუტური მონარქიის წინააღმდეგ ბრძოლის პათოსით. „მსოფლიო სევდის“ ბაირონისეული მოტივები ჟღერს მის პოემაში „ზღაპრული ქვეყნის სიმღერები“ (1891). აქვს პეიზაჟური ლექსებიც („თოვა“, 1892; „ციცინათელა“, 1893; „მძინარე პეპელა“, 1893). წერდა პუბლიცისტურ სტატიებს. Irokawa Daikichi. Kitamura Tokoku. Tokyo Daigaku Shuppankai; (1994). ISBN 4-13-013017-X", "url": "https://ka.wikipedia.org/wiki/კიტამურა_ტოკოკუ", "len": 614}
{"id": "6829", "title": "კოტოკუ დენძირო", "text": "კოტოკუ დენძირი (ლიტერატურული ფსევდონიმი - სიუსუი) (დ. 23 სექტემბერი, 1871, ნაკამურა, ჰატის მაზრა, პრეფექტურა კოტი — გ. 24 იანვარი, 1911) — იაპონიის სოციალისტური მოძრაობის მოღვაწე, პუბლიცისტი. 1901 ს. კატაიმასთან ერთად მონაწილეობდა იაპონიაში პირველი სოციალ-დემოკრატიული პარტიის (სიაკაი მინსიუტო) შექმნაში. ერთ-ერთმა პირველმა თარგმნა იაპონურ ენაზე კ. მარქსისა და ფ. ენგელსის თხზულებები. დაწერა წიგნი \"სოცისლიზმის არსი\" (1903), რომელშიც შეეცადა თანამიმდევრულასდ გადმოეცა მარქსისტული მოძღვრება. 1905-1906 ემიგრაციაში იყო აშშ-ში, სადაც განიციდა \"მსოფლიოს ინდუსტრიულ მუშათა\" ორგანიზაციის ანარქისტ-სინდიკალისტ მოღვაწეთა გავლენა. იაპონიაში დაბრუნების შემდეგ კოტოკუ გამოდიოდა რეფორმიზის წინააღმდეგ იაპონიის სოციალისტურ მოძრაობაში, მაგრამ დაუშვა ანარქისტ-სინდიკალისტური შეცდომები. კოტოკუს ცილი დასწამეს იმპერატორის წინააღმდეგ შეთქმულების მომზადებაში, დააპატიმრეს და სიკვდილით დასაჯეს.", "url": "https://ka.wikipedia.org/wiki/კოტოკუ_დენძირო", "len": 874}
{"id": "6830", "title": "აკირა კუროსავა", "text": "აკირა კუროსავა (; დ. 23 მარტი, 1910, ტოკიო — გ. 6 სექტემბერი, 1998) — იაპონელი კინორეჟისორი. მას მიიჩნევენ იაპონური კინოს კლასიკოსად. პოპულარულია როგორც სამშობლოში, ისე მთელ მსოფლიოში. აკირა კუროსავა დაიბადა 1910 წლის 23 მარტს. აკირას მამა ძველი სამურაების გვარიდან იყო. მისი გავლენის ქვეშ იგი სკოლიდან დაინტერესდა საბრძოლო ხელოვნებებით და კერძოდ კენდოთი. თუმცა მის საყვარელ საქმიანობად ხატვა იქცა. ამის გამო იგი მხატვრობასაც აპირებდა და სწავლობდა კიდეც ხელოვნების აკადემიაში. მის ცხოვრებაში მნიშვნელოვანი გარდატეხა მოხდა 1936 წელს, როდესაც გაზეთში ნახა P.C.L. სტუდიაში ვაკანსიის შესახებ გამოქვეყნებული განცხადება. ამის შედეგად, იგი რეჟისორ კაძირო იამამოტოს ასისტენტი გახდა. თავდაპირველად წერდა სცენარებს, თუმცა მათ შორის ბევრი არ იყო ეკრანიზებული და ისინი მხოლოდ და მხოლოდ ჟურნალებში იბეჭდებოდა. პირველი ფილმი კუროსავამ როგორც რეჟისორმა დადგა 1943 წელს, ეს იყო „ძიუდოს გენიოსი“, სადაც ახალგაზრდა ძიუდოისტის აღზრდაზეა მოთხრობილი. ამ ფილმში გამოიკვეთა კუროსავას ადამიანის სწრაფვა სულიერი სრულყოფილებისკენ, რაც რეჟისორის სხვა ფილმებში უფრო გამოიკვეთა. 1944 წელს კუროსავამ გადაიღო ფილმი „ყველაზე ლამაზები“ და გადაღებების დასრულებისთანავე ცოლად შეირთო მთავარი როლის შემსრულებელი იაგუტი ეკო. მათ ორი შვილი ეყოლათ. 1945 წელს ომის დასრულების შემდეგ მან გადაიღო „ვეფხვის კვალს მიმყოლნი“, რომელიც ცენზურის გამო მხოლოდ 1952 წელს გამოვიდა ეკრანებზე. კუროსავას საყოველთაო პოპულარობა მოუტანა ფილმმა „მთვრალი ანგელოზი“, რომელიც მან 1948 წელს გადაიღო. ამ ფილმში მთავარს როლს ასრულებდა დამწყები მსახიობი ტოსირო მიფუნე. მთვრალი ანგელოზების შემდეგ კუროსავამ მიფუნე კიდევ 15 ფილმში ათამაშა, შეიძლება ითქვას, რომ მათი ტანდემი ყველაზე გამორჩეულია იაპონური კინოს ისტორიაში. 1950 წელს კუროსავამ გადაიღო ფილმი „რასიომონი“, სადაც მთავარ როლს ტოსირო მიფუნე თამაშობდა. ფილმი ეფუძნებოდა რიუნოსკე აკუტაგავას მოთხრობას უსიერ ტყეში. ამ ფილმით კუროსავამ დაანგრია იაპონური კინოს ტრადიციული სტილისტიკა. 4 ადამიანი სრულიად შემთხვევით ტყეში მკვლელობის და გაუპატიურების მომსწრე ხდება. ოთხივე მოწმე მომხდარის სრულიად განსხვავებულ ვერსიას ყვება, მათი მონაყოლისგან რადიკალურად განსხვავდება დაზარალებულის და დამნაშავის მონაყოლიც. რეჟისორი არ ცდილობს გაარკვიოს სიმართლე, იგი ამ ფილმით აჩვენებს, რომ ადამიანს არ აქვს მოვლენების ობიექტურად გადმოცემის უნარი, საკუთარ თავზე მიუკერძოებლად ვერ საუბრობს, რადგან ადამიანის მთავარი თვისება ეგოიზმია. ეგოიზმთან ბრძოლის მაგალითი კუროსავამ თავის ფილმ „ცხოვრებაში“ მოგვცა, რომელიც 1952 წელს გამოვიდა. მთავარი გმირი იგებს, რომ მას 5-6 თვე დარჩა სიცოცხლე. ეს მას უბიძგებს გადახედოს თავის ცხოვრებას და რადიკალურად შეცვალოს იგი. კუროსავამ სრულიად შეცვალა სამურაების ტრადიციული სახე კინემატოგრაფიაში. იგი არ იღებს ტრადიციული ტიპის ფილმებს სამურაების შესახებ, სადაც იდეალად ქცეული სამურაები ძირითადად სიყვარულსა და მოვალეობას შორის არჩევნის დილემაზე ფიქრობენ. მის ფილმებში ასახულია უფრო რეალისტური ბრძოლა ფულისთვის და ძალაუფლებისთვის. 1954 გამოსულმა ფილმმა „შვიდი სამურაი“ ამერიკის კინოაკადემიის მთავარი პრიზი ოსკარი მოიპოვა, შემდეგ კი ამერიკელებმა ამ ფილმის „გადამუშავება“ გააკეთეს. კუროსავამ რადიკალურად შეცვალა სამურაის ეკრანული სახე. მის ფილმებში სამურაები არა მხოლოდ პატრონისადმი უსაზღვროდ ერთგული მამაცი მეომრები არიან, არამედ გააჩნიათ საკუთარი სისუსტეებიც. ლამაზად გამოწყობილი სამურაების ნაცვლად მის ფილმებში არის ბინძური, მიფუნეს ნასვამი პერსონაჟი, რომელიც ცდილობს თავიდან აიცილოს სისხლისღვრა, ხოლო საქმე საქმეზე როცა მიდის, მაშინ მამაცად იბრძვის. მისი გმირები არა მხოლოდ ფიზიკური მონაცემებით გამოირჩევიან, არამედ სულიერებითაც, სამართლიანობის გრძნობით. კუროსავას პოპულარობის ზრდას 50-იან წლებში მისმა საყვარელმა მსახიობმა, ტოსირო მიფუნემაც შეუწყო ხელი. იგი გამოირჩეოდა სხვა მსახიობების ფონზე. მუშაობისას კუროსავა გადამღები ჯგუფის მიმართ ძალიან მომთხოვნი იყო. მის ფილმებში დიდ როლს მსახიობების გარდა ბუნებაც ასრულებდა. მას შეეძლო გადაღების შეჩერება სასურველ ამინდამდე, ფილმში რასიომონი კოკისპირული წვიმა ისეთივე მრავლისმთქმელია, როგორც პერსონაჟები. მიუხედავად იმისა, რომ კუროსავას ყოველივე იაპონურითაა გაჯერებული, მას ასევე აღფრთოვანებდა დასავლური დრამა. შექსპირის ტრაგედიების გავლენით მან შექმნა ფილმები ტახტი სისხლში (მაკბეტი), მეომრის ჩრდილი (მეფე ლირი) და სამოთხე და ჯოჯოხეთი (ჰამლეტი). ასევე უნდა აღინიშნოს გორკისა (ფსკერზე) და დოსტოევსკის (იდიოტი) მისეული ეკრანიზაციები. დასავლური დრამების ეკრანიზაციის დროს იგი ერთგვარ ადაპტირებას აკეთებდა და პიესის სამოქმედო არეალი იაპონიაში გადაჰქონდა, რათა უფრო გასაგებად და ნათლად გადმოეცა სათქმელი. მაგალითად, ფილმში „ტახტი სისხლში“ არ არის არც ერთი ფრაზა შექსპირისეული ფრაზა, თუმცა ნაწარმოების პათოსი სრულად არის შენარჩუნებული. ფილმი დადგმულია თეატრი ნოს სტილში, მიუხედავად ამისა, იგი ითვლება „მაკბეტის“ ერთ-ერთ საუკეთესო ეკრანიზაციად. 1960 წელს კუროსავამ დააარსა საკუთარი კინოსტუდია „კუროსავა პრო“, სადაც დადგა ფილმები „ცუდებს მშვიდად სძინავთ“, „მცველი“, „სანძიურო“, „სამოთხე და ჯოჯოხეთი“. ამის შემდეგ იაპონურ კინემატოგრაფიაში შექმნილმა კრიზისმა იგი აიძულა დაფინანსება ჰოლივუდში ეძია. მას არ გაუმართლა, მის მიერ ჩაფიქრებული კინოები სხვა რეჟისორებმა გადაიღეს. 1969 წელს კი კუროსავამ და იაპონური კინოს სამმა დიდოსტატმა კინოშიტა კეისუკემ, იტიკავა კონმა და კობაიაში მასაკიმ დააარსეს კომპანია „ოთხი მხედარი“, სადაც კუროსავამ თავისი პირველი ფერადი კინო „დოდესკადენი“ გადაიღო. ფილმს კომერციული წარმატება არ ჰქონდა. 70-80-იანი წლები კუროსავასთვის მძიმე გამოდგა. სამშობლოში მას ძალიან აკრიტიკებდნენ და იგი მხარდაჭერას საზღვარგარეთ ეძებდა. მისი უკანასკნელი ფილმებია „სიზმრები“, “აგვისტოს რაფსოდია“ და „ჯერ კიდევ არა„. აკირა კუროსავა ტოკიოში გარდაიცვალა 1998 წლის 6 სექტემბერს. 1943 — „ძიუდოს გენიოსი“, 姿三四郎 1944 — „ყველაზე ლამაზები“, 一番美しく 1945 — „ვეფხვის კვალს მიმყოლნი“ 1945 — „ძიუდოს გენიოსი II“, 續姿三四郎 1945 — „ვინც მომავალს ქმნის“, 虎の尾を踏む男達 1946 — „ჭაბუკობაზე სინანულის გარეშე“, わが青春に悔なし 1948 — „ერთი მშვენიერი კვირა დღე“, 素晴らしき日曜日 1948 — „მთვრალი ანგელოზი“, 醉いどれ天使 1949 — „ჩუმი დუელი“, 静かなる決闘 1949 — „უსახლკარო ძაღლი“, 野良犬 1950 — „სკანდალი“, 醜聞 1950 — „რასიომონი“, 羅生門 1951 — „იდიოტი“, 白痴 1952 — „ცხოვრება“, 生きる 1954 — „შვიდი სამურაი“, 七人の侍 1955 — „მე ვცხოვრობ შიშში“, 生きものの記録 1957 — „ტახტი სისხლში“, 蜘蛛巣城 1957 — „ფსკერზე“, どん底 1958 — „სამი გაიძვერა მიმალულ ციხესიმაგრეში“, 隠し砦の三悪人 1960 — „ცუდებს მშვიდად სძინავთ“, 悪い奴ほどよく眠る 1961 — „მცველი“, 用心棒 1962 — „სანძიურო“, 椿三十郎 1963 — „სამოთხე და ჯოჯოხეთი“, 天国と地獄 1965 — „წითელწვერა“, 赤ひげ 1970 — „დოდესკადენი“ / Dô desu ka den, どですかでん 1975 — „დერსუ უზალა“, デルス・ウザーラ 1980 — „მეომრის ჩრდილი“, 影武者 1985 — „რანი“, 乱 1990 — „სიზმრები“, 夢 1991 — „აგვისტოს რაფსოდია“, 八月の狂詩曲 1993 — „ჯერ კიდევ არა“ / Madadayo, まあだだよ 1952 - ოსკარი საუკეთესო უცხოენოვანი ფილმისთვის: რასიომონი 1957 - ოსკარი საუკეთესო უცხოენოვანი ფილმისთვის: დერსუ უზალა 1980 - ოქროს პალმის რტო: მეომრის ჩრდილი 1980 - ბაფტა საუკეთესო რეჟისურისთვის: მეომრის ჩრდილი 1987 - ბაფტა საუკეთესო უცხოენოვანი ფილმისთვის: რანი აკირა კუროსავასთან დაკავშირებული სიახლეები და ინფორმაცია", "url": "https://ka.wikipedia.org/wiki/აკირა_კუროსავა", "len": 6709}
{"id": "6831", "title": "მაცუო ბასიო", "text": "მაცუო ბასიო (მეორე ფსევდონიმი მუნეფუსა; ნამდვილი სახელი ძინსიტირო) (დ. 1644 ― გ. 28 ნოემბერი, 1694, ოსაკა) — იაპონელი პოეტი. წარმოშობით სამურაი. 1672-იდან სახელმწიფო სამსახურს ეწეოდა. ედოში (ახლანდელი ტოკიო). შემდეგ მიატოვა სამსახური და შეუდგა თავისი წოდებისათვის „შეუფერებელ“ საქმიანობას - პოეზიის სწავლებას. ბუდიზმის მიმდევარი იყო. ბერად აღიკვეცა. განიცადა ძენის მოძღვრების გავლენა, რომლის არსი „თვითჭვრეტასა“ და „ბუნების ჭვრეტაში“ მდგომარეობს. ამიტომ მაცუოს ბევრ ლექსს დაფარული ქვეტექსტი აქვს. მაცუოს ეკუთვნის ლირიკული დღიურები, რამდენიმე ათეული რენგა („წყობილი ლექსები“) და მრავალი უბადლო ჰაიკუ. მისი ლექსები შესულია ანთოლოგიაში „მაიმუნის ჩალის ლაბადა“ (1690) და სხვა. მაცუომ შექმნა სამსტრიქონიანი ლექსის (ჰაიკუ) პოეტიკა. დაუშვებლად მიაჩნდა ჰაიკუში ორზე მეტი დეტალის შეტანა; დიდ მნიშვნელობას ანიჭებდა ლექსის ფერწერულ და ბგერით ჰარმონიას. „ბასიოს სტილი“ 200 წელზე მეტხანს ბატონობდა იაპონიაში.", "url": "https://ka.wikipedia.org/wiki/მაცუო_ბასიო", "len": 895}
{"id": "6834", "title": "მობი", "text": "რიჩარდ მელვილ ჰოლი (, ცნობილი სასცენო სახელით — მობი (Moby); დ. 11 სექტემბერი, 1965, ჰარლემი, ნიუ-იორკი) — ამერიკელი ელექტრონული მუსიკოსი. ფსევდონიმი თავისი წინაპრისგან, ჰერმან მელვილისგან („მობი დიკის“ ავტორი) ისესხა. მუსიკოსმა თავდაპირველად სახელი გაითქვა პროგრესივის სტილში შესრულებული კომპოზიციით \"Go\", რომელშიც გამოყენებულია მოტივი სატელევიზიო შოუდან \"ტვინ პიკს\" - \"ლაურა პალმერის თემა\". მობი ასევე ცნობილია სინგლებით \"Porcelain\", \"South Side\" გვენ სტაფანისთან ერთად, \"We Are All Made of Stars\" და \"Lift Me Up\". მობის გამოშვებული აქვს სინგლები სხვადასხვა სახელებით (Voodoo Child, Barracuda, UHF, The Brotherhood, DJ Cake, Lopez, და Brainstorm/Mindstorm). რამდენიმე მისი სიმღერა პოპულარულ მხატვრულ ფილმებშიც მოხვდა, რომელთა შორის განსაკუთრებით აღსანიშნავია \"ამბიანტ\" სტილში შესრულებული \"God Moving Over the Face of the Waters\", ფილმიდან \"მცხუნვარება\" (Heat). მოგვიანებით, მისი სიმღერა \"Why Does My Heart Feel So Bad?\" გამოყენებულ იქნა თრეილერში ფილმისთვის \"შავი ქორის განთიადი\" (Black Hawk Down). სიმღერა \"Exreme Ways\" ფინალურ მოტივად დაედო ფილმებს \"The Bourne Identity\" და \"The Bourne Supremacy\". 1997-ში მობი გამოსცემს კომპოზიციათა კომპილაციას \"I Like to Score\", რომელშიც შესულია სხვადასხვა ფილმებისთვის შექმნილი მუსიკა. მობი უკრავს ქიბორდზე (ასევე ცნობილია, როგორც სინთეზატორი), ჩვეულებრივ და ბას-გიტარებზე და ოდნავ ღიზიანდება, როცა მის ნამუშევრებს უახლეს ალბომებში ნიმუშებად მოიხსენიებენ. ის ერთ დროს პანკ ჯგუფის \"Vatican Commandos\" წევრი იყო, მაგრამ მიატოვა იგი 1989 წელს ელექტრონული მუსიკით გატაცების გამო. მისი პირველი ალბომი Elektra Records-ისთვის იყო Everything is Wrong, რომელმაც კრიტიკოსთა ქება დაიმსახურა. მას მოჰყვა მძიმე როკ-ელექტრო ალბომი სახელწოდებით Animal Rights 1996 წელს. 1997-ში მან გამოუშვა I Like to Score - ფილმებისთვის დაწერილ ნამუშევართა კომპილაცია. ერთ-ერთ კომპოზიციათაგანი ამ კომპილაციაში იყო ჯეიმზ ბონდის თემის განახლებული ვერსია. მიუხედევად ამისა, ორივე ალბომი კომერციულად წარუმატებელი აღმოჩნდა და მობიმ Elektra-სთან კავშირი გაწყვიტა. მუსიკალური შემოქმედების 10 წლის თავზე მობი ქმნის მის ყველაზე წარმეტებულ ალბომს Play (1999, V2 Records). გავლენიანი მიმომხილველები და კრიტიკოსები ქებას ასხამენ მის ტალანტს, თუმცა მობის წინა პერიოდის ფანები იმედგაცრუებულნი რჩებიან. ალბომში 18 კომპოზიციაა და ისტორიაში პირველი ალბომი გახდა, რომლის თითოეულმა კომპოზიციამ კომერციული ლიცენზია მიიღო: \"Porcelain\" გამოჩნდა Bailey's Irish Cream-ისა და Nordstrom-ის სატელევიზიო რეკლამებში; \"Find My Baby\" რეკლამაში American Express-ისთვის გოლფის ჩემპიონ ტაიგერ ვუდსთან ერთად. ალბომის კომპოზიციები დამუშავებულ იქნა რამდენიმე რადიო ვარიანტადაც, თუმცა ის რადიოში გაშვების გარეშეც კი ფინანსურად საკმაოდ წარმატებული აღმოჩნდა. 2001 წელს მობის კონფლიქტი მოსდის ემინემთან - მობი მის მუსიკას მიზოგინისტურსა (ქალთმოძულე) და ჰომოფობიურს უწოდებს. ემინემი მას საპასუხოდ სატირიზებას უკეთებს კომპზოციაში \"Without Me\", სადაც მობის \"fag\"-ს (მამათმავალს) უწოდებს, ხოლო მის შემოქმედებას კი გამოუსადეგარს. ემინემის თქმით ტექნოს არავინ უსმენს. მათი კონფრონტაცია კულმინაციას აღწევს 2002 წლის ემ-ტი-ვის ვიდეო მუსიკალურ დაჯილდოებაზე (MTV Video Music Awards), თუმცა მობი აღიარებს ემინემის მუსიკალურ ტალანტს. 2002-ში მობის მცირე ხნით მიჰყავს საკუთარი გადაცემა ემ-ტი-ვი-ზე სახეელწოდებით Señor Moby's House of Music (სენიორ მობის მუსიკის სახლი), რომლის ძირითადი ფოკუსი ელექტრონული მუსიკის ყველაზე გაუგებარ ნამუშევრებზე იყო. ასევე 2002-ში მობი უშვებს ალბომს 18 (რომელიც, მიუხედავად ემინემის მტკიცებისა რომ მობის მუსიკას არავინ უსმენდა, გახდა მსოფლიოს ნომერ 1-ლი ალბომი მისი გამოშვებიდან სულ მცირე ხანში) - ტექნო ალბომი 18 კომპოზიციით. ყველაზე პოპულარული კომპოზიცია ალბომში გახდა \"We Are All Made of Stars\" (ჩვენ ყველა ვარსკვლავებისგან ვართ შექმნილი). მობის თქმით, მან ეს სიმღერა დაწერა 11 სექტემბრის ტერორისტული აქტის გამო, რომელიც მის დაბადების დღეს დაემთხვა. მობი ვეგანიზმის მიმდევარი არა-დენომინაციური ქრისტიანია, ცხოვრობს ნიუ იორკის უბანში ლითლ იტალი, სადაც მას უკვე ათი წელია აქვს პატარა ბინა ხუთ-სართულიან შენობაში ქუჩაზე, დევიდ ბოუის პირისპირ. ის ფლობს მცირე რესტორანსა და ყავახანას სახეწოდებით TeaNY, სადაც ის შიგადაშიგ თავად ემსახურება ხოლმე სტუმრებს. 2005-ში ის უშვებს სინგლს Lift Me Up ალბომიდან Hotel, რომელშიც უამრავი რემიქსი შევიდა. ალბომს თან მოჰყვება კომპანია Digimpro-ს პროგრამული უზრუნველყოფა, რომელიც საშუალებას აძლევს მსმენელს ალბომზე არესბული კომპოზიციების საკუთარი რემიქსები შექმნას და შეინახოს, როგორც mp3 ფაილი. მობის 2005 წლის ევროპული ტურის ზოგიერთი კონცერტისთვის, კომპანიამ Liveherenow შოუზე მოსულ მსმენელთათვის 10 წუთში დაამზადა კომპაქტ დისკები იმავე კონცერტის ცოცხალი შესრულებით. მობი ცნობილია როგორც მრავალ ლიბერალურ ღონისძიებათა აქტივისტი. ის მონაწილეობს პროექტებში MoveOn.org და PETA (ცხოველთა დაცვის ორგანიზაცია), იხ. :en:PETA). ;სტუდიური ალბომები Moby (1992) Ambient (1993) Everything Is Wrong (1995) Animal Rights (1996) Play (1999) 18 (2002) Hotel (2005) Last Night (2008) Wait for Me (2009) Destroyed (2011) Innocents (2013) Long Ambients 1: Calm. Sleep. (2016) These Systems Are Failing (The Void Pacific Choir-თან) (2016) More Fast Songs About the Apocalypse (The Void Pacific Choir-თან) (2017) Everything Was Beautiful And Nothing Hurt (2018) Long Ambients 2 (2019) All Visible Objects (2020) Live Ambients – Improvised Recordings Vol. 1 (2020) Reprise (2021) Ambient 23 (2023) Resound NYC (2023) Always Centered at Night (2024) ; ვიდეოგრაფია Play: The DVD (2001) 18 B Sides + DVD (2003) Earthlings (2005) The Hotel Tour 2005 (2006) Go: The Very Best of Moby (2006) Go: A Film About Moby (2006) The Awakening: An introduction to The Interconnectedness of Life (2014) What's in Your Fridge? (2014) Moby: Replay, 2001 Olmstead Press Paperback ISBN 1-58754-011-8 ოფიციალური საიტი", "url": "https://ka.wikipedia.org/wiki/მობი", "len": 5596}
{"id": "6837", "title": "მიამოტო კენძი", "text": "მიამოტო კენძი ( დ. 20 ოქტომბერი, 1908, იამაგუტის პრეფექტურა — გ. 18 ივლისი, 2007, ტოკიო) — იაპონიის კომუნისტური მოძრაობის მოღვაწე. იაპონიის კომპარტიის (იკპ) წევრი 1931-იდან. 1933 აირჩიეს იკპ ცენტრალური კომიტეტის წევრად, იკპ ცკ-ის სამდივნოსა და პოლიტბიუროს წევრად. იმავე წელს დააპატიმრეს. 1945-იდან იკპ ცკ-ის წევრი, 1946-იდან იკპ ცკ-ის პოლიტბიუროს (1955 გარდაიქმნა იკპ ცკ-ის პრეზიდიუმად) წევრი. 1946–1949 იკპ თეორიული ორგანოს — ჟურნალ „ძენეის“ რედაქტორი. 1947–1950 პარტიის საკონტროლო კომისიის თავმჯდომარე. 1955–1958 იკპ ცკ-ის მდივანი, გაზეთ „აკაჰატის“ მთავარი რედაქტორი (1957-მდე). 1958–1970 იკპ ცკ-ის გენერალური მდივანი. 1964-იდან იკპ ცკ-ის პრეზიდიუმის მუდმივი ბიუროს წევრი. 1970-იდან იკპ ცკ-ის პრეზიდიუმის თავმჯდომარე. 1982-იდან იკპ ცკ-ის თავმჯდომარე.", "url": "https://ka.wikipedia.org/wiki/მიამოტო_კენძი", "len": 752}
{"id": "6838", "title": "მიამოტო იურიკო", "text": "მიამოტო იურიკო (დ. 13 თებერვალი, 1899, ტოკიო — გ. 21 იანვარი, 1951, იქვე) — იაპონელი მწერალი ქალი. იაპონიის კომპარტიის წევრი 1931-იდან. 1927-1930 იმოგზაურა სსრკ-ში. მას ეკუთვნის ავტობიოგრაფიული ტრილოგია (რომანები \"ნობუკო\" (1924-1926), \"ორი სახლი\", \"ნიშანსვეტები\" (1947-1950)) -- რეალიზმის თვალსაჩინო ნიმუშები იაპონურ ლიტერატურაში. გამოქვეყნებული აქვს მრავალი პუბლიცისტური სტატია სსრკ-ის შესახებ იაპონიაში. დაფუძნებულია კობაიასი ტაკიძისა და მიამოტოს სახელობის ლიტერატურული პრემია, რომელიც ენიჭება თანამედროვე იაპონელ მწერლებს პროგრესული ნაწარმოებებისთვის. მიამიტო დაიბადა ტოკიოში პრივილიგირებულ ოჯახში. მცირე ასაკიდან გაითვითცნობიერა განსხვავება საკუთარ პირობებსა და მისი ოჯახის მამულში მომუშავე მიწის მუშათა შორის. ჯერ კიდევ ყმაწვილობის ასაკში, იაპონიის ქალთა უნივერსიტეტში სწავლის დროს ის აქვეყნებს მოთხრობას \"ღარიბ ხალხთა ჯგუფი\" (1916), რომელიც კლასობრივ განსხვავებებს აღწერდა და რამაც ის თავდაპირველად ლიტერატურულ წრეებში ცნობილი გახადა. მიატოვა რა უნივერსიტეტი დაუმთავრებლად, ის აშშ-ში მოგზაურობს, სადაც ის კოლუმბიის უნივერსიტეტში სწავლობს და ხვდება თავის პირველ მეუღლეს. მისი ნახევრად ავტობიოგრაფიული რომანი \"ნობუკო\" აღწერს მის წარუმატებელ ქორწინებას, მოგზაურობას საზღვარგარეთ და საკუთარი თავის, როგორც (მამაკაცზე) დამოუკიდებელი ქალის, პოვნას. რამდენიმე წელი ევროპასა და საბჭოთა კავშირში გატარების შემდეგ ის იაპონიაში ბრუნდება და ცოლად მიჰყვება იაპონიის კომუნისტური პარტიის ლიდერს, მიამოტო კენჯის. ამ ხნიდან ის იაპონიის პროლეტარული ლიტერატურული მოძრაობის აქტიური მონაწილე ხდება.", "url": "https://ka.wikipedia.org/wiki/მიამოტო_იურიკო", "len": 1483}
{"id": "6839", "title": "კენძი მიძოგუტი", "text": "— იაპონელი კინორეჟისორი. დაამთავრა ტოკიოს სამხატვრო სასწავლებელი. მიძოგუტის სადებიუტო ფილმი იყო „დღე, როდესაც სიყვერული ბრუნდება“ (1922). ომამდელ იაპონურ ფილმებში რეალიზმის მწვერვალად ითვლება ფილმები: „ნანივას ელეგია“ და „გიონელი დები“ (ორივე 1936). რეჟისორს საერთაშორისო აღიარება მოუტანა 1953 წლის ფილმმა „ნისლიანი მთვარე წვიმის შემდეგ“. მისი სხვა ფართოდ გახმაურებული ნამუშევრებია „უკანასკნელი ქრიზანთემების ამბავი“ (1939), „ოჰარუს ცხოვრება“ (1952), „სანსოს მმართველი“ (1954) და „ჯვარცმული საყვარლები“ (1954). დღესდღეობით, მიძოგუტი კინოს ისტორიაში ერთ-ერთ ყველაზე აღიარებულ რეჟისორად მიიჩნევა. მიძოგუტი ტოკიოში, მოკრძალებულ საშუალო ფენის ოჯახში დაიბადა. მისი მამა დურგალი იყო. რუსეთ-იაპონიის ომის პერიოდში იგი ფულის შოვნას შოვნას ჯარისკაცებისთან ლაბადებით ვაჭრობით ცდილობდა, თუმცა ოჯახის ინვესტიცია წარუმატებელი გამოდგა, რადგან ომი მალევე დამთავრდა. გაღარიბებული მიძოგუტები იძულებულნი გახდნენ კენძის უფროსი და გაეშვილებინათ და საცხოვრებლად დედაქალაქის სხვა რაიონში გადასულიყვნენ. მთელი ცხოვრების მანძილზე მიძოგუტი დედისა და დის მიმართ სასტიკი მოპყრობის გამო მტკიცე წინააღმდეგობას უწევდა მამამისს. მისი და, სუზუკო გეიშების სახლს მიყიდეს, რამაც მომავალი რეჟისორის მსოფლმხედველობის ჩამოყალიბებაზე დიდი გავლენა იქონია.", "url": "https://ka.wikipedia.org/wiki/კენძი_მიძოგუტი", "len": 1215}
{"id": "6840", "title": "მუცუჰიტო", "text": "მუცუჰიტო (დ. 3 ნოემბერი, 1852, კიოტო — გ. 30 ივლისი, 1912, ტოკიო) — იაპონიის 122-ე იმპერატორი 1867-1912 წლებში. (მუცუჰიტოს გამგებლობის პერიოდს 1868 წლიდან ეწოდება მეიძი). იაპონიის პირველი იმპერატორი სიოგუნატის დამხობის შემდეგ მეიძი ისინის პერიოდი. მისი დაბადების სახელი მუცუჰიტო იყო. იაპონიის საზღვრებს გარეთ მას ხშირად მოიხსენიებენ მუცუჰიტოდ, თუმცა იაპონიაში მხოლოდ მეიძის - გარდაცვალების სახელს უწოდებენ (იაპონიაში გარდაცვალების შემდეგ იმპერატორს ახალ სახელს უწოდებენ და ამ სახელით მოიხსენიებენ). 1852 წელს, მისი დაბადების დროს იაპონია იზოლირებული, ჩამორჩენილი, ტექნოლოგიურად განუვითარებელი, ფეოდალური სახელმწიფო იყო, რომელსაც ტოკუგავას სოიგუნები და დაიმოები მართავდნენ. დაიმოები მსხვილი ფეოდალები იყვნენ, ისინი მართავდნენ იაპონიის 250 დეცენტრალიზებულ ოლქს. მუცუჰიტოს გარდაცვალებამდე იაპონიამ გაიარა სოციალური, პოლიტიკური და ინდუსტრიული რევოლუციიის პერიოდი და მსოფლიოს ერთ-ერთ უძლიერეს სახელმწიფოდ იქცა. „ნიუ-იორკ ტაიმსის“ ჟურნალისტის სიტყვებით, რომელიც მის დაკრძალვას ესწრებოდა, „კონტრასტი მათ შორის, რაც დასაკრძალი ურიკის წინ და უკან მიდიოდა, იყო გასაოცარი. ურიკის წინ მიდიოდა ძველი იაპონია, უკან კი ახალი იაპონია მოჰყვებოდა“https://query.nytimes.com/mem/archive-free/pdf?res=9D05E3DB1F3CE633A25750C1A9669D946396D6CF «The Funeral Ceremonies of Meiji Tenno» reprinted from the Japan Advertiser [Article 8—No Title],] New York Times. 13 October 1912.. XVII საუკუნის დამდეგს იაპონიაში დაარსდა ტოკუგავას სიოგუნატი. მისი არსებობის პერიოდში ქვეყანას სიოგუნი მართავდა. დაახლოებით 180 დაიმო განაგებდა ავტონომიურ სამფლობელოებს სიოგუნის ხელმძღვანელობის ქვეშ, რომლებიც პერიოდულად სიოგუნს საჩუქრებს უძღვნიდნენ, თუმცა გადასახადებს კი არ იხდიდნენ. მხოლოდ სიოგუნს შეეძლო მოეწონებინა დაიმოების ქორწინება და ასევე მისი ბრძანებით შეიძლებოდა მსხვილ ფეოდალს მიწა დაეკარგა. 1615 წელს იეასუ ტოკუგავამ, პირველმა სიოგუნმა ტოკუგავას დინასტიიდან და მისმა შვილმა ხიდეტადა ტოკუგავამ, რომელიც იმ დროს მოქმედი სიოგუნი იყო, შემოიღეს სამეფო კარის ქცევის კოდექსი. კოდექსის თანახმად იმპერატორს მთელი დრო მეცნიერებისა და ხელოვნებისათვის უნდა მიეძღვნა. სიოგუნის პერიოდში მცხოვრები იმპერატორები მტკიცედ იცავდნენ ამ კოდექსს, ისინი ხელოვნებით, ისტორიით, გეოგრაფიით იყვნენ დაინტერესებულნი და სახელმწიფო საქმეებში არ ერეოდნენ. მართალია სიოგუნის დანიშვნა იმპერატორის ნებას საჭიროებდა, თუმცა სიოგუნები გადაწყვეტილებებს ყოველთვის დამოუკიდებლად იღებდნენ. იმპერატორები არასოდეს ტოვებდნენ კიოტოს სასახლეს, გარდა გამონაკლისი შემთხვევებისა, მაგალითად ტახტიდან გადადგომის დროს; იყო შემთხვევა, როდესაც სასახლეს ცეცხლი გაუჩნდა და თავი ტაძარს შეაფარეს. ზოგიერთი იმპერატორი დიდხანს ცოცხლობდა, ზოგადად კი იმპერატორთა ოჯახში ბავშვთა სიკვდილიანობის მაჩვენებელი მაღალს წარმოადგენდა - მუცუჰიტოს ხუთი და-ძმიდან ყველა ადრეულ ასაკში დაიღუპა, ხოლო მისი 15 შვილიდან მხოლოდ ხუთმა მიაღწია ზრდასრულობის ასაკს. სიოგუნის მმართველობის დამყარებიდან მალე, XVII საუკუნის შუახანებში, იაპონია დახურულ ქვეყნად გამაოცხადეს, შეწყდა ვაჭრობა დასავლეთთან, ადამიანებს აეკრძალათ საზღვარგარეთ წასვლა, იაპონიის ტერიტორიაზე მყოფი ევროპელები კი ქვეყნიდან განდევნეს. იაპონელებთან ვაჭრობას მხოლოდ ჰოლანდიელები განაგრძობდნენ, ისიც ძირითადად ნაგასაკის ნავსადგურის მეშვეობით. მიუხედავად ამისა, ევროპული და ამერიკული გემები XIX საუკუნის დამდეგიდან სულ უფრო ხშირად ჩნდებიან იაპონიის კუნძულებთან. პრინცი მუცუჰიტო 1852 წელს დაიბადა თავი პაპის (დედის მხრიდან) კუთვნილ სახლში, გოშოს სასახლიდან ჩრდილოეთით (ქალაქი კიოტო). მაშინ მშობიარობა უწმინდურ საქმედ ითვლებოდა, რის გამოც პრინცები სასახლეში არ იბადებოდნენ. ფეხმძიმე ქალი მამის სასახლეში მიდიოდა, მშობიარობის დროს კი სასახლესთან ახლოს მდებარე შენობაში გადადიოდა. მუცუჰიტოს დედა იმპერატორის მრჩევლის ქალიშვილი იყო. ბავშვს, ძირითადად დიდი ბებია ზრდიდა. ახალგაზრდა პრინცს „საჩინომია“ ანუ ბედნიერი პრინცი უწოდეს. მისი ბავშვობის შესახებ განსხვავებული ცნობები გვაქვს, რომლებიც ერთმანეთთან წინააღმდეგობაში მოდის. ერთი თანამედროვე, ახალგაზრდა პრინცს ჯანმრთელ და ძლიერ პიროვნებად აღწერს, რომელიც ბრწყინვალედ ფლობდა სუმოს. სხვები აღნიშნავენ, რომ ის სუსტი და მშიშარა ადამიანი იყო. თოფის პირველი გასროლის გაგონებისას პანიკაში ჩავარდა. მკვლევარები ხაზს უსვამენ ფაქტს, რომ 1857 წელს, გოშოს სასახლეში გადასვლის შემდეგ პრინცს უძილობა განუვითარდა. პრინცი იაპონიაში დიდი ცვლილებების დაწყების ჟამს დაიბადა. მისი დაბადებიდან რვა თვის შემდეგ ქალაქ ედოს (1868 წლიდან ტოკიო) ამერიკული ესკადრა მიადგა კომოდორ მეთიუ პერის ხელმძღვანელობით. მან ამერიკის პრეზიდენტის ფილმორის სახელით მოითხოვა სავაჭრო კავშირების დამყარება იაპონიასთან, უარის შემთხვევაში კი ომით დაემუქრა მათ. 1853 წლის 22 ივნისს აღესრულა სიოგუნი იეასუ ტოკუგავა. იმავე წლის ოქტომბერში ახალს სიოგუნი იესადა ტოკუგავა გახდა. კრიზისის დაწყების დროს ის უჩვეულო ნაბიჯზე წავიდა, მან რჩევა თხოვა იმპერატორის კარს. იმპერატორ კომეის წარმომდგენლებმა ურჩიეს, ამერიკელებთან სავაჭრო ურთიერთობა ნებადართული ყოფილიყო. ბოლო 250 წლის მანძილზე ეს პირველი შემთხვევა იყო, როდესაც გადაწყვეტილების მიღების პროცესში სიოგუნმა იმპერატორის რჩევა გაითვალისწინა. 1854 წლის 3 მარტს ამერიკასა და იაპონიას შორის დაიდო პირველი შეთანხმება. მოსალოდნელი მარცხის შიშით იაპონიის ხელისუფლება დათანხმდა არათანასწორუფლებიან ხელშეკრულებას, მას არ შეეძლო საქონელზე საკუთარი ფასი დაეწესებინა. 1855 წელს არათანასწორუფლებიანი ხელშეკრულება რუსეთთანაც დაიდო. სიოგუნის მზადყოფნა, რჩევები იმპერატორისაგან მიეღო, ხანმოკლე აღმოჩნდა. 1858 წელს აშშ-სთან დადებული ახალი შეთანხმებით, სიოგუნმა დაკარგა იმპერატორისაგან რჩევების მიღების შესაძლებლობა, დროის უკმარისობის მოტივით. განრისხებული იმპერატორი კომეი ტახტიდან გადადგომით დაიმუქრა, მიუხედავად იმისა, რომ ამგვარი გადაწყვეტილება სიოგუნის თანხმობას საჭიროებდა. 1860 წელს საჩინომია ოფიციალურად აღიარეს ტახტის მემკვიდრედ და მიიღო სახელწოდება მუცუჰიტო. მან შვიდი წლის ასაკში დაიწყო განათლების მიღება. ის წერად პოემებსაც, სადაც თავის უბედურებას სჩიოდა. ბავშვობის დიდი ნაწილი, მომავალმა იმპერატორმა კიოტოში, ნაკაიამას ოჯახში გაატარა, თანახმად იმდროინდელი ჩვეულებისა, რომლის მიხედვით იმპერატორის შვილები წარჩინებულ ოჯახებში უნდა აღზრდილიყვნენ. 1860 წლის დამდეგიდან სიოგუნის ხელისუფლება კითხვის ნიშნის ქვეშ აღმოჩნდა. უცხოეთის სახელმწიფოები ცდილობდნენ გაეძლიერებინათ თავიანთი გავლენა იაპონიაზე, ბევრი დაიმო უკმაყოფილო იყო სიოგუნის მოქმედებით, რომელიც წარმართავდა საქმეს ევროპელებთან. ბევრი ახალგაზრდა სამურაი ორგანიზაცია „სისი“-ში („კეთილშობილური მიზნების ადამიანები“) ერთიანდებოდა, დაიწყო შეთქმულების ორგანიზება სიოგუნის წინააღმდეგ. შეთქმულები პატივს სცემდნენ იმპერატორ კომეის და გამოსავალს პირდაპირ სამხედრო მოქმედებაში ხედავდნენ. მათთვის გამოსავალი იყო ან სიკვდილი ანდა უცხოელებისაგან თავის დახსნა. მოგვიანებით „სისი“ უფრო პრაგმატული გახდა და ქვეყნის მოდერნიზაციაზე დაიწყო ზრუნვა. „სისის“ იმპერატორ კომეიზე დიდი გავლენა ჰქონდა, 1863 წელს მათ დაარწმუნეს იმპერატორი მიეღო „ბრძანება ბარბაროსების განდევნის შესახებ“. დოკუმენტმა სიოგუნი მძიმე დღეში ჩააგდო, რაკი მას არ ჰქონდა ამის განსახორციელებლად საკმარისი ძალა. უცხოელებსა და მათ გემებზე რამდენიმე თავდასხმა მოხდა, რასაც ევროპელებმა უპასუხეს საომარი მოქმედებებით. სიოგუნის სამხედრო ძალები გამდევნეს კიოტოდან. 1864 წელს ქალაქის დაბრუნების მცდელობა უშედეგო გამოდგა. მთელი იაპონია მღელვარებამ მოიცვა. მიმდინერე ამბებში პრინც მუცუჰიტოს ჩართულობის შესახებ არაფერია ცნობილი. ამ დროს ის პოეტური ხელოვნების და კლასიკური განათლების შესწავლით იყო დაკავებული. 1866 წელს სიოგუნი ესინობუ ტოკუგავა გახდა. მას სურდა ევროპული მოდელის მიხედვით ქვეყნის მოდერნიზაცია, თუმცა კონსერვატორული ძალებისაგან დიდ სირთულეს წააწყდა. ესინობუ აღმოჩნდა ქვეყნის ბოლო სიოგუნი. იმპერატორი კომეი მტკიცე ჯანმრთელობით გამოირჩეოდა, თუმცა 1867 წლის იანვარში, 36 წლის ასაკში ის მძიმედ დაავადდა და მალევე გარდაიცვალა. ზოგიერთი წყაროს ცნობით ის მოწამლეს. იაპონიის საიმპერატორო ტახტი 15 წლის მუცუჰიტოს ხელში აღმოჩნდა, რომელიც 1867 წლის თებერვალში, კიოტოში, მცირე ცერემონიის შემდეგ ოფიციალურად გახდა იმპერატორი. მუცუჰიტო განაგრძობდა კლასიკური ხელოვნების შესწავლას, რომელშიც არ შედიოდა პოლიტიკა. სიოგუნი, იმ დროს ყველაზე მეტად ძალაუფლების შენარჩუნებისაკენ მიისწრაფოდა. მან რამდენჯერმე სთხოვა ნებართვა იმპერატორს და მიიღო კიდეც. ორგანიზაცია „სისის“ მიმდევრები იმპერატორს პატივს სცემდნენ, თუმცა მათ არ ჰქონდათ გამიზნული მუცუჰიტოს აქტიურად გამოყენება პოლიტიკურ პროცესში. 1867 წელს პოლიტიკურმა დაპირისპირებამ პიკს მიაღწია. ნოემბერში მიაღწიეს შეთანხმებას, რომლის მიხედვითაც სიოგუნი ესინობუ იტოვებდა ძალაუფლების ნაწილს და სიოგუნის ტიტულს, თუმცა საკანონმდებლო ხელისუფლება უნდა გადასცემოდა ორპალატიან ორგანოს, რომელიც ბრიტანულ მოდელზე იქნებოდა შექმნილი. თუმცა მომდევნო თვეში შეთანხმებამ ძალა დაკარგა, ამბოხებულები (სიოგუნის მოწინააღმდეგე ძალები) შევიდნენ კიოტოში და დაიკავეს იმპერატორის სასახლე. 1868 წლის იანვარში მათ მიიღეს დოკუმენტი, რომლის მიხედვით იმპერატორის ხელისუფლება აღდგენილად გამოცხადდა და უმაღლესი ხელისუფლება, საშინაო და საგარეო პოლიტიკის წარმოება მონარქს დაეკისრა. ეს დოკუმენტი დაეგზავნათ უცხოეთის სახელმწიფოების წარმომადგენლებსაც. სიოგუნმა ესინობუმ წინააღმდეგობა გაუწია ამ ფაქტს, თუმცა 1869 წლის ბოლოს მისი უკანასკნელი წინააღმდეგობაც ჩაახშეს. 1870 წლის ნოემბრიდან ახალ ერას ეწოდა მეიძი („განათლებული მმართველობა“) . ეპოქის სახელწოდება მოგვიანებით იმპერატორის გარდაცვალების სახელად იქცა. 1869 წლის იანვარში მუცუჰიტო თავისი მინისტრის ქალიშვილზე ხარუკოზე დაქორწინდა. ეს უკანასკნელი იმპერატორზე სამი წლით უფროსი იყო. სულ მეიძის 15 შვილი ჰყავდა, თუმცა ისინი ხარუკოს შვილებად ითვლებიან, რაკი იმპერატორი უშვილო იყო. მიუხედავად სიოგუნისათვის ძალაუფლების წართმევისა, იმპერატორის ხელისუფლება ჯერ კიდევ სუსტი იყო. 1868 წლის მარტში უცხოეთის ელჩებს პირველად მიეცათ იმპერატორთან შეხვედრის შესაძლებლობა. იმავე წლის აპრილში იმპერატორმა გამოაცხადა ხუთი პუნქტისაგან შემდგარი ფიცი, ახალი პროგრამა, რომელიც მათ მისაზიდად იყო განკუთვნილი, რომლებიც ჯერ კიდევ ვერ შეურიგდნენ ახალ რეჟიმს. დოკუმენტმა, რომელიც, მალევე გამოქვეყნდა, გააუქმა ფეოდალიზმი და იაპონიაში გამოაცხადეს თანამედროვე დემოკრატიული მმართველობა. მაისში იმპერატორმა პირველად დატოვა კიოტო, რათა ჩაებარებინა არმიის ხელმძღვანელობა, რომელიც სიოგუნის არმიის ნარჩენებს ებრძოდა. ის სამი დღე მიდიოდა კიოტოდან ოსაკასკენ. გზაზე ხალხის ბრბო ეგებებოდა. ოსაკაში სიმშვიდე იყო, ორი კვირის შემდეგ მუცუჰიტო უკან დაბრუნდა. მან გააკეთა განცხადება, რომლის მიხედვითაც იმპერატორს უნდა განეგო მთელი სახელმწიფო საქმეები, თავისუფალ დროს კი ლიტერატურით უნდა ყოფილიყო დაკავებული. სახელმწიფო საქმეების შესწავლა იმპერატორმა მხოლოდ 1871 წელს დაიწყო. 1868 წელს იმპერატორმა ედოს სახელწოდება შეუცვალა და ტოკიო („აღმოსავლეთის დედაქალაქი“) უწოდა. მალე მან ტოკიოშიც იმოგზაურა. ტოკიო სიოგუნის ქალაქად ითვლებოდა და არსებობდა იმპერატორის მოწინააღმდეგეების გამოსვლების შესაძლებლობაც. თუმცა ყველაფერმა კარგად ჩაიარა. ქალაქის მცხოვრებნი იმპერატორის სტუმრობამ გაახარა. 1889 წელს ტოკიო იაპონიის დედაქალაქად გამოაცხადეს. რევოლუციის შემდეგ, რეფორმისტებისაგან იაპონიაში ჩამოყალიბდა სახელმწიფო საბჭო, აღმასრულებელ ხელისუფლებას სამი მინისტრი განაგებდა. ასეთი სისტემა არსებობდა 1885 წლამდე, სანამ დასავლური პოლიტიკური სისტემების მიბაძვით. პრემიერ-მინისტრის თანამდებობა არ შემოიღეს. დაიმოებმა, რომლებიც მხარს უჭერდნენ რევოლუციას, დაიწყეს თავიანთი მიწების იმპერატორისათვის გადაცემა. ისინი, თავიანთ სამფლობელოებზე გუბერნატორებად დანიშნეს. მალე მას სხვებმაც მიბაძეს. 1872 წელს იაპონიაში ძველი ოლქებად დაყოფა გაუქმდა და ქვეყანა 72 პრეფექტურად დაიყო. დაიმოებმა დიდი ფულადი ჯილდო მიიღეს. სანაცვლოდ მათგან ითხოვდნენ ტოკიოში საცხოვრებლად გადასვლას. ბევრმა მათგანმა პოლიტიკური თანამდებობაც დაიკავა. სამურაების ფენამ დაკარგა თავისი პრივილეგიები, სახელმწიფოსაგან ჯამაგირის მიღების უფლება, ბევრი მათგანი მძიმე ფინანსურ მდგომარეობაშიც აღმოჩნდა. კლასობრივი განსხვავებები მოისპო, დისკრიმინაცია აიკრძალა. მართალია ქვეყანაში ჩამოყალიბდა პარლამენტი, თუმცა ის არ ფლობდა რეალურ ძალაუფლებას, საბოლოო სიტყვა მაინც იმპერატორს ეკუთვნოდა. ტოკუგავას ხელისუფლება იმ დაიმოებისა და სამურაების ხელში გადავიდა, რომლებიც რესტავრაციას უჭერდნენ მხარს. იაპონია ოლიგარქიად ჩამოყალიბდა, რომელსაც მართავდნენ სამხედრო, პოლიტიკურ და ეკონომიკურ სფეროებში გავლენიანი ადამიანები. წინამორბედებისაგან განსხვავებით, მეიძი დიდხანს, 45 წლის მანძილზე მართავდა ქვეყანას. ბევრი იაპონელი ამაყობს მეიძის პერიოდით. სწრაფმა ინდუსტრიალიზაციამ იაპონიას საშუალება მისცა რეგიონის უძლიერეს სახელმწიფოდ ჩამოყალიბებულიყო და მსოფლიო პოლიტიკურ არენაზე მსხვილი მოთამაშე გამხდარიყო. დაიწყო იაპონიის მილიტარისტული და კოლონისტური ექსპანსია. იმპერატორის როლი რესტავრაციის პროცესში სადავოდ რჩება. უცნობია, მხარს უჭერდა თუ არა ის იაპონია-ჩინეთის და რუსეთ-იაპონიის ომებს. თავის ლექსებში მუცუჰიტო ჩანს პაციფისტად, ანდა უკიდურეს შემთხვევაში პიროვნებად, რომელსაც სურს თავიდან აირიდოს ომი. იმპერატორი მუცუჰიტო დიაბეტით იყო დაავადებული. ის 1912 წლის ივლისში თირკმლების დაავადებით გარდაიცვალა. მისი გარდაცვალების შემდეგ იაპონიის პარლამენტმა მიიღო რეზოლუცია, რომლითაც უკვდავყვეს მისი როლი მეიძის რესტავრაციის პროცესში. Гордон, Эндрю. A Modern History of Japan: from Tokugawa Times to the Present. — Oxford University Press, 2003. — 384 с. — ISBN 978-0-1951-1061-6. Янсен, Мариус. Sakamoto Ryoma and the Meiji Restoration. — Princeton University Press, 1961. The Emergence of Meiji Japan / Янсен, Мариус. — Cambridge University Press, 1995. — 368 с. — ISBN 978-0-5214-8405-3. Кин, Дональд. Emperor of Japan: Meiji and His World, 1852–1912. — Columbia University Press, 2002. — 922 с. — ISBN 978-0-2311-2340-2. Уилсон, Джордж. Patriots and Redeemers: Motives in the Meiji Restoration. — University of Chicago Press, 1992. — 217 с. — ISBN 978-0-2269-0092-6. Мещеряков А. Н. Император Мэйдзи и его Япония. — 2-е изд. — М.: Наталис, 2009. — 736 с. — ISBN 978-5-8062-0306-0. Япония императора Мэйдзи // программа «Час истины» (копия) Божество, разжалованное в символы // журнал «Сеанс» Великие реформаторы. Император Мэйдзи. Путь восходящего солнца Храм Мэйдзи Дзингу , в котором почитается покойный император. Император Мэйдзи", "url": "https://ka.wikipedia.org/wiki/მუცუჰიტო", "len": 13426}
{"id": "6844", "title": "ელექტრონული მუსიკა", "text": "ელექტრონული მუსიკა საკმაოდ ვრცელი ტერმინია და, როგორც წესი, ელექტრონული საკრავებითა ან ინსტრუმენტებით შექმნილი მუსიკის განსაზღვრებად გამოიყენება. ნებისმიერი ხმა წარმოებული ელექტრონული სიგნალის მიერ შეიძლება კლასიფიცირებულ იქნეს როგორც ელექტრონული და ეს ტერმინიც ზოგჯერ ამ გაგებით იხმარება. თუმცა მუსიკის სხვა ჟანრებიც ბოლო დროს უფრო ხშირად იყენებენ ელექტრონულ გამაძლიერებლებსა და საკრავებს (მაგ. ჯაზი, ხალხური მუსიკა, პოპი) და დებატები იმაზე თუ რა შეიძლება ჩაითვალოს ელექტრონულ მუსიკად დღემდე აქტუალურია. როგორც კატეგორია კრიტიციზმისა და მარკეტინგისათვის, ტერმინი - ელექტრონული მუსიკა - განსაზღვრავს ძირითადად ისეთი ელქტრონული მოწყობილობებით შექმნილ მუსიკას, როგორებიცაა სინთეზატორი, სემპლერი, კომპიუტერი, და მექანიკური დამრტყმელები. თეორიულად, ამ სახის მუსიკის შექმნაში შეიძლება ნებისმიერი სხვა „ინსტრუმენტიც“ მონაწილეობდეს. ელექტრონული მუსიკა შეიძლება ასევე მოისაზრებოდეს, როგორც კომპიუტერული მუსიკა, რადგანაც ის პროგრამის მეშვეობით ხმის ციფრული მანიპულაციის შესაძლებლობას იძლევა, ანალოგური სინთეზატორებისგან განსხვავებით, რომლებიც ელექტრონულ მოწყობილობებს იყენებენ სიგნალების მანიპულაციისთვის. ყველაზე ადრეული წმინდა ელექტრონული ინსტრუმენტი იყო ტელეჰარმონიუმი ან ტელჰარმონიუმი, შექმნილი თადეუშ კაჰილის მიერ 1897 წელს. ეს ინსტრუმენტი პოპულარული ვერ გახდა უბრალო მოუხერხებლობის გამო - ის 7 ტონას იწონიდა. პირველ პრაქტიკულ ელექტრონულ ინსტრუმენტად ხშირად მოიხილება თერემინი, გამოგონილი პროფესორ ლეონ თერემინის მიერ 1919-1920 წწ. სხვა ადრინდელ ელექტრონულ ინსტრუმენტად მიიჩნევენ ასევე ონდეს-მარტენოტს (ასევე ონდეს მუსიკალე), რომელიც გამოყენებულ იქნა ოლივიე მესიენის მიერ „ტურანგალილა-სიმფონიაში“ და ასევე სხვა, ძირითადად ფრანგი კომპოზიტორების მიერ. მეორე მსოფლიო ომის შემდეგ წლებში ელექტრონული მუსიკით ექპერიმენტირება დაიწყეს პროგრესულმა კომპოზიტორებმა, რომელთაც ეს მიჩნდათ ტრადიციულ ინსტრუმენტთა შესაძლებლობების გაფართოების კარგ საშუალებად. მიჩნეულია, რომ თანამედროვე ელექტრონული კომპოზიციები დაიწყო ე.წ. „კონკრეტული მუსიკის“ (ფრ. musique concrète) და მაგნიტურ ფირ ჩამწერების განვითარებასთან ერთად 1948 წელს, რაც შემდეგ სწრაფად განვითარდა ადრეული ანალოგური სინთეზატორების გამოგონებასთან ერთად. კონკრეტული მუსიკის პირველი ნაწარმოები დაწერილ იქნა პიერ შაფერის მიერ, რომელიც მოგვიანებით მუშაობს ისეთ ავანგარდისტ კლასიკურ კომპოზიტორებთან, როგორებიც იყვნენ პიერ ჰენრი, პიერ ბულე და კარლჰაინც შტოკჰაუზენი. შტოკჰაუზენმა მრავალი წელი იმუშავა კიოლნის ელექტრონული მუსიკის სტუდიაში, სადაც იგი კლასიკური ორქესტრის ხმებს ელექტრონულად მიღებულთან აერთიანებდა. პირველი ელექტრონული მუსიკა ჩაწერილი მაგნიტურ ლენტაზე შექმნილი იქნა ამერიკაში ლუის და ბებე ბარონების მიერ 1950 წელს. კოლუმბია-პრინსტონის ელექტრონული მუსიკის ცენტრი ნიუ იორკში (ამჟამად კომპიუტერული მუსიკის ცენტრი) დაფუძნებულ იქნა 1959 წელს ვლადიმირ უსაჩევსკისა და ოტტო ლენინგის მიერ. ისინი მაგნიტური ლენტის მანიპულაციებზე ადრეული 50-იანი წლებიდან მუშაობდნენ და მათი სტუდია მოწყობილ იქნა ინჟინერ პიტერ მოზის დახმარებით. ხმის ჩამწერმა სტუდიამ RCA (ამერიკის რადიო კორპორაცია) მათ გადასცა RCA Mark II ხმის სინთეზატორი, რომელიც ვაკუუმიან ვენტილაციას იყენებდა და ასევე თან ერთვოდა პირველი ელექტრონული მუსიკალური სექუენსერი. ეს სტუდია გახდა ამერიკის ელექტრონული მუსიკის ცენტრი თითქმის 1980 წლამდე. მაქს მეთიუ იწყებს კომპიუტერების გამოყენებას მუსიკის შესაქმენლად 1957 წელს ბელ ლაბში (Bell Laboratories). სხვა ამ დარგის კომპოზოტორები იყვნენ ედგარ ვარეზი და სტივ რაიხი. რადიოფონის სახელოსნოში, ბრიტანეთის მაუწყებლობის კომპანიის (BBC) ხმის სპეციალური ეფექტების განყოფილებაში, რონ გრეინგერი და დელია დერბიშაი ქმნიან ერთ-ერთ უპირველეს ელექტრონულ „ქუდს“ სატელევიზიო პროგრამა Doctor Who-სთვის 1963 წელს. მიუხედავად იმისა, რომ ელექტრონული მუსიკა თავიდან შეიქმნა, როგორც კლასიკური კომპოზოციების მიღების საშუალება, იგი სწრაფად იქნა შემდგომში ათვისებული პოპულარულ კულტურაშიც. 1960-იან წლებში ვენდი კარლოსმა პოპულარიზაცია გაუკეთა სინთეზატორის მუსიკას ორი ღირსშესანიშნავი ალბომით Switched-On Bach და The Well-Tempered Synthesizer, სადაც მან ბაროკოს კლასიკური მუსიკის ნაწილების რეპროდუქცია მოახდინა მუგის სინთეზატორებზე. მუგს იმჟამად ერთდროულად მხოლოდ ერთი ნოტის გამომუშავება შეეძლო, მაშასადამე ისეთი მრავალფენოვანი შენაერთის შექმნა, როგორც ეს კარლოსმა გააკეთა, მოითხოვდა უამრავ საათს სტუდიაში. ადრინდელი მანქანები არასტაბილურობით გამოირჩეოდნენ და ადვილად გამოდიოდნენ მწყობრიდან. მიუხედავად ამისა, ზოგიერთი მუსიკოსი, მაგ. ქეით ემერსონი ემერსონ ლეიქ და პალმერი-დან, ამ საკრავების გზაზე წაღებასაც ახერხებდა. ტექნოლოგიის განვითარებასთან ერთად, სინთეზატორები გაიაფდა, უფრო მობილური და საიმედო გახდა, რის შედეგადაც ისინი ბევრმა როკ ჯგუფმა აითვისა. ყველაზე ადრეულ ამთვისებელთა შორის იყვნენ The Silver Apples და პინკ ფლოიდი, და თუმცა მათი მუსიკა მთლიანად ელექტრონული არ იყო, დამუშავებული ხმის უმეტესი ნაწილი სინთეზატორზე იყო დამოკიდებული. გერმანიაში ელექტრონულ გახმოვანებას იყენებდნენ ისეთი პოპულარული ჯგუფები, როგორიცაა Tangerine Dream, Can, და სხვა. ჯაზში აკუსტიკური ინსტრუმენტები და სინთეზატორები შერწყმულ იქნა ღირსშესანიშნავ ჩანაწერთა სერიაში Weather Report-ის მიერ. ჯო ზავინული, ჯგუფის სინთეზატორზე დამკვრელი, შემდგომშიც განაგრძობდა მსგავსი ჯგუფების შექმნას. სახელგანთქმულ ჯაზურ პიანისტს, ჰერბი ჰენკოკს ჯგუფ The Headhunters-თან ერთად 1970-იან წლებში თავის ნაწარმოებებში შემოაქვს ელექტრონული ხმების ფართო სპექტრი, რაც მან უფრო ღრმად და მეტი ენთუზიაზმით განავრცო თავის შემდგომ ალბომში The Future Shock, პროდიუსერ ბილ ლასველთან ერთად 1980-იან წლებში. შედეგად, 1983 წელს მოგვევლინა პოპულარული ჰიტი Rockit. მუსიკოსებმა თენჯერინ დრიმ, ბრაიან ენომ, ვანგელისმა, ჟან მიშელ ჟარმა, რეი ბუთიგიემ, იაპონელმა კომპოზიტორემბა ისაო ტომიტამ და კიტარომ ასევე პოპულარიზაცია გაუწიეს ელექტრონულ მუსიკას. ამასთან კინოინდუსტრიამაც ინტენსიურად დაიწყო ელქტრონული მუსიკის გამოყენება საუნდტრეკებში. მაგალითისთვის გამოდგება ვენდი კარლოსის ნამუშევარი სტენლი კუბრიკის ფილმისთვის „მექანიკური ფორთოხალი“, შექმნილი ენტონი ბერჯესის ნოველის მიხედვით. მას შემდეგ, რაც ელექტრონული ხმოვანება უფრო ხშირი გახდა პოპულარული ჩანაწერებისთვის, სხვა მეცნიერულ-ფანტასტიკური ჟანრის ფილმებმაც დაიწყეს მაყურებელთა ემოციებზე ზეგავლენის მოსახდენად ელექტრონული მუსიკის და ელექტრონულად მიღებული ხმოვანი ეფექტების გამოყენება. მალევე, სხვა პოპ ჯგუფებთან ერთად ელექტრონული ჯგუფების დაქირევებაც დაიწყეს სპეციალურად ფილმებისთვის საუნდტრეკების ჩასაწერად. ელექტრონული მუსიკის ქრონოლოგია კომპიუტერული და ელექტრონული მუსიკის ქრონოლოგია ელექტრონული მუსიკის ინსტრუმენტები", "url": "https://ka.wikipedia.org/wiki/ელექტრონული_მუსიკა", "len": 6222}
{"id": "6845", "title": "ნაკანო სიგეჰარუ", "text": "ნაკანო სიგეჰარუ (დ. 25 იანვარი, 1902, ფუკუის პრეფექტურა — გ. 24 აგვისტო, 1979) — იაპონელი მწერალი, პუბლიცისტი. დაამთავრა ტოკიოს უნივერსიტეტის ლიტერატურის ფაკულტეტი (1927). პროლეტარული ლიტერატურისა და ხელოვნებისათვის 20-იანი წწ. მოძრაობის მონაწილე, ახალი იაპონური ლიტერატურული საზოგადოების (1945) ერთ-ერთი ორგანიზატორი. ფართოდაა ცნობილი მისი ლექსი \"სიმღერა\" (1926) და მოთხრობები \"გაზაფხულის ქარი\" (1925). \"ტეცუს ნაამბობი\" (1929), \"შაქარი\" (1930). ავტობიოგრაფიული ხასიათის თხზულებებია \"სოფლის სახლი\" (1935), \"სიმღერასთან დამშვიდობება\" (1939).", "url": "https://ka.wikipedia.org/wiki/ნაკანო_სიგეჰარუ", "len": 540}
{"id": "6846", "title": "ნაცუმე სოსეკი", "text": "ნაცუმე სოსეკი (ნამდვილი სახელი — კინ ნოსკე; დ. 9 თებერვალი, 1867, ტოკიო — გ.9 დეკემბერი, 1916, იქვე) — იაპონელი მწერალი. ახალგაზრდობიდანვე თხზავდა ჰაიკუს. 1905 წელს გამოვიდა მისი პირველი რომანი „თქვენი მონა-მორჩილი ხვადი კატა“ — სატირა იაპონურ საზოგადოებაზე. ამ რომანის თემა — პიროვნების ბედი, რომელიც დაკავშირებულია თანამედროვე სამყაროს მორალურ-ეთიკურ პრობლემებთან, აერთიანებს ნაცუმე სოსეკის დანარჩენ 14 რომანს. წერდა ფსიქოლოგიურ რომანებს („გული“, 1914; „სინათლე და წყვდიადი“, 1916, დაუმთავრებელი დარჩა). ნაცუმე სოსეკის გავლენა იმდენად დიდი იყო, რომ 1905-1916 პერიოდს იაპონურ ლიტერატურაში „ნაცუმეს წლებს“ უწოდებენ. მის მრავალ მიმდევარს შორის იყო აკუტაგავა რიუნოსკეც. ნაცუმე სოსეკი ცნობილია აგრეთვე როგორც ჩინებული კალიგრაფი და მხატვარი. მისი კალიგრაფიული ნამუშევრები გამოირჩევა ორიგინალობით. ფერწერაში იგი ძირითად აკვარელით მუშაობდა.", "url": "https://ka.wikipedia.org/wiki/ნაცუმე_სოსეკი", "len": 834}
{"id": "6847", "title": "ნოსაკა სანძო", "text": "ნოსაკა სანძო (დ. 30 მარტი, 1892, ჰაგი — გ. 14 ნოემბერი, 1993) — იაპონიისა და საერთაშორისო მუშათა მოძრაობის მოღვაწე. 1922-იდან იაპონიის კომპარტიის (იკპ) წევრი. 1930-იდან იკპ ცენტრალური კომიტეტის წევრი. 1935-იდან კომინტერნის აღმასრულებელი კომიტეტის (კიაკ) წევრი და კიაკის პრეზიდიუმის წევრი. 1955–1958 იკპ ცენტრალური კომიტეტის პირველი მდივანი 1946–1970 იკპ ცკ-ის პრეზიდიუმის (1955-მდე პოლიტბიურო) წევრი. 1964–1970 იკპ ცკ-ის პრეზიდიუმის მუდმივი ბიუროს წევრი. 1958-იდან 1982-მდე იკპ ცკ-ის თავმჯდომარე. 1982-იდან არის იკპ ცკ-ის საპატიო თავმჯდომარე.", "url": "https://ka.wikipedia.org/wiki/ნოსაკა_სანძო", "len": 542}
{"id": "6849", "title": "ალფრედ ფონ ტირპიცი", "text": "ალფრედ ფონ ტირპიცი (გერმ. Alfred von Tirpitz) (დ. 19 მარტი 1849, კიუსტრინი (დღ. ოდერის კოსტრზინი), პოლონეთი — გ. 6 მარტი 1930, ებენჰაუზენი, გერმანია) - გერმანელი სამხედრო და პოლიტიკური მოღვაწე, გროსადმირალი, საიმპერიო ფლოტის სახელმწიფო მდივანი. 1865 - საზღვაო კადეტი. 1869 - შევიდა პრუსიის ფლოტში. 1869 - საზღვაო ლეიტენანტი. 1888 - საზღვაო კაპიტანი. 1895 - კონტრადმირალი 1899 - ვიცეადმირალი 1903 - ადმირალი 1911 - გროსადმირალი 1916 - გავიდა პენსიაში. 1917 - \"სამშობლოს პარტიის\" (გერმ. Vaterlandspartei) ერთ-ერთი დამაარსებელი. 1924 - 1928 - რაიხსტაგის წევრი \"გერმანულეროვნული სახალხო პარტიის\" ხაზით.", "url": "https://ka.wikipedia.org/wiki/ალფრედ_ფონ_ტირპიცი", "len": 598}
