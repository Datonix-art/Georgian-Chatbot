{"id": "8179", "title": "მეკლენბურგ-წინა პომერანია", "text": "'''მეკლენბურგ-წინა პომერანია''' () — მხარე გერმანიაში.\n\n* '''ფართობი''' — 23,2 ათასი კმ2,\n* '''მოსახლეობა''' — 1 609 675.\n* '''ქალაქები''' (ათ.) — როსტოკი (236), შვერინი (დედაქალაქი, 95), ნოიბრანდენბურგი (91), შტრალზუნდი (75).\n\n==გალერეა==\n<gallery>\nFile:Schwerin Castle Aerial View Island Luftbild Schweriner Schloss Insel See.jpg\nFile:Mecklenburg-Vorpommern Map Districts Border Mecklenburg Western Pomerania - Landkreise Grenzen Karte MV MeckPomm.svg\n</gallery>\n\n==რესურსები ინტერნეტში==\n\n* ოფიციალური საიტი\n\n\n\n\nკატეგორია:გერმანიის მხარეები", "url": "https://ka.wikipedia.org/wiki/მეკლენბურგ-წინა_პომერანია", "length": 543}
{"id": "8190", "title": "თეოდორ ჰოისი", "text": "'''თეოდორ ჰოისი''' (; დ. 31 იანვარი, 1884, ბრაკენჰაიმი, ბადენ-ვიურტემბერგი — გ. 12 დეკემბერი, 1963, შტუტგარტი) — გერმანელი პოლიტოლოგი და ჟურნალისტი, გერმანიის პირველი ბუნდესპრეზიდენტი 1949–1959 წლებში.\n\n==რესურსები ინტერნეტში==\n* ენციკლოპედია „ბრიტანიკა“\n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული  31 იანვარი\nკატეგორია:დაბადებული 1884\nკატეგორია:გარდაცვლილი  12 დეკემბერი\nკატეგორია:გარდაცვლილი 1963", "url": "https://ka.wikipedia.org/wiki/თეოდორ_ჰოისი", "length": 448}
{"id": "8191", "title": "ჰაინრიხ ლიუბკე", "text": "'''ჰაინრიხ ლიუბკე''' (''გერმ.:'' Heinrich Lübke) (დ. 14 ოქტომბერი, 1894, ენკჰაუზენი, ჩრდილოეთ რაინ-ვესტფალია — გ. 6 აპრილი, 1972, ბონი) — გერმანელი პოლიტიკური მოღვაწე, გერმანიის რიგით მეორე და ერთადერთი კათოლიკე ბუნდესპრეზიდენტი 1959-1969 წლებში.\n\n==რესურსები ინტერნეტში==\n* ენციკლოპედია „ბრიტანიკა“\n\n\n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული   14  ოქტომბერი\nკატეგორია:დაბადებული 1894\nკატეგორია:გარდაცვლილი  6 აპრილი\nკატეგორია:გარდაცვლილი 1972", "url": "https://ka.wikipedia.org/wiki/ჰაინრიხ_ლიუბკე", "length": 495}
{"id": "8192", "title": "გუსტავ ჰაინემანი", "text": "'''გუსტავ ვალტერ ჰაინემანი''' (''გერმ.:'' Gustav Walter Heinemann) (დ. 21 ივლისი, 1899, შვერინი — გ. 7 ივლისი, 1976, ესენი) — გერმანელი პოლიტიკოსი და სახელმწიფო მოღვაწე, გერმანიის რიგით მესამე ბუნდესპრეზიდენტი 1969-1974 წლებში.\n\n==რესურსები ინტერნეტში==\n* Biographisch-Bibliographisches Kirchenlexikon\n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული   21 ივლისი\nკატეგორია:დაბადებული 1899\nკატეგორია:გარდაცვლილი 7 ივლისი\nკატეგორია:გარდაცვლილი 1976", "url": "https://ka.wikipedia.org/wiki/გუსტავ_ჰაინემანი", "length": 490}
{"id": "8193", "title": "ვალტერ შეელი", "text": "'''ვალტერ შეელი''' (; დ. 8 ივლისი 1919, ზოლინგენი, ჩრდილოეთ რაინ-ვესტფალია — გ. 24 აგვისტო, 2016, ბად-კროცინგენი) — გერმანელი პოლიტიკოსი და სახელმწიფო მოღვაწე, გერმანიის რიგით მეოთხე ბუნდესპრეზიდენტი 1974-1979 წლებში. \n\n==რესურსები ინტერნეტში==\n* მოკლე ბიოგრაფია \n* შეელის ბიოგრაფია გერმანიის პრეზიდენტის საიტზე \n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:გერმანიის საგარეო საქმეთა მინისტრები\nკატეგორია:დაბადებული 8 ივლისი\nკატეგორია:დაბადებული 1919\nკატეგორია:გარდაცვლილი 24 აგვისტო\nკატეგორია:გარდაცვლილი 2016", "url": "https://ka.wikipedia.org/wiki/ვალტერ_შეელი", "length": 547}
{"id": "8194", "title": "ელა ფიცჯერალდი", "text": "'''ელა ჯეინ ფიცჯერალდი''' (; დ. 25 აპრილი, 1917, ნიუპორტ-ნიუსი, ვირჯინია, ― გ. 15 ივნისი, 1996, ბევერლი ჰილზი, კალიფორნია), აგრეთვე ცნობილი როგორც '''ლედი ელა''' (სიმღერის პირველი ლედი) — XX საუკუნის ერთ-ერთი უმნიშვნელოვანესი ჯაზის მომღერალი, ცამეტი გრემის მფლობელი, ეროვნული ხელოვნების მედლით დაჯილდოებული პრეზიდენტ რეიგანის მიერ, და თავისუფლების საპრეზიდენტო მედლით — პრეზიდენტ ბუში უფროსის მიერ. სამ-ოქტავიანი ვოკალური დიაპაზონით დაჯილდოებული მომღერალი გამოირჩეოდა ტონალობის სიწმინდით, თითქმის შეუმცდარი ფრაზითა და ინტონაციით და განუმეორებელი იმპროვიზაციის შესაძლებლობით.\n\nდაიბადა ნიუპორტ-ნიუსში, ვირჯინიაში, 1917 წლის აპრილში; გაიზარდა იონკერში, ნიუ-იორკში. გულის შეტევით 38 წლის ასაკში დედის უეცარი გარდაცვალებისა, ხოლო მამის ბავშვის დაბადებისთანავე გაუჩინარებით, 14 წლის ასაკში დაობლდა.\n\n==ისტორია==\nმინი|180პქ|left|კარლ ვან ვეხტენის ფოტო, 1940\nელას სასიმღერო დებიუტი 17 წლის ასაკში 1934 წელს აპოლოს თეატრში შედგა,  ჰარლემში, ნიუ-იორკი, იმ დროს პოპულარულ ერთ-ერთ ადრეულ „მოყვარულთა ღამეების“ კონკურსზე. თავდაპირველად ჩარფიქრებული ჰქონდა სცენაზე საცეკვაოდ ასვლა, თუმცა „ედვარდზის დების“ (ადგილობრივი საცეკვაო დუეტი) შესრულებით შემკრთალმა სიმღერა გადაწყვიტა. იმ ღამით კონკურსზე მან გაიმარჯვა, რითაც წარმატება მოიხვეჭა თავისთვისაც და აპოლოს თეატრისთვისაც. ელა იმ ღამეს შენიშნა ბარდუ ალიმ ჩიკ ვების ბენდიდან, რომელმაც ვები დაიყოლია ელა დაექირავებინა. ელამ სიმღერა ვების ორკესტრში 1935 წელს დაიწყო, ჰარლემის სავოის საბანკეტო დარბაზში. ელას რამდენიმე ჰიტ-სიმღერა აქვს ჩაწერილი მათთან, მათ შორის „(If You Can't Sing It), You'll Have to Swing It (Mr. Paganini)“, თუმცა წარმატება საყმაწვილო ლექსის „A Tisket A Tasket“ მისეულმა ინტერპრეტაციამ მოუტანა. 1939 წელს ჩიკ ვების გარდაცვალების შემდეგ, ბენდმა ტურები გააგრძელა ახალი სახელით „ელა ფიცჯერალდი და მისი განთქმული ორკესტრი“.\n\nელამ სოლო კარიერა 1941 წლიდან დაიწყო. თავდაპირველი სვინგის შემდეგ იგი რეპერტუარს სწრაფად ამრავალფეროვნებს და მოგვიანებით ბლიუზს, ბოსა-ნოვას, სამბას, გოსპელს, კალიფსოსა და საშობაო სიმღერებს ასრულებს. მისი გვიანდელი კონცერტები მდიდრდება სხვა მომღერალთა ბრწყინვალე იუმორისტული იმიტაციებით. კერძოდ, მას შეეძლო მერლინ მონროსა და ლუი არმსტრონგის ხმისა და ტიპური ჟესტების საკმაოდ ზუსტი იმიტაცია.\n\n1955 წელს „დეკას“ ჩამწერი სტუდიის დატოვების შემდეგ, მისი მენეჯერი, ნორმან ფრანზი მის გარშემო ქმნის ჯაზის ჩამწერ კომპანიას, ვერვი. რვა სიმღერათა კრებული, რომელიც ელამ ვერვისთვის ჩაწერა არარეგულარული ინტერვალებით 1956-1964 წლებში წარმოადგენს მის კრიტიკოსთა მიერ ყველაზე წარმატებულად შეფასებულ ნამუშევრებს, და შესაძლოა მის ყველაზე მნიშვნელოვან შენატანსაც კი ამერიკული კულტურისთვის. სწორედ ეს სიმღერები წარმოადგენს „დიდ ამერიკულ სიმღერათა კრებულის“ უმნიშვნელოვანეს ნაწილს.\n\nმინი|ელა 1962 წლის ალბომის ''Ella Swings Gently with Nelson'' გარეკანზე\n\nეს რვა ალბომია:\n\n*სიმღერები კოულ პორტერის სიმღერათა კრებულიდან (1956) (ბადი ბრეგმანი)\n*სიმღერები როჯერსისა და ჰარტის სიმღერათა კრებულიდან (1956) (ბრეგმანი)\n*სიმღერები დუკ ელინგტონის სიმღერათა კრებულიდან (1957) (დუკ ელინგტონი)\n*სიმღერები ირვინ ბერლინის სიმღერათა კრებულიდან (1958) (პოლ ვესტონი)\n*სიმღერები ჯორჯ და ირა გერშვინის სიმღერათა კრებულიდან (1959) (ნელსონ რიდლი)\n*სიმღერები ჰარლოდ არლენის სიმღერათა კრებულიდან (1961) (ბილი მეი)\n*სიმღერები ჯერომ კერნის სიმღერათა კრებულიდან (1963) (რიდლი)\n*სიმღერები ჯონი მერსერის სიმღერათა კრებულიდან (1964) (რიდლი)\n\n:<nowiki>*</nowiki>ფრჩხილებში მოცემულია ორგანიზატორთა სახელი.\n\nნიუ-იორკ ტაიმზის მესვეტე ფრენკ რიჩი ელას გარდაცვალებიდან რამდენიმე დღეში წერდა, რომ სიმღერათა კრებულების სერიაში, ელამ შეასრულა ისეთივე არაორდინალური კულტურული გარდასახვა, როგორც ეს ელვისის თეთრი და აფრიკულ-ამერიკული სოულის თანამედროვე ინტეგრაცია იყო. ეს შავკანიანი ქალი პოპულარულს ხდიდა ქალაქურ სიმღერებს დაწერილს იმიგრანტი ებრაელების მიერ და შესრულებულს ძირითადად თეთრი ქრისტიანი მსმენელებისთვის.\n\nელას ასევე ჩაწერილი აქვს ალბომები ექსკლუზიურად მიძღვნილი პორტერისა და გერშვინის სიმღერებისთვის 1972 და 1983 წლებში, სახელწოდებით 'Ella Loves Cole' და 'Nice Work If You Can Get It'. მოგვიანებით მან ჩაწერა კიდევ ერთი კოლექცია 'Ella Abraça Jobim', რომელშიც ანტონიო კარლოს ჟობიმის სიმღერებია გაჟღერებული.\n\n==თანამშრომლობა ჯაზის სხვა შემსრულებლებთან==\n\nელას ყველაზე წარმატებული თანამშრომლობა ლუი არმსტრონგთან, გიტარისტ ჯო პასთან და ბენდის ლიდერ კონტ ბასსა და დუკ ელინგტონთან იყო.\n\n*ელა წერს სამ ვერვის სტუდიურ ალბომს არმსტრონგთან, ორ ალბომს „ელა და ლუისი“ (1956) და „ელა და ლუისი ისევ“ (1957), და მესამე ალბომი გერშვინის მიუზიკლიდან „პორგი და ბესი”. ელას არმსტრონგთან კიდევ რამდენიმე სინგლი აქვს ჩაწერილი დეკასთვის ადრეულ 1950-იანებში.\n*ელას ხშირად კვინტესსენციურ სვინგის მომღერალს უწოდებენ და შესაბამისად მისი თანამშრომლობა კონტ ბასთან ძალზე მნიშვნელოვანია. მათი ერთობლივი ალბომი „ელა და ბასი“ (1963) ითვლება ელას ერთ-ერთ საუკეთესო ჩანაწერად. ბასის ბენდის სრული სვინგი და ახალგაზრდა ქუინსი ჯონსის არანჟირება წარმატებული გადახრა აღმოჩნდა ელასეულ „სიმღერათა კრებულების“ ჩანაწერებისა და ამ პერიოდში მისი მუდმივი ტურებისგან. ელა და ბასი მოგვიანებით ისევ ხვდებიან ერთმანეთს და 1979 წელს ალბომებს „Digital III at Montreux“, „A Classy Pair“ და „A Perfect Match“ სწერენ.\n*ელა და ჯო პასი ოთხ ალბომს სწერენ ერთად ელას კარიერის ბოლოს. ელამ ჩაწერა რამდენიმე ალბომი ფორტეპიანოს აკომპანემენტით, თუმცა მისთვის საუკეთესო მელოდიური თანმხლები გიტარა უფრო აღმოჩნდა. ელა და პასი ერთად გამოდიან ალბომებში „Take Love Easy“ (1973), „Easy Living“ (1986), „Speak Love“ (1983) და „Fitzgerald and Pass... Again“ (1976).\n*ელა და დუკ ელინგტონი ორ ცოცხალ ალბომსა და ორ სტუდიურ ალბომს სწერენ ერთობლივად. მისი „Sings the Duke Ellington Songbook“ ელინგტონის ოჯახს დიდ ამერიკულ სიმღერათა კრებულში სწერს, ხოლო 1960-იანებში ელა და დუკი ერთმანეთს ჯერ კოტ დ’აზურში 1966 წლის ალბომის „ელა და დუკი კოტ დ’აზურში“, ხოლო 1966 წელს შვედეთში სტოკჰოლმის კონცერტზე ჰვდებიან. მათი 1965 წლის ალბომი „Ella at Duke's Place“ ასევე საკმაოდ კარგად იქნა მიღებული.\n\nელას თანმხლებ შემსრულებლებად რამდენიმე სახელგანთქმული ჯაზური მუსიკოსი და სოლოისტი ჰყავდა მისი ხანგრძლივი კარიერის განმავლობაში. როი ელდრიჯი და დიზი გილესპი (საყვირები), ჰერბ ელისი (გიტარისტი) და პიანისტები ტომი ფლანაგანი, ოსკარ პეტერსონი, ოუ ლევი და პოლ სმითი - ყველა მუშაობდა ელასთან ძირითადად ცოცხალი შესრულებით.\n\nშესაძლოა ელას ყველაზე წარმატებული თანამშრომლობა (პოპულარული მუსიკის მხრივ) მისი ფრენკ სინატრასთან სტუდიური ალბომია. ელა და ფრანკს ერთდროულად სცენაზე გამოჩენა ხშირად არ მოუწიათ, თუმცა რამდენიმე მათგანი განსაკუთრებით აღსანიშნავია: სპეციალური სატელევიზიო ჩართვა 1958 და 1959 წლებში, და ისევ 1967 წელს, ამ შოუში ანტონიო კარლოს ჯობიმიც მონაწილეობდა. ელას გამოჩენა სინტრასთან და კონტ ბასისთან 1974 წლის ივნისში კონცერტთა სერიაში ცეზარის სასახლეში, ლას-ვეგასი, სინატრას სცანაზე დაბრუნების მნიშვნელოვანი წამახალისებელი ფაქტორი იყო 1970-იანებში მის მიერ თვითგამოცხადებული კარიერიდან წასვლის გადაწყვეტილების გადათქმისთვის. კონცერტთა სერიას უდიდესი წარმატება ხვდა წილად და იმავე წლის სექტემბერში მათ ბროდვეიზე ორი კვირის განმავლობაში $1.000.000 შემოსავალი მოუტანა.\n\n==სატელევიზიო გამოჩენები==\nელა ფიცჯერალდი პეგი ლის გვერდით ჩნდება, როგორც მსახიობი და მომღერალი ჯეკ ვების ჯაზის ფილმში „პიტ კელის ბლუზი“. ის ასევე ჩნდება აბოტისა და კოსტელოს ფილმში Ride 'Em Cowboy, 1958 წელს ფილმში „სენტ-ლუისის ბლუზი“ და 1960 წელს Let No Man Write My Epitaph. 1980 წელს ხანმოკლედ გაიელვა სატელევიზიო დრამაში „The White Shadow“.\n\n==პირადი ცხოვრება==\nელამ ორჯერ იქორწინა, თუმცა არსებობს საბუთები, რომელიც მის მესამე ქონწინებაზე მეტყველებს. 1941 წელს ის მიჰყვება ბენი კორნეგეის, რომელიც შემდგომში ნარკოტიკებით ვაჭრობისთვის დააპატიმრეს. ქორწინება სწრაფად იქნა ანულირებული. მეორედ ელა 1947 წელს ქორწინდება ცნობილ ბასისტ რეი ბრაუნზე. ერთად მათ იშვილეს ელას ნახევარ-დის ახალშობილი, რომელსაც რეი ბრაუნ ჯუნიორი დაარქვეს. ელა და ბრაუნი 1952 წელს განქორწინდენ შესაძლოა გადატვირთული კარიერის ზეწოლის გამო.\n\n1957 წლის ივლისში როიტერსი იტყობინებოდა რომ ელა მალულად დაქორწინდა თორ ეინარ ლარსენზე, ახალგაზრდა ნორვეგიელზე ოსლოდან. ელამ ბინაც კი შეიძინა ოსლოში, თუმცა ეს თავგადასავალი იმით დამთავრდა, რომ შვედეთის სასამართლომ ლარსენს ხუთი თვით მძიმე გამასწორებელი შრომა მიუსაჯა ყოფილი მეუღლისთვის ფულის მოპარვის ბრალდების დადასტურების გამო.\n\nდიაბეტისგან უკვე დაბრმავებულს 1993 წელს ელას ორივე ფეხის ამპუტაცია ჩაუტარდა. 1996 წელს იგი გარდაიცვალა ბევერლი ჰილსში, კალიფორნია, 79 წლის ასაკში. დაკრძალულია ინგლვუდის პარკის სასაფლაოზე, ინგლვუდი, კალიფორნია. ელას მრავალი ჯილდოს, პირადი ნივთისა და დოკუმენტების ნაწილი საჩუქრად გადაეცა სმითსონიანის ინსტიტუტს.\n\n==ალბომები==\nმინი|right|ელა 1959 წლის ალბომის ''Sings Sweet Songs for Swingers'' გარეკანზე.\n=== დეკკა === \nელამ გრამჩამწერ სტუდიასთან „დეკკა“ თანამშრომლობა წლების განმავლობაში სინგლების ჩაწერის შემდეგ დაიწყო.\n*1950 - „Ella Sings Gershwin„\n*1954 - „Songs in a Mellow Mood“\n*1955 - სიმღერები „Pete Kelly's Blues“-დან\n\n=== ვერვის ალბომები=== \nვერვის წლების განმავლობაში ელა სინგლებსაც წერს.\n'''1956'''\n*„Ella Fitzgerald Sings the Cole Porter Songbook“\n*„Ella and Louis“\n*„Sings the Rodgers & Hart Songbook“\n'''1957'''\n*„One o'Clock Jump“\n*„Ella and Louis Again“\n*„Sings the Duke Ellington Songbook“\n*„Ella at the Opera House“\n*„Like Someone in Love“\n*„Porgy and Bess“ (არმსტრონგისა და ფიცჯერალდის ალბომი)\n'''1958'''\n*„Ella and Billie at Newport“\n*„Ella Swings Lightly“\n*„Sings the Irving Berlin Songbook“\n*„Ella in Rome: The Birthday Concert“ (გამოშვებულია 1988 წელს)\n'''1959'''\n*„Get Happy!“\n*„Sings Sweet Songs for Swingers“\n*„Sings the George and Ira Gershwin Songbook“\n'''1960'''\n*„Ella in Berlin: Mack the Knife“\n*„Wishes You a Swinging Christmas“\n*„Hello, Love“\n*„Sings Songs from Let No Man Write My Epitaph“ (კომპაქტ დისკის სახელია „The Intimate Ella“)\n'''1961'''\n*„Sings the Harold Arlen Songbook“\n*„Ella in Hollywood“\n*„Clap Hands, Here Comes Charlie!“\n*„Ella Returns to Berlin“\n'''1962'''\n*„Rhythm Is My Business“\n*„Ella Swings Brightly with Nelson“\n*„Ella Swings Gently with Nelson“\n'''1963'''\n*„Ella Sings Broadway“\n*„Sings the Jerome Kern Songbook“\n*„Ella and Basie!“\n*„These Are the Blues“\n'''1964'''\n*„Hello, Dolly!“\n*„Sings the Johnny Mercer Songbook“\n*„Ella at Juan-Les-Pins“\n'''1965'''\n*„Ella at Duke's Place“\n*„Ella in Hamburg“\n'''1966'''\n*„Whisper Not“\n*„Ella and Duke at the Cote D'Azur“\n'''1969'''\n*„Sunshine of your Love“\n\n=== კაპიტოლის ალბომები ===\n'''1967'''\n*„Brighten the Corner“\n*„Ella Fitzgerald's Christmas“\n'''1968'''\n*„30 by Ella“\n*„Misty Blue“\n\n===რეპრაიზის ალბომები ===\n'''1969'''\n*„Ella“\n'''1970'''\n*„Things Ain't What They Used to Be“\n\n=== ატლანტიკის ალბომები ===\n'''1972'''\n*„Ella Loves Cole„ (სტუდია პაბლოს მიერ გამოშვებულია, როგორც „Dream Dancing“)\n\n=== კოლამბიის ალბომები ===\n'''1973'''\n*„Newport Jazz Festival: Live at Carnegie Hall“\n\n=== პაბლოს ალბომები ===\n'''1966'''\n*„The Stockholm Concert, 1966“\n'''1970'''\n*„Ella in Budapest, Hungary“\n'''1971'''\n*„Ella A Nice“\n'''1972'''\n*„Jazz at Santa Monica Civic '72“\n'''1973'''\n*„Take Love Easy“\n'''1974'''\n*„Fine and Mellow“ (გამოშვებულია 1979 წ.)\n*„Ella in London“\n'''1975'''\n*„Ella and Oscar“\n*„Montreux '75“\n'''1976'''\n*„Fitzgerald and Pass... Again“\n'''1977'''\n*„Montreux '77“\n'''1978'''\n*„Lady Time“\n*„Dream Dancing“\n'''1979'''\n*„Digital III at Montreux“\n*„A Classy Pair“\n*„A Perfect Match“  1979 წლის ეს საკონცერტო შესრულება მონროს ჯაზის ფესტივალზე არსებობს ვიდეო ფორმატითაც „Ella and Basie - the Perfect Match, '79“\n'''1981'''\n*„Ella Abraça Jobim“\n'''1982'''\n*„The Best Is Yet to Come“\n'''1983'''\n*„Speak Love“\n*„Nice Work If You Can Get It“\n'''1986'''\n*„Easy Living“\n'''1989'''\n*„All That Jazz“\n\n=== კომპლექტები და კოლექციები ===\n*„The Complete Ella Fitzgerald Songbooks“\n*„The Complete Ella Fitzgerald & Louis Armstrong on Verve“\n\n==რესურსები ინტერნეტში==\n* \n* \n* \n* \n* სიმღერის პირველი ლედი (დისკოგრაფია)\n* ელა ფიცჯერალდის სიმღერების ლირიკა (სრულყოფილი არქივი)\n\n\n\n\n\n\nკატეგორია:ჯაზის შემსრულებლები\nკატეგორია:დაბადებული 25 აპრილი\nკატეგორია:დაბადებული 1917\nკატეგორია:გარდაცვლილი 15 ივნისი\nკატეგორია:გარდაცვლილი 1996\nკატეგორია:გრემის ჯილდოს მფლობელები\nკატეგორია:აფრო-ამერიკელი ქალი მომღერლები\nკატეგორია:ამერიკელი ჯაზ-მომღერლები\nკატეგორია:ამერიკელი მომღერლები და სიმღერების ავტორები\nკატეგორია:ამერიკელი მეცო-სოპრანოები\nკატეგორია:სვინგის მომღერლები\nკატეგორია:Capitol Records-ის შემსრულებლები\nკატეგორია:Decca Records-ის შემსრულებლები\nკატეგორია:Pablo Records-ის შემსრულებლები\nკატეგორია:Verve Records-ის შემსრულებლები\nკატეგორია:Grammy Lifetime Achievement Award-ის მფლობელები\nკატეგორია:პრეზიდენტის თავისუფლების მედლის მფლობელები\nკატეგორია:ამერიკელი მსახიობები\nკატეგორია:აფრო-ამერიკელი ქალი მსახიობები\nკატეგორია:XX საუკუნის ამერიკელი მომღერლები\nკატეგორია:XX საუკუნის ამერიკელი ქალი მსახიობები", "url": "https://ka.wikipedia.org/wiki/ელა_ფიცჯერალდი", "length": 12333}
{"id": "8205", "title": "კარლ კარსტენსი", "text": "'''კარლ კარსტენსი''' (''გერმ.'' Karl Carstens) (დ. 14 დეკემბერი, 1914, ბრემენი — გ. 30 მაისი, 1992, მეკენჰაიმი, ჩრდილოეთ რაინ-ვესტფალია) — გერმანელი პოლიტიკური მოღვაწე. გერმანიის რიგით მეხუთე ბუნდესპრეზიდენტი 1979–1984 წლებში. 1976-1979 წლებში იყო ბუნდესტაგის პრეზიდენტი.\n\n==რესურსები ინტერნეტში==\n* ენციკლოპედია „ბრიტანიკა“\n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული 14 დეკემბერი\nკატეგორია:დაბადებული 1914\nკატეგორია:გარდაცვლილი  30 მაისი\nკატეგორია:გარდაცვლილი 1992", "url": "https://ka.wikipedia.org/wiki/კარლ_კარსტენსი", "length": 515}
{"id": "8206", "title": "რიხარდ ფონ ვაიცზეკერი", "text": "'''რიხარდ კარლ  ფრაიჰერ ფონ ვაიცზეკერი''' (; დ. 15 აპრილი, 1920, შტუტგარტი — გ. 31 იანვარი, 2015, ბერლინი) — გერმანელი პოლიტიკური მოღვაწე, გერმანიის რიგით მეექვსე ბუნდესპრეზიდენტი 1984–1994 წლებში.\n\n==ბიოგრაფია==\nვაიცზეკერი დაიბადა 1920 წელს შტუტგარტში. მისი მამა — ერნსტ ფონ ვაიცზეკერი ცნობილი დიპლომატი იყო, ხოლო ძმა კარლ ფრიდრიხ ვაიცზეკერი — ფიზიკოსი და ფილოსოფოსი.\n\n==რესურსები ინტერნეტში==\n* ენციკლოპედია „ბრიტანიკა“\n\n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული 15 აპრილი\nკატეგორია:დაბადებული 1920\nკატეგორია:გარდაცვლილი 31 იანვარი\nკატეგორია:გარდაცვლილი 2015", "url": "https://ka.wikipedia.org/wiki/რიხარდ_ფონ_ვაიცზეკერი", "length": 611}
{"id": "8207", "title": "რომან ჰერცოგი", "text": "'''რომან ჰერცოგი''' (; დ. 5 აპრილი, 1934, ლანდსჰუტი, ბავარია — გ.  10 იანვარი, 2017, ბერლინი, გერმანია) — გერმანელი იურისტი და პოლიტიკური მოღვაწე, გერმანიის საკონსტიტუციო სასამართლოს პრეზიდენტი 1987-1994 და გერმანიის ბუნდესპრეზიდენტი 1994–1999 წლებში.\n\n== ბიოგრაფია ==\nდაიბადა პროტესტანტის ოჯახში. იურიდიული განათლება მიიღო მიუნხენში და რამდენიმე ხნის განმავლობაში მუშაობდა მიუნხენის უნივერსიტეტის ასისტენტად. 1987–1994 წლებში იყო გერმანიის საკონსტიტუციო სასამართლოს პრეზიდენტი .1994 წელს აირჩიეს გერმანიის პრეზიდენტად. ამ თანამდებობაზე დარჩა 1999 წლამდე. \n\nგარდაიცვალა 2017 წლის 10 იანვარს მძიმე ავადმყოფობის შედეგად. \n\n==რესურსები ინტერნეტში==\n* ბიოგრაფია, გერმანიის ფედერალური პრეზიდენტის ოფიციალურ საიტზე\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული 5 აპრილი\nკატეგორია:დაბადებული 1934\nკატეგორია:გარდაცვლილი 10 იანვარი\nკატეგორია:გარდაცვლილი 2017", "url": "https://ka.wikipedia.org/wiki/რომან_ჰერცოგი", "length": 894}
{"id": "8208", "title": "იოჰანეს რაუ", "text": "'''იოჰანეს რაუ''' (; დ. 16 იანვარი, 1931, ვუპერტალი, ჩრდილოეთ რაინ-ვესტფალია — გ. 27 იანვარი, 2006, ბერლინი) — გერმანელი პოლიტიკური მოღვაწე, გერმანიის  ბუნდესპრეზიდენტი 1999–2004 წლებში. 1978–1998 წლებში იყო ჩრდილოეთი რაინ-ვესტფალიის მინისტრ-პრეზიდენტი.\n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული 16 იანვარი\nკატეგორია:დაბადებული 1931\nკატეგორია:გარდაცვლილი 27 იანვარი\nკატეგორია:გარდაცვლილი 2006", "url": "https://ka.wikipedia.org/wiki/იოჰანეს_რაუ", "length": 443}
{"id": "8209", "title": "ჰორსტ კელერი", "text": "'''ჰორსტ კელერი''' (; დ. 22 თებერვალი, 1943 — გ. 1 თებერვალი, 2025) — გერმანელი ეკონომისტი და პოლიტიკური მოღვაწე, საერთაშორისო სავალუტო ფონდის გენერალური დირექტორი 2000-2004 წლებში და გერმანიის ბუნდესპრეზიდენტი 2004 წლიდან 2010 წლამდე.\n\n== რესურსები ინტერნეტში ==\n\n\n\n\n\n\n\nკატეგორია:გერმანელი პოლიტიკოსები\nკატეგორია:გერმანიის პრეზიდენტები\nკატეგორია:დაბადებული 22 თებერვალი\nკატეგორია:დაბადებული 1943\nკატეგორია:გარდაცვლილი 1 თებერვალი\nკატეგორია:გარდაცვლილი 2025", "url": "https://ka.wikipedia.org/wiki/ჰორსტ_კელერი", "length": 457}
{"id": "8210", "title": "გერმანიის პრეზიდენტი", "text": "thumb|200px|სასახლე ბელევიუ\n'''ბუნდესპრეზიდენტი''' (; ) არის გერმანიის ფედერაციულ რესპუბლიკის მეთაური და პირველი პირია, თუმცა ნაკლები პოლიტიკური გავლენა აქვს ბუნდესკანცლერთან შედარებით. წარმოადგენს ქვეყანას საერთაშორისო ურთიერთობებში. მისი კომპეტენციის ფარგლებში შედის აგრეთვე საშინაო პოლიტიკის საკითხები: როგორიცაა ფორმალური მხარდაჭერა საკანონმდებლო აქტების მიღებისას; მთავრობების, მინისტრების, მოსამართლეების და სხვათა დანიშვნა; პრეროგატივა პარლამენტის დათხოვნის და ახალი არჩევნების დანიშვნის. აირჩევა 5 წლის ვადით  სპეციალურად მოწვეული ფედერალური კრების მიერ. 2017 წლიდან ბუნდესპრეზიდენტი არის ფრანკ-ვალტერ შტაინმაიერი.\n\nბუნდესპრეზიდენტის რეზიდენცია მდებარეობს ბელევიუს სასახლეში ბერლინში და ჰამერშმიტის ვილაში ბონში.\n\n== იხილეთ აგრეთვე ==\n* გერმანიის პრეზიდენტების სია\n* რაიხსპრეზიდენტი\n* ბუნდესკანცლერი (გერმანია)\n\n== რესურსები ინტერნეტში ==\n* '''ოფიციალური საიტი'''\n\n\n\n\nპრეზიდენტები\n*\nკატეგორია:გერმანიის მთავრობა", "url": "https://ka.wikipedia.org/wiki/გერმანიის_პრეზიდენტი", "length": 919}
{"id": "8211", "title": "თავისუფალი ქალაქი", "text": "მინი|საღვთო რომის იმპერიაში 1648 წელს არსებული თავისუფალი ქალაქები\n'''თავისუფალი ქალაქი''' — ქალაქი საღვთო რომის იმპერიაში, რომელიც გათავისუფლებული იყო სენიორის, მაგალითად ეპისკოპოსის, არქიეპისკოპოსის, ფეოდალის, ან მეფის ძალაუფლებისა და ვასალობისგან. ასეთი ქალაქები იყვნენ: კიოლნი, ზიოსტი, მაინცი, აუგსბურგი, ვორმსი, შპაიერი, სტრასბურგი, ბაზელი.\n\nთავისუფალი ქალაქები იპოვებდნენ თვითმმართველობას. განსხვავებით საიმპერიო ქალაქებისგან თავისუფალი ქალაქები ვალდებულები არ იყვნენ გადასახადები ეხადათ და სამხედრო დახმარება მიეწოდებინათ წმინდა რომის იმპერიის იმპერატორისთვის. სამხედრო სამსახური თავისუფალი ქალაქის მოქალაქეებს ევალებოდათ მხოლოდ თვითონ ქალაქის დაცვის ან ჯვაროსნული ლაშქრობების დროს. თავისუფალი ქალაქები წარმოადგენდნენ ფაქტობრივად ქალაქ-რესპუბლიკებს. \n\nთავისუფალი ქალაქების სტატუსმა იარსება XIX საუკუნემდე. XIX საუკუნიდან თავისუფალი ქალაქის სტატუსი ქალაქს ეძლეოდა საერთაშორისო ხელშეკრულებით და მისი სტატუსი გარანტირებული იყო საერთაშორისო ორგანიზაციის მიერ. ამ პერიოდის თავისუფალი ქალაქებისთვის დამახასათებელი იყო დემილიტარიზაცია და ნეიტრალიტეტი. თავისუფალი ქალაქის ამ კლასიკურ განსაზღვრებას არ შეესაბამება გერმანულ კავშირში 1815-1866 შემავალი ქვეყნების 4 „თავისუფალი ქალაქი“: ბრემენი, ფრანკფურტ-ამ-მაინი, ჰამბურგი და ლიუბეკი. 1815 წელს ვენის კონგრესის მიერ თავისუფალ ქალაქად გამოცხადდა კრაკოვი, 1919 წელს თავისუფალ ქალაქად გამოცახდდა დანციგი რომელიც 1939 წლამდე ერთა ლიგის პროტექტორატის ქვეშ იყო.1947 წელს უნდა შექმნილიყო ტრიესტის თავისუფალი ტერიტორია, რომელიც გაეროს კონტროლქვეშ იქნებოდა, მაგრამ საკითხი გადაწყდა იტალია-იუგოსლავიის შეთანხმებით. თავისუფალი ქალაქის სტატუსი ჰქონდა ტანჟერს (1923-1940, 1945-1956) და საარს (1919-1935, 1945-1955). 1947 წლის გაეროს რეზოლუცია ითვალისწინებდა თავისუფალი ქალაქის სტატუსის მინიჭებას იერუსალიმისთვის. სსრკ ითხოვდა თავისუფალი ქალაქის სტატუსის მინიჭებას დასავლეთი ბერლინისთვის.\n\n== ლიტერატურა ==\n\n* Urs Hafner: ''Republik im Konflikt. Schwäbische Reichsstädte und bürgerliche Politik in der frühen Neuzeit''. Bibliotheca Academica, Tübingen 2001, ISBN 3-928471-36-8\n* André Krischer: ''Reichsstädte in der Fürstengesellschaft. Politischer Zeichengebrauch in der Frühen Neuzeit''. Wissenschaftliche Buchgesellschaft, Darmstadt 2006, ISBN 3-534-19885-9.\n* Richard Schmidt: ''Deutsche Reichsstädte.'' Hirmer, München 1957.\n\nკატეგორია:საღვთო რომის იმპერიის ადმინისტრაციული დაყოფა\nკატეგორია:ქალაქები", "url": "https://ka.wikipedia.org/wiki/თავისუფალი_ქალაქი", "length": 2338}
{"id": "8212", "title": "ფრანკფურტი", "text": "'''მაინის ფრანკფურტი''' () ''ან უბრალოდ'' '''ფრანკფურტი''' — ქალაქი გერმანიაში, ჰესენის მხარის უდიდესი ქალაქი. მოსახლეობის რაოდენობის მხრივ მას მეხუთე ადგილი უჭირავს გერმანიაში. ფრანკფურტი მსოფლიო ქალაქთა რიცხვს მიეკუთვნება. იგი ევროპის ერთ-ერთი ყველაზე მდიდარი ქალაქია და ლიტერატურისა და კულტურის მეტროპოლიაა.\n\n<gallery>\nსურათი:Ffm-skyline008.jpg|ფრანკფურტი\nსურათი:Skyline Frankfurt am Main.jpg|ფრანკფურტი\n</gallery>\n\n== იხილეთ აგრეთვე ==\n*გერმანიის დიდი ქალაქების სია\n\n== რესურსები ინტერნეტში ==\n*ოფიციალური ვებ-გვრდი \n* Architecture of Frankfurt \n*Frankfurt Zoo \n* Frankfurt before and after World War II \n* Frankfurt webcam links\n* Frankfurt photogallery \n* Visual Frankfurt \n\n==სქოლიო==\n\n\n\n\n*\nკატეგორია:გერმანიის ქალაქები\nკატეგორია:ჰესენი", "url": "https://ka.wikipedia.org/wiki/ფრანკფურტი", "length": 743}
{"id": "8216", "title": "გერმანიის ქრისტიან-დემოკრატიული კავშირი", "text": "'''გერმანიის ქრისტიან-დემოკრატიული კავშირი''' (გქდკ) () — პოლიტიკური პარტია გერმანიაში. იგი მოიაზრება როგორც ქრისტიან-დემოკრატიული, ლიბერალ-კონსერვატიული, მემარჯვენე-ცენტრისტული პარტია. განსხვავებით კათოლიკური ცენტრისტული პარტიისაგან „გქდკ-ის“ მიზანია ყველა ქრისტიანული აღმსარებლობის ერთ პოლიტიკურ ძალად გაერთიანება. ბავარიის ქრისტიან-სოციალურ კავშირთან ერთად ქმნის საერთო ქდკ/ქსკ ფრაქციას ბუნდესტაგში.\n\n== შედეგები არჩევნებში ==\n\n=== ფედერალური პარლამენტი (ბუნდესტაგი) ===\n\n\n=== ევროპის პარლამენტი ===\n\n\n==რესურსები ინტერნეტში==\n* ოფიციალური საიტი \n\n\n\n\nკატეგორია:გერმანიის პოლიტიკური პარტიები\nკატეგორია:პოლიტიკური პარტიები ანბანის მიხედვით", "url": "https://ka.wikipedia.org/wiki/გერმანიის_ქრისტიან-დემოკრატიული_კავშირი", "length": 640}
{"id": "8219", "title": "გერმანიის სოციალ-დემოკრატიული პარტია", "text": "'''გერმანიის სოციალურ-დემოკრატიული პარტია''' () — გერმანიის ყველაზე ძველი პოლიტიკური პარტია, რომელიც მემარცხენე-ცენტრისტული მიმართულებისაა. დაარსდა 1863 წლის 23 მაისს, როგორც საერთოგერმანული მუშათა ასოციაცია. კონსერვატიულ ქრისტიან-დემოკრატიულ კავშირთან ერთად არის ერთ-ერთი გერმანიის ორ ძირითად პარტიას შორის.\n\nპარტიას 495 000 წევრი ჰყავს, რომელთა 31% ქალია. სოციალ-დემოკრატებს 206 წარმომადგენელი ჰყავს გერმანიის ბუნდესტაგში, ასევე მნიშვნელოვან როლს თამაშობენ პარლამენტის მეორე პალატაშიც ბუნდესრატშიც. პარტიას თავმჯდომარეობს ყოფილი გარემოს, ბუნების დაცვისა და ატომური უსაფრთხოების მინისტრი ზიგმარ გაბრიელი. სოციალ-დემოკრატები გერმანიის 16 ფედერალური მხარიდან 7-ში მთავრობის მეთაურები არიან (მათ შორის ბერლინში, რაინლანდ-პფალცში, ბრანდერბურგში), დამატებით 4 მხარეში კი კოალიციის „უმცროსი მონაწილენი“ არიან. პარტიასთან დაახლოვებული საერთაშორისო ფონდია – ფრიდრიხ ებერტის ფონდი.\n\n== პოლიტიკური პლატფორმა ==\nპარტიის პლატფორმა მხარს უჭერს სოციალ-დემოკრატიის მიზანს საზოგადოებრივ მოწყობაზე, რომელშიც თავისუფლება და სოციალური სამართლიანობა უმთავრესია. პარტიის პლატფორმის მიხედვით, პოლიტიკური თავისუფლება, სამართლიანობა და სოციალური სოლიდარობა ქმნის სოციალ-დემოკრატიის საფუძველს.\n\n* კოორდინირებული სოციალური საბაზრო ეკონომიკა უნდა გაძლიერდეს და მისი პროდუქცია სამართლიანად გადანაწილდეს. პარტია ამ ეკონომიკურ სისტემას საჭიროდ თვლის, რათა უზრუნველყოფილი იყოს მთელი მოსახლეობის კეთილდღეობა.\n* პარტია მხარს უჭერს კეთილდღეობის სახელმწიფოს.\n* პარალელურად, მხარს უჭერს მდგრად ფისკალურ პოლიტიკას, რომელიც არ აყენებს ტვირთს მომავალ თაობებზე ბიუჯეტის დეფიციტის აღმოფხვრისას.\n* სოციალურ პოლიტიკაში სოციალ-დემოკრატები იცავენ სამოქალაქო და პოლიტიკურ უფლებებს ღია საზოგადოებაში.\n* საგარეო პოლიტიკაში პარტია მიზნად ისახავს გლობალური მშვიდობის უზრუნველყოფას დემოკრატიული საშუალებებით გლობალური ინტერესების დაბალანსებით; ევროინტეგრაცია უმთავრესი პრიორიტეტია.\n* პარტია მხარს უჭერს ეკონომიკურ რეგულაციებს ბანკებისა და ხალხისთვის პოტენციური ზარალის შეზღუდვის მიზნით. ისინი მხარს უჭერენ საერთო ევროპულ ეკონომიკურ და ფინანსურ პოლიტიკას ეკონომიკური ბუშტების თავიდან ასაცილებლად და ეკოლოგიურად მდგრადი ზრდის ხელშეწყობისთვის.<ref></ref>\n\n== შედეგები არჩევნებში ==\n=== ფედერალური პარლამენტი (ბუნდესტაგი) ===\n\n\n=== ევროპის პარლამენტი ===\n\n\n== რესურსები ინტერნეტში ==\n* ოფიციალური საიტი\n\n==სქოლიო==\n\n\n\n\n\nკატეგორია:გერმანიის პოლიტიკური პარტიები\nკატეგორია:სოციალ-დემოკრატიული პარტიები\nკატეგორია:პოლიტიკური პარტიები ანბანის მიხედვით", "url": "https://ka.wikipedia.org/wiki/გერმანიის_სოციალ-დემოკრატიული_პარტია", "length": 2391}
{"id": "8220", "title": "გერმანიის ფედერალური მხარეები", "text": "<div style=\"float:right;\">\n\n</div>\n'''გერმანიის ფედერალური მხარეები''' () ― გერმანიის ფედერალური სუბიექტები. გერმანიაში 16 ფედერალური მხარეა , მათ შორის 5 შეიქმნა აღმოსავლეთ გერმანიის ტერიტორიაზე გერმანიის გაერთიანების შემდეგ.\n\n==ფედერალური მხარეების სია==\nგერმანიის მხარეებია (ფრჩხილებში დედაქალაქები):\n\n* ბადენ-ვიურტემბერგი (შტუტგარტი)\n* ბავარია (მიუნხენი)\n* ბერლინი (მხარე) (ბერლინი)\n* ბრანდენბურგი (პოტსდამი)\n* ბრემენი (ბრემენი)\n* თიურინგია (ერფურტი)\n* მეკლენბურგ-წინა პომერანია (შვერინი)\n* რაინლანდ-პფალცი (მაინცი)\n* ზაარლანდი (ზაარბრიუკენი)\n* საქსონია (დრეზდენი)\n* საქსონია-ანჰალტი (მაგდებურგი)\n* შლეზვიგ-ჰოლშტაინი (კილი)\n* ჩრდილოეთ რაინ-ვესტფალია (დიუსელდორფი)\n* ქვემო საქსონია (ჰანოვერი)\n* ჰამბურგი (ჰამბურგი)\n* ჰესენი (ვისბადენი)\n\n== რესურსები ინტერნეტში ==\n\n*CityMayors feature on Germany subdivisions", "url": "https://ka.wikipedia.org/wiki/გერმანიის_ფედერალური_მხარეები", "length": 811}
{"id": "8222", "title": "ზაქარია ფალიაშვილი", "text": "'''ზაქარია ფალიაშვილი''' (დ. 16 აგვისტო <small>[ ძვ. სტ. 3 აგვისტო]</small>, 1871, ქუთაისი — გ. 6 ოქტომბერი, 1933, თბილისი) — ქართველი კომპოზიტორი, დირიჟორი, პედაგოგი, საზოგადო მოღვაწე. საქართველოს სსრ სახალხო არტისტი (1925). ქართული ეროვნული საკომპოზიტორო სკოლის ფუძემდებელი, კლასიკოსი.\n\n== ბიოგრაფია ==\nზაქარია ფალიაშვილის მამა კათოლიკური ეკლესიის გუნდის მომღერალი იყო. მუსიკოსები იყვნენ აგრეთვე ფალიაშვილის 4 ძმა და და. თავდაპირველი მუსიკალური განათლება  ივანემ (ზაქარიას ძმა) და ზაქარიამ  მიიღეს პიანისტ-ორღანისტთან ფელიქს მიზანდართან (ალოიზ მიზანდარის ძმასთან)  სწავლობდა ფორტეპიანოსა და  ორგანზე დაკვრას წმინდა მარიამის მიძინების კათოლიკურ ეკლესიაში, მღეროდა იგივე ეკლესიის გუნდში, 1887 წლიდან კი თბილისში - ლ. აღნიაშვილის გუნდში. 1891 წლიდან თბილისის სამუსიკო სასწავლებელში სწავლობდა ვალტორნაზე დაკვრას, 1895–1899 წლებში - თეორიულ დისციპლინებში მეცადინეობდა ნ. კლენოვსკის ხელმძღვანელობით. 1896 წლიდან დაიწყო ქართული ხალხური სიმღერების ჩაწერა და დამუშავება, შექმნა თავისი პირველი ნაწარმოებები. უმაღლესი მუსიკალური განათლება მიიღო 1900–1903 წლებში მოსკოვის კონსერვატორიაში  ს. ტანეევის ხელმძღვანელობით. მოსკოვში ჩამოაყალიბა ქართველ სტუდენტთა გუნდი და მართავდა ქართულ ხალხური მუსიკის საღამოებს.\n\n1903 წელს ფალიაშვილი  საქართველოში დაბრუნდა და დაიწყო ინტენსიური შემოქმედებითი, პედაგოგიური და საშემსრულებლო (ორგანისტი და დირიჟორი) მოღვაწეობა. მუშაობდა სამუსიკო სასწავლებელსა და ქართულ გიმნაზიაში, აქტიურად მონაწილეობდა „ქართული ფილარმონიული საზოგადოების“ დაფუძნებაში (1905), დააარსა გუნდი და ორკესტრი, 1908–1917 სათავეში ედგა ამ საზოგადოების სამუსიკო სკოლას. იყო აქტიური წევრი „ქართულ ენაზე ოპერების გამმართველი საზოგადოებისა“, დირიჟორობდა სპექტაკლებს. 1905 წელს მოსკოვში დაიბეჭდა ფალიაშვილის პირველი რომანსები „ახალ აღნაგო სულო“, „ნანა, შვილო“ (მიეძღვნა ი. ჯავახიშვილს). ამ პერიოდს ეკუთვნის აგრეთვე „მრავალჟამიერი“ (სოლისტი, გუნდი და ორკესტრი, 1908), „ქართული ლიტურგია“ (1910), განაგრძობდა ხალხური სიმღერების შეკრებასა (300-მდე) და დამუშავებას. გამოსცა 2 კრებული - „40 ქართული ხალხური სიმღერა“ (1910) და „8 ქართული ხალხური სიმღერა“ (დამუშავება; 1910). 1910 წლიდან დაიწყო მუშაობა ოპერა „აბესალომ და ეთერზე“, რომლის ნაწყვეტები 1913 წელს შესრულდა. 1919 წლის 21 თებერვალს ავტორის დირიჟორობით გაიმართა ამ ოპერის პრემიერა. ფალიაშვილი განაგრძნობდა აქტიურ შემოქმედებით, პედაგიგიურ და საზოგადოებრივ მოღვაწეობას. იყო თბილისის კონსერვატორიის პროფესორი (1918-დან) და დირექტორი (1919, 1923, 1929-1932) წლებში. შექმნა ოპერები — „დაისი“ (1923, პრემიერა 1923 წლის 19 დეკემბერს), „ლატავრა“ (1927; პრემიერა 1928 წლის 16 მარტს), „საზეიმო კანტატა“ (1927) და სხვა.\n\n== შემოქმედება ==\nფალიაშვილის შემოქმედება ქართული ეროვნული კულტურის ერთ-ერთი უდიდესი მონაპოვარია. მან ფუძემდებლური როლი შეასრულა ეროვნული საკომპოზიტორო სკოლის ჩამოყალიბებაში, მისი ესთეტიკური პრინციპებისა და სტილური თავისებურებების ფორმირებაში. ფალიაშვილის საუკეთესო ქმნილებებით ქართველმა ხალხმა თავისი წვლილი შეიტანა მსოფლიო მუსიკის კულტურის საგანძურში. ფალიაშვილის შემოქმედება მაღალი იდეურობისა და ხალხურობის ნიმუშია. იგი თანამიმდევრულად რეალისტურია. ფალიაშვილი პირველი ქართველი კომპოზიტორი იყო, რომელმაც თავის ნაწარმოებებში განასახიერა ქართველი ხალხის სულიერი ძალა და მუსიკალური გენია. თავისი შემოქმედება ფალიაშვილმა ააგო ქართული ხალხური მუსიკის კულტურის მხატვრული განზოგადებისა და მსოფლიო კლასიკური მუსიკის საუკეთესო ტრადიციებთან მისი სინთეზირების საფუძველზე. ფალიაშვილი ნოვატორი კომპოზიტორია, გადაწყვიტა რა იმ დროის ქართული მუსიკის წინაშე მდგარი უმთავრესი პრობლემები - მოახდინა მისი პროფესიონალიზაცია. იგი პირველი დაეუფლა მონუმენტური მუსიკის ფორმას, შექმნა ეროვნული სტილის კლასიკური ნიმუშები.\n\nკომპოზიტორის მემკვიდრეობაში განსაკუთრებული მნიშვნელობა ენიჭება ოპერებს, რომლებიც ცოცხლად წარმოგვისახავს ისტორიული წარსულის ჰეროიკას, ხალხის ცხოვრების სურათებს, ეროვნული ეპოსის დიად სახეებს. ფალიაშვილმა შექმნა ქართული ოპერის 3 განსხვავებული ტიპი: მონუმენტური ოპერა-ტრაგედია „აბესალომ და ეთერი“, ლირიკულ-დრამატული „დაისი“, გმირულ-პატრიოტული - „ლატავრა“. პირველი ორის სახელი დიდი ხანია გასცდა საქართველოს ფარგლებს. ფალიაშვილის  ოპერა „აბესალომ და ეთერი“ ქართული ეროვნული კულტურის ერთ-ერთი მწვერვალია (ლიბრეტო ხალხური თქმულების „ეთერიანის“ საფუძველზე შეადგინა პ.მირიანაშვილმა). სიყვარულსა და სიკვდილზე ამაღლებული პოემა კომპოზიტორმა მუსიკალური ტრაგედიის სადა და ამავე დროს მონუმენტურ ფორმებში გადაწყვიტა. ღრმა სოციალურ-ეთიკურმა იდეამ (სიავარულის ძალა გადალახავს სოციალური უთანასწორობის ზღუდეს და ამარცხებს თვით სიკვდილს) განსაზღვრა ოპერის მუსიკის ამაღლებულობა და მონუმენტურობა, მხატვრული სახეებისა და დრამატურგიის ეპიკური ხასიათი, რაც საგუნდო მასობრივი სცენების სიჭარბითა და მოქმედების დინჯი განვითარებით არის ხაზგასმული. ამავე დროს, ოპერის მუსიკა უდიდესი შინაგანი ექსპრესიითა და დინამიზმითაა გამსჭვალული. „აბესალომ და ეთერი“ სისტემატურად იდგმება თბილისის საოპერო თეატრის სცენაზე, დაიდგა აგრეთვე ყოფილ სსრკ-ის სხვადასხვა ქალაქებში: ხარკოვში (1931), მოსკოვში, სსრკ „<nowiki/>ბოლშოი<nowiki/>“ თეატრში (1939 და 1946), ლენინგრადში (1972), კიევში (1972), ქუთაისში (1969), უცხოეთში - ლოძსა (1972) და ზაარბრიუკენში (1974). გამოცემულია ოპერის კლავირი და პარტიტურა, ოპერა ჩაწერილია გრამფიტაზე, გადაღებულია ფილმი.\n\nმაღალმხატვრული თვისებით, მკაფიო ეროვნული ნიშნებით არის აღბეჭდილი ფალიაშვილის მეორე შესანიშნავი ქმნილება ოპერა „<nowiki/>დაისი<nowiki/>“ (ლიბრეტო  ვ. გუნიასი), რომელმაც დასაბამი მისცა ლირიკულ-დრამატულ  ჟანრს ქართულ საოპერო მუსიკაში. მხატვრულ სახეთა სიმდიდრემ და ფერადოვნებამ, მუსიკის იშვიათმა პოეტურობამ და გამომსახველობამ, ნათელმა მელოდიურობამ განაპირობა ოპერის ისტორიული მნიშვნელობა და პოპულარობა. ოპერაში შეხამებულია ლირიკულ-სატრფიალო და გმირულ-პატრიოტული მოტივები. გმირთა პირადი დრამა ცოცხალ და ფერადოვან ჟანრულ ფონზე იშლება. ოპერა დღემდე დიდი წარმატებით იდგმება თბილისის საოპერო თეატრის სცენაზე. დაიდგა აგრეთვე სსრკ-ის სხვადასხვა ქალაქებში: მოსკოვში (1937), კიევში (1938), ალმა-ათაში (1943), ბაქოში (1956), აგრეთვე სარატოვში, ოდესაში, ნოვოსიბირსკში, ერევანსა და გორკიში. 1974 წელს დაიდგა ზააბრიუკენში, 1975 წელს - პლეზენში. გამოცემულია „დაისის“ კლავირი და პარტიტურა. ოპერა ჩაწერილია გრამფირფიტაზე.\nthumb|left|200px|ფალიაშვილი ქართულ ორლარიანზე\nმარჯვნივ|100პქ|საფოსტო მარკა\nმნიშვნელოვანი მუსიკალური ღირსებით გამოირჩევა „ლატავრა“ (ლიბრეტო ს. შანშიაშვილი) ცალკეული სოლო ნომრები და საგუნდო ეპიზოდები.\n\nფალიაშვილის ოპერებზე ქართველ მომღერალთა თაობები აღიზარდა. მის სახელს ატარებს თბილისის ოპერისა და ბალეტის აკადემიური თეატრი (1937 წლიდან), რესპუბლიკის რამდენიმე სამუსიკო-სასწავლო დაწესებულება, ქუჩები - მოსკოვში (1960-1994 წლებში), ვოლგოგრადში, თბილისში, ქუთაისში; 1971 წელს სსრკ-ში გამოუშვეს საფოსტო მარკა მისი გამოსახულებით; თბილისსა და ქუთაისში გახსნილია ფალიაშვილის სახელობის სახლ-მუზეუმები; დაწესებულია ფალიაშვილის სახელობის პრემია (1971-დან); საქართველოს ეროვნული ბანკის მიერ 1995 წელს შემოღებულ ეროვნული ვალუტის 2 ლარიან ბანკნოტზე გამოსახულია ზაქარია ფალიაშვილი.\n\n==იხილეთ ასევე==\n*ქუთაისის ზაქარია ფალიაშვილის მუზეუმი\n*ზაქარია ფალიაშვილის სახლ-მუზეუმი\n\n== ლიტერატურა ==\n\n\n== რესურსები ინტერნეტში ==\n\n*ფილმი - ოპერა „დაისი“\n\n==სქოლიო==\n\n\n\n\nკატეგორია:ქართველი კათოლიკეები\nკატეგორია:ქართველი დირიჟორები\nკატეგორია:ქართველი პედაგოგები\nკატეგორია:საქართველოს საისტორიო და საეთნოგრაფიო საზოგადოების წევრები\nკატეგორია:ქართველი კომპოზიტორები\nკატეგორია:ოპერის კომპოზიტორები\nკატეგორია:დაბადებული 16 აგვისტო\nკატეგორია:დაბადებული 1871\nკატეგორია:გარდაცვლილი   6 ოქტომბერი\nკატეგორია:გარდაცვლილი 1933\nკატეგორია:ქუთაისში დაბადებულები\nზ", "url": "https://ka.wikipedia.org/wiki/ზაქარია_ფალიაშვილი", "length": 7271}
{"id": "8224", "title": "ორგანი (საკრავი)", "text": "მინიატიურა|300პქ|ორგანი წმ. თომას ეკლესიაში, [[სტრასბური]], [[საფრანგეთი]]\n'''ორგანი''' ( < ) — კლავიშიანი სასულე მუსიკალური საკრავი. შედგება ერთ კორპუსში მოთავსებული სხვადასხვა ზომის ხისა და ლითონის მილებისა და პნევმატური სისტემისაგან. საკრავს მიდგმული აქვს სამართავი ანუ საშემსრულებლო კათედრა, რომლის პულტზედაც ხელისა (მანუალი) და ფეხის (პედალი) კლავიატურებთან ერთად თავმოყრილია ყველა რეგისტრის სახელურები. ეს სახელურები ამოძრავებს სათანადო ბერკეტებს, აკავშირებს მათ ერთმანეთთან და დამატებითი მილების ჩართვა-გამორთვასა და ხმოვანების გაძლიერება-შესუსტებას ემსახურება. ორგანს შეიძლება ჰქონდეს 1-7 მანუალი (თითოეულს 72-მდე კლავიში აქვს) და პედალი (32-კლავიშიანი). ზოგიერთ თანამედროვე ორგანს 2 პედალი აქვს. ორგანს რეგისტებად დაყოფილი რამდენიმე ათასი მილი აქვს. რეგისტრების რაოდენობა საკრავის სიდიდით განისაზღვრება (საშუალოს — ათამდე, გიგანტურს — რამდენიმე ასეული რეგისტრი). თითოეულ რეგისტს მისთვის დამახასიათებელი ტემბრი აქვს. ირთვება ბერკეტით ან ღილაკით. საორგანო მუსიკა იწერება სამ სანოტო დგანზე რეგისტრის მიუთითებლად. ორგანს შეიძლება ჰქონდეს სამი სახის გადაცემათა სისტემა (ტრაქტურა): მექანიკური, პნევმატიკური და ელექტრული ტრაქტურების შეთანხმება. ორგანის წინამორბედებია: სოლინკა, ძვ. ჩინური შენი, ევროპული პანის ფლეიტა. ძვ.წ. III საუკუნეში საბერძნეთში გამოიგონეს წყლის ორგანი — ჰიდრავლოსი. გიგანტური ორგანები დგას მოსკოვის, სანქტ-პეტერბურგის, რიგის, კიევის, თბილისის, ტალინის, ტაშკენტის საკონცერტო დარბაზებში.\n\n== ლიტერატურა ==\n\n\n\n\nკატეგორია:ორგანი (მუსიკა)", "url": "https://ka.wikipedia.org/wiki/ორგანი_(საკრავი)", "length": 1457}
{"id": "8227", "title": "იაკობ გოგებაშვილი", "text": "'''იაკობ  სიმონის ძე გოგებაშვილი''' (დ. 27 ოქტომბერი <small>[ძვ. სტ. 15 ოქტომბერი]</small> 1840, სოფ. ვარიანი, ახლანდელი გორის მუნიციპალიტეტი ― გ. 14 ივნისი <small>[ძვ. სტ. 1 ივნისი]</small> 1912, თბილისი) ― ქართველი პედაგოგი, მეცნიერული პედაგოგიკის ფუძემდებელი საქართველოში, პუბლიცისტი, საბავშვო მწერალი და საზოგადო მოღვაწე.\n\n== ბიოგრაფია ==\nიაკობ გოგებაშვილი დაიბადა ღარიბი მღვდლის ოჯახში. სწავლობდა ჯერ გორის, შემდეგ თბილისის სასულიერო სასწავლებელში. 1855 წელს შევიდა თბილისის სასულიერო სემინარიაში, 1861 წელს კი — კიევის სასულიერო აკადემიაში. პარალელურად უნივერსიტეტში საბუნებისმეტყველო დისციპლინებში ისმენდა ლექციებს, მაგრამ ჯანმრთელობის მდგომარეობის გამო, იძულებული გახდა 1863 წელს სამშობლოში დაბრუნებულიყო. 1864 წელს გოგებაშვილი თბილისის სასულიერო სასწავლებლის მასწავლებლად, ხოლო 1868 წელს მის ინსპექტორად დაინიშნა. ამავე დროს, იგი აქტიურად ჩაება ეროვნულ-განმათავისუფლებელ მოძრაობაში, რომელსაც ილია ჭავჭავაძე და აკაკი წერეთელი მეთაურობდნენ. გოგებაშვილის პროგრესულმა პედაგოგიურმა მოღვაწეობამ სინოდისა და მეფის ხელისუფალთა უკმაყოფილება გამოიწვია და 1874 წელს, იგი, როგორც პოლიტიკურად არასაიმედო, მოხსნეს თანამდებობიდან. ამის შემდეგ, გოგებაშვილი სახელმწიფო სამსახურში აღარ შესულა და მთელი სიცოცხლე საზოგადო მოღვაწეობას მიუძღვნა. გოგებაშვილი დაუღალავად იბრძოდა სახალხო სკოლების შექმნა-დამკვიდრებისათვის საქართველოში. იცავდა რეალური განათლების უპირატესობას ფორმალურთან შედარებით. განსაკუთრებით დიდია ღვაწლი ქართველთა შორის წერა-კითხვის გამავრცელებელი საზოგადოების დაარსებასა და საქმიანობაში.\n\nიაკობ გოგებაშვილის პირადი არქივი დაცულია საქართველოს ხელნაწერთა ეროვნულ ცენტრში<ref></ref>.\n\n== შემოქმედება ==\n300პქ|მინი|<center>იაკობ გოგებაშვილის სახლ-მუზეუმი<br /><small>დავით ასრიაშვილის ფოტო</small></center>\nგოგებაშვილის პედაგოგიური მოძღვრება ქართული კულტურის წიაღში საზღვარგარეთისა და რუსეთის პროგრესული პედაგოგიკის მემკვიდრეობის ათვისებისა და შემოქმებითად გადამუშავების შედეგად აღმოცენდა; მსოფლმხედველობა რუსეთის რევოლუციურ-დემოკრატიული იდეების გავლენით ჩამოყალიბდა. მისთვის, როგორც კონსტანტინე უშინსკისათვის რუსეთში, მთავარი პედაგოგიკის პრინციპი იყო ხალხურობის პრინციპი, რომელიც ერის ინტერესების შესაბამის სახალხო განათლებას, ეროვნული კულტურის აღორძინებასა და მშობლიურ ენაზე სწავლებას გულისხმობდა, ამასთან რუსული ენის შესწავლის აუცილებლობასაც. გოგებაშვილმა ჩვენში პირველმა წამოაყენა აღმზრდელობითი სწავლების იდეა, ხოლო სწავლების პრინციპებად — შეგნებულობა და აქტიურობა, სისტემატურობა და თანამიმდევრობა, მისაწვდომობა და თვალსაჩინოება. პედაგოგიკისა და ცალკეულ საგანთა მეთოდიკის ყველა მნიშვნელოვანი პრობლემა განხილულია გოგებაშვილის შრომებში: „ბურჯი ეროვნებისა“, „ხე ნაყოფით იცნობება“, „ახალი ნაბიჯი ხალხის განათლებაში“, „ბრმა წინამძღოლობა ხალხის განათლებაში“, „ახალი სამოსწავლო გეგმის შესახებ“, „სახალხო მასწავლებლის ღვაწლი და უკიდურესი გაჭირვება მისი“, „განათლების მდგომარეობა საქართველოში“, „მშობლიურ ენაზე სწავლების საკითხები“ და სხვა. განსაკუთრებით აღსანიშნავია გოგებაშვილის სასკოლო სახელმძღვანელოები. „ქართული ენის ანბანი და პირველი საკითხავი წიგნი მოსწავლეთათვის“ (1865),  „ბუნების კარი“ (1868),  „დედა ენა“ (1876), „რუსკოე სლოვო“ (1887), რომლებმაც დიდი როლი ითამაშეს ახალი ქართული სალიტერატურო ენის განვითარებასა და დამკვიდრებაში და რომელთა პრინციპზეა შედგენილი ქართული სკოლების დაწყებითი კლასებში მოქმედი ქართული და რუსული ენის სახელმძღვანელოები.\nthumb|left|150px|იაკობ გოგებაშვილი\nგოგებაშვილი ქართული საბავშვო ლიტერატურის ფუძემდებელია. მის მოთხრობებში დიდაქტიკური ელემენტი ორგანულად ერწყმის მხატვრულ რეალიზმს. გოგებაშვილის მხატვრული შემოქმედების ძირითადი წყაროა ქართული ფოლკლორი. ქართული ხალხური ანდაზების საფუძველზეა შექმნილი მოთხრობები „ქურდი და მამალი“, „მერცხალი და მეცხვარე“, „ცხვარი და მარტი“ და სხვა. მოთხრობები „დევნილი მეგობარი“, „ბეღურა“, „ლომი“, „მერცხალი“, „აქლემი“, „ორაგულის ცხოვრება“, „ნამი“, „ცისარტყელა“ და სხვა. ბავშვებს აცნობს ფრინველთა და ცხოველთა სამყაროს; ისტორიულ თემაზე დაწერილი მოთხრობები „ასპინძის ომი“, „იოთამ ზედგენიძე“, „ერეკლე მეფე და ინგილო ქალი“, „ცოტნე დადიანი“, „თავდადებული მღვდელი თევდორე“, „სხივი წარსულისა“, „სამასი თავდადებული გლეხი“ და სხვა.\n\nმოზარდებს სამშობლოსათვის თავდადებასა და სიყვარულს შთააგონებს, ცნობილი მოთხრობა „იავნანამ რა ჰქნა“ (1890) ჰუმანიზმს, პატრიოტიზმს, ხალხთა მეგობრობას ქადაგებს. 1910 წელს გამოვიდა მწერლის რჩეულ პედაგოგიკის და პუბლიცისტურ თხზულებათა ერთტომეული. თავისი საბავშვო მოთხრობებით და კრიტიკული მიმოხილვებით გოგებაშვილმა დიდი ამაგი დასდო საყმაწვილო ჟურნალებს  „ნობათს“,  „ჯეჯილსა“ და  „ნაკადულს“.\n260 px|right|thumb|გოგებაშვილის ძეგლის მის საფლავთან, [[მთაწმინდის პანთეონი|მთაწმინდის პანთეონში]].\nგოგებაშვილი არ იშურებდა სახსრებს სახალხო განათლებისათვის; იგი მატერიალურად ეხმარებოდა ღარიბ მოსწავლეებს, ცალკეულ საზოგადო მოღვაწეებს, პოეტებს, მწერლებს და სხვება, სისტემატურად უგზავნიდა ფულს რუსეთსა და საზღვარგარეთის უმაღლეს სასწავლებლებში მოსწავლე ქართველ სტუდენტებს, ციმბირში გადასახლებულ საზოგადოებრივ-პოლიტიკურ მოღვაწეებს. სიკვდილის წინ მან მთელი თავისი ქონება ქართველთა შორის წერა-კითხვის გამავრცელებელ საზოგადოებას გადასცა.\n\n1940 აღინიშნა გოგებაშვილის დაბადების 100 წლის იუბილე. გოგებაშვილის ნეშტი დიდუბიდან მთაწმინდის პანთეონში გადაასვენეს. 1952—1965 წლებში გიორგი თავზიშვილისა და დავით ლორთქიფანიძის რედაქციით გამოიცა გოგებაშვილის თხზულებათა ათტომეული, რომელიც შეადგინა და კომენტარები დაურთო ვარლამ ქაჯაიამ. დაწესდა გოგებაშვილის სახელობის მედალი. პედაგოგიურმა საზოგადოებამ დააწესა მისი სახელობის ფულადი პრემია წლის საუკეთესო პედაგოგიური ნაშრომისა ან სახელმძღვანელოსათვის. გოგებაშვილის სახელი მიენიჭა პედაგოგიურ მეცნიერებათა სამეცნიერო-კვლევით ინსტიტუტს, საქართველოს პედაგოგიურ საზოგადოებას, სახალხო განათლების ბიბლიოთეკას, თელავის პედაგოგიურ ინსტიტუტს, თბილისისა და გორის პედაგოგიურ სასწავლებლებს, სოფ. ვარიანის საშუალო სკოლას. ყოველი წლის ოქტომბერში ტარდება იაკობობის დღესასწაული, 1976 ჩატარდა „დედა ენის“ 100 წლისთავის იუბილე, მასობრივი ტირაჟით გამოვიდა გოგებაშვილის „დედა ენისა“ და „ბუნების კარის“ აღდგენილი გამოცემები.\n\n== ლიტერატურა ==\n* '' თავზიშვილი გ.,'' იაკობ გოგებაშვილი, თბ., 1960;\n* ''თალაკვაძე მ.,'' ი. გოგებაშვილის ანბანის სახელმძღვანელოთა აგების პრინციპები, თბ., 1952;\n* იაკობ გოგებაშვილის სახსოვრად, ტფ., 1913;\n* ''ლორთქიფანიძე დ.,'' დიდი ქართველი პედაგოგი იაკობ გოგებაშვილი (დაბადებიდან 120 წლისთავის გამო), თბ., 1960;\n* ''მისივე,'' ქართული კულტურის მარგალიტი — ი. გოგებაშვილის „დედა ენა“, თბ., 1976;\n* ''ობოლაძე უ.'', იაკობ გოგებაშვილი — ქართული სახალხო სკოლის ფუძემდებელი, თბ., 1977;\n* ''ჯიბლაძე გ.,'' იაკობ გოგებაშვილი — ახალი ქართული პედაგოგიკის მამა, თბ., 1976;\n* იაკობ გოგებაშვილის ბიბლიოგრაფია (1865—1960), თბ., 1961;\n\n\n\n== რესურსები ინტერნეტში ==\n\n\n* იაკობ გოგებაშვილი, ცხოვრება, შემოქმედება\n\n== სქოლიო ==\n\n\n\nკატეგორია:ქართველი მწერლები\nკატეგორია:ქართველი პუბლიცისტები\nკატეგორია:საქართველოს საისტორიო და საეთნოგრაფიო საზოგადოების წევრები\nკატეგორია:ქართველი პედაგოგები\nკატეგორია:დაბადებული 1840\nკატეგორია:გარდაცვლილი 1912\nკატეგორია:მთაწმინდის პანთეონში დაკრძალულები\nკატეგორია:გორის მუნიციპალიტეტში დაბადებულები\nიაკობ", "url": "https://ka.wikipedia.org/wiki/იაკობ_გოგებაშვილი", "length": 6822}
{"id": "8245", "title": "რუსეთის იმპერატორების სია", "text": "რუსეთს 1721-1918 წლებში მართავდა 14 იმპერატორი, რომელთაგან 4 ქალი იყო. პირველი იმპერატორი იყო პეტრე I დიდი, უკანასკნელი კი — ნიკოლოზ II. \n\nცხრილში წარმოდგენილია რუსეთის იმპერატორების სია.\n\n\n\n\n \nკატეგორია:მონარქთა სიები\nკატეგორია:რუსეთის ისტორია\nკატეგორია:იმპერატორების სიები", "url": "https://ka.wikipedia.org/wiki/რუსეთის_იმპერატორების_სია", "length": 274}
{"id": "8246", "title": "ნიკოლოზ II (რუსეთი)", "text": "'''ნიკოლოზ II''' ალექსანდრეს ძე (; დ. , ცარსკოე სელო, რუსეთის იმპერია — გ. 17 ივლისი, 1918, ეკატერინბურგი) — რუსეთის ბოლო იმპერატორი 1894-1917 წლებში. პოლონეთის მეფე, ფინეთის დიდი ჰერცოგი. მისი მმართველობა 1917 წელს რუსეთის რევოლუციით დასრულდა, რის შემდეგაც ის და მისი ოჯახი ბოლშევიკებმა იპატიევის სახლში დახვრიტეს.\n\nნიკოლაი II-ის სრული სახელი იყო ''ნიკოლაი ალეკსანდროვიჩ რომანოვი''. მისი ოფიციალური ტიტული - '''ნიკოლაი II, იმპერატორი და ავტოკრატი სრულიად რუსეთისა'''. ის ასევე ცნობილია, როგორც ''ნიკოლაი წამუბული'' (გაუსამართლებლად მოკვლის გამო) და ''ნიკოლაი სისხლიანი'' (მისი კორონაციის დროს მომხდარი ტრაგიკული მოვლენების გამო).\n\n== ბიოგრაფია ==\nნიკოლოზ ალექსანდრეს ძე დაიბადა 1868 წლის 6(18) მაისს, რუსეთის იმპერატორის ალექსანდრე III-ის ოჯახში.\n\nმამა ათანასე ბელიაევი, რომელიც რეგულარულად აღასრულებდა მსახურებას სამეფო ოჯახისათვის, მათი პატიმრობის პერიოდში, თავის მოგონებებში იმპერატორისა და მისი ოჯახის სულიერი ცხოვრების სიმაღლეს მოწმობს: ”საკუთარი თვალით უნდა ნახოთ, როგორი გულმოდგინებით, სასოებით, ხშირად - მუხლმოდრეკილი, ლოცულობს ყოფილი სამეფო ოჯახი. როგორი მორჩილებით, სიმშვიდით, თავმდაბლობით, მთლიანად ღვთის ნებას მინდობილნი, დგანან მსახურების დროს” - ვკითხულობთ მის მოგონებებში.\n\nდროებითმა მთავრობამ კომისია დანიშნა იმპერატორის საქმიანობის გამოსაკვლევად. მიუხედავად დიდი მცდელობისა, კომისიამ ვერაფერი აღმოაჩინა მეფის გასამტყუნებლად. იგი უდანაშაულო იყო. როდესაც მეფის უდანაშაულობა დამტკიცდა, ნაცვლად იმისა, რომ გაეთავისუფლებინათ სამეფო ოჯახი, დროებითმა მთავრობამ მიიღო გადაწყვეტილება, პატიმრები ცარსკოე სელოდან მოშორებით, ტობოლსკში გადაეყვანათ.\n\nიმპერატორის ოჯახის წევრები ღრმად და გულწრფელად განიცდიდნენ იმ ტრაგიკულ მოვლენებს, რომლებიც მაშინდელ რუსეთში, მათ თვალწინ ვითარდებოდა, რასაც მათი წერილები და დღიურები მოწმობს; მაგრამ ამ ტრაგედიას არ წაურთმევია მათთვის სულიერი ძალა, რწმენა და იმედი უფლის წყალობისა.\n\nტობოლსკიდან პატიმრები გადაიყვანეს ეკატერინბურგში, სადაც მათ სიცოცხლის ბოლო თვეები გაატარეს. ცხოვრების პირობები ეკატერინბურგში გაცილებით მძიმე იყო, ვიდრე - ტობოლსკში. დაცვა 12 კაცისგან შედგებოდა, რომელთაგან, უმრავლესობა, ყოფილი სისხლის სამართლის დამნაშავე იყო. იმპერატორის ოჯახი უდრტვინველად ითმენდა უმძიმეს საცხოვრებელ პირობებს, დაცინვას, უხეშ მოპყრობას, თითქმის - შიმშილს... მაგრამ რწმენა აძლევდა პატიმრებს უდიდეს სულიერ ძალასა და მოთმინებას.\n\n1918 წლის 1 (14) ივლისს მამა იოანე სტოროჟევის მიერ შესრულდა უკანასკნელი ღვთისმსახურება პატიმრებისათვის. ახლოვდებოდა უკანასკნელი საათები. სიკვდილით დასჯისათვის მზადება პატიმრებისაგან ფარულად მიმდინარეობდა.\n\nღამით, 16-დან 17 ივლისამდე, დაახლოებით სამი საათის დასაწყისში, პატიმრები სარდაფის მსგავს ოთახში ჩაიყვანეს, იმ საბაბით, თითქოს ქალაქში არეულობა იყო და სარდაფში ისინი უსაფრთხოდ იქნებოდნენ. დედოფლის თხოვნით, ოთახში 2 სკამი შემოიტანეს. სკამებზე დედოფალი და ალექსეი ნიკოლაევიჩი დასხდნენ. დანარჩენები აქა-იქ განთავსდნენ. იმპერატორი მემკვიდრის გვერდით ფეხზე იდგა. ყველანი მშვიდად ელოდნენ. ისინი უკვე მიეჩვივნენ ღამეულ განგაშებს. გარეთ შეიარაღებული მკვლელები შეგროვდნენ. თითოეულმა კარგად იცოდა თავისი სამიზნე, მხოლოდ ნიშანსღა ელოდნენ. ამ დროს, კომისარი იუროვსკი ძალიან ახლოს მივიდა იმპერატორთან და უთხრა: ”ნიკოლაი ალექსანდროვიჩ, ურალის საოლქო საბჭოს გადაწყვეტილებით, თქვენ და თქვენი ოჯახი უნდა დაიხვრიტოთ”. ეს ფრაზა იმდენად მოულოდნელი იყო, რომ იმპერატორი თავისი ოჯახისაკენ მიბრუნდა და ხელები გაუწოდა, თითქოს მათი დაცვა უნდოდა. დედოფალმა და ოლგა ნიკოლაევნამ პირჯვრის გამოსახვა სცადეს. ამ დროს იუროვსკიმ ზედიზედ რამდენიმეჯერ ესროლა იმპერატორს. ეს იყო ნიშანი. ყველამ თითქმის ერთდროულად დაიწყო სროლა. იატაკზე დაცვენილებს სროლითა და ხიშტების დარტყმით უღებდნენ ბოლოს. თითქოს ყველაფერი დამთავრებული იყო, რომ ალექსეი ნიკოლაევიჩმა სუსტად დაიკვნესა. მას კიდევ რამდენიმეჯერ ესროლეს. თერთმეტი უსულო გვამი ეგდო სისხლის მორევში. მკვლელებმა დახოცილებს ძვირფასეულობის შეხსნა დაუწყეს. ეზოში სატვირთო მანქანა იდგა, რომლის ძრავა კარგა ხნის ჩართული იყო. ძრავის ხმას სროლის ხმა უნდა გადაეფარა. მზის ამოსვლამდე სხეულები ტყეში გადაიტანეს, სოფელ კოპტიაკის მიდამოებში. მკვლელები 3 დღის განმავლობაში ცდილობდნენ თავისი ნამოქმედარის კვალის დაფარვას...\n\nიმპერატორის ოჯახთან ერთად დახვრიტეს მათი მსახურებიც, ისინი, ვინც ბოლომდე მათთან დარჩა.\n\nთაყვანისცემა სამეფო ოჯახისა, დაწყებული პატრიარქ ტიხონის მიერ, წესის აგების ლოცვასა და პანაშვიდზე ნათქვამი სიტყვით, გაგრძელდა, მიუხედავად საბჭოთა პერიოდში გაბატონებული იდეოლოგიისა.\n\nბევრი ღვთისმსახური და საერო პირი იდუმლად აღასრულებდა ლოცვას სამეფო ოჯახისათვის. იქმნებოდა მათდამი მიძღვნილი ლიტერატურული ნაწარმოებები, მუსიკა, ფილმები... სინოდალურ კომისიაში შედიოდა წინადადებები სამეფო ოჯახის კანონიზაციის შესახებ, დამოწმებული უამრავი სასწაულით: სამეფო ოჯახის წევრთა მიერ ავადმყოფების განკურნებით, დარღვეული ოჯახების აღდგენით... შეიქმნა ხატები იმპერატორისა და მის ოჯახის წევრთა გამოსახულებებით...\n\nწმიდა ტანჯვადამთმენელ სამეფო ოჯახს მრავალი ქრისტიანი მიმართავს ლოცვით და ოჯახის სიმყარეს, შვილების ქრისტიანულად აღზრდას, სიწმინდისა და უმანკოების დაცვას ევედრებიან...\n\nწმიდა ტანჯვადამთმენელი სამეფო ოჯახის ხსენება დაწესებულია წელიწადში ორჯერ: 4 (17) ივლისს, მათი მოკვდინების დღეს, და 25 იანვარს (7 თებერვალს), მათი წმინდანად შერაცხვის დღეს, თუ ეს თარიღი კვირა დღეს ემთხვევა; ხოლო თუ ეს თარიღი კვირა დღეს არ ემთხვევა, მაშინ - 25 იანვრიდან (7 თებერვლიდან) უახლოეს კვირა დღეს.\n\n2011 წლის იანვარში რუსეთის პროკურატურის საგამოძიებო კომიტეტმა ნიკოლოზ II და მისი ოჯახის წევრები პოლიტიკური რეპრესიების მსხვერპლად აღიარა.<ref>Члены семьи Николая II признаны жертвами репрессий // BBC RU</ref>\n\n==ოჯახი==\nიმპერატორის მეუღლე, ალექსანდრა ფეოდოროვნა (პრინცესა ალისა ვიქტორია ელენა ლუიზა ბეატრისა), დაიბადა 1872 წლის 25 მაისს (7 ივნისს), გერმანიის საჰერცოგოს პატარა ქალაქ - დარმშტადტში. მისი მამა იყო დიდი ჰერცოგი, ლუდვიგ ჰესენ-დარმშტადტელი, ხოლო დედა - პრინცესა ალისა ინგლისელი, დედოფალ ვიქტორიას მესამე ქალიშვილი. მათ ოჯახში მკაცრი პატრიარქალური პრინციპები იყო გამეფებული. დედა ცდილობდა, ბავშვობიდანვე განევითარებინა შვილებში ცხოვრებისადმი ქრისტიანული მიდგომა.\n\nმეფე ნიკოლოზი და დედოფალი ალექსანდრა ფეოდოროვნა 1894 წლის 14 ნოემბერს დაქორწინდნენ. პრინცესა ალისამ, მეფე ნიკოლოზთან რომ შეუღლებულიყო, სარწმუნოება შეიცვალა და მართლმადიდებლურად მოინათლა, ალექსანდრას სახელით. თავდაპირველად, ეს მას სამძიმოდ ეჩვენებოდა, რადგან ღრმად იყო დარწმუნებული პროტესტანტული რელიგიის ჭეშმარიტებაში; მაგრამ გაეცნო რა მართლმადიდებლურ აღმსარებლობას, 1894 წლის 21 ოქტომბერს, იმპერატორ ალექსანდრე III-ს გარდაცვალებიდან მეორე დღეს, მან გულწრფელად აღიარა ჭეშმარიტი სარწმუნოება.\n\nდაქორწინებიდან სულ რამდენიმე დღეში, მეფე ნიკოლოზი იძულებული იყო, სახელმწიფოს მართვის მძიმე ტვირთი აეღო თავზე. რუსეთის იმპერიის მართვას, თავის, როგორც მონარქის, ვალდებულებებს, მეფე ნიკოლოზი წმიდათაწმიდა მოვალეობად მიიჩნევდა; ხოლო თავის მოვალეობათაგან უმთავრესად მას მართლმადიდებელი სარწმუნოების ერთგულება ესახებოდა.\n\nმეფე-დედოფალს ხუთი შვილი შეეძინა: ოლგა (1895, 3 ნოემბერი), ტატიანა (1897, 29 მაისი), მარია (1899, 14 ივნისი), ანასტასია (1901, 5 ივნისი) და ტახტის მემკვიდრე, ალექსი (1904, 12 აგვისტო). მოგვიანებით გამოირკვა, რომ მემკვიდრე ალექსი დაავადებული იყო ჰემოფილიით. ბავშვის სიცოცხლე გამუდმებით ბეწვზე ეკიდა. ოდნავი სისხლდენაც მას, შეიძლებოდა, სიცოცხლის ფასად დასჯდომოდა.\n\nსამეფო ოჯახი, მაშინდელი არისტოკრატიისგან განსხვავებით, ღრმა და წრფელი რეგლიგიურობით გამოირჩეოდა. მეფე-დედოფალს აღარ აკმაყოფილებდა კარის ეკლესიაში აღვლენილი მოკლე მსახურება; თავისი მრავალრიცხოვანი მოგზაურობის დროს, ისინი არა მარტო ეწვეოდნენ ხოლმე ეკლესია-მონასტრებს, არამედ - სასოებით ლოცულობდნენ, ხატებსა და წმიდა ნაწილებს ეთაყვანებოდნენ... სპეციალურად მათთვის სრულდებოდა წირვა-ლოცვები ცარსკოე სელოს წმ. თევდორეს ტაძარში... იმპერატორი უხვად გასცემდა შესაწირავს ახალი ეკლესიების ასაშენებლად, მათ შორის, რუსეთის საზღვრებს გარეთაც. მისი მმართველობის ხანაში ეკლესიათა რიცხვი, რუსეთში, 10 ათასით გაიზარდა, გაიხსნა 250 ახალი მონასტერი... იმპერატორი თავად იღებდა მონაწილეობას ახალი ეკლესიების საძირკვლის ჩაყრასა და სხვა საეკლესიო დღესასწაულებში... ნიკოლოზ II-ის მეფობის წლებში მოხდა უფრო მეტი წმინდანის კანონიზაცია, ვიდრე - უკანასკნელი 2 ასწლეულის განმავლობაში; მათ შორის - ღირსი სერაფიმე საროველისა (1903 წ.).\n\nმიუხედავად მეფის სურვილისა, შეენარჩუნებინა ქვეყანაში მშვიდობა, მისი მმართველობის ხანაში რუსეთი 2 სისხლისმღვრელ ომში აღმოჩნდა ჩათრეული, რამაც ქვეყნის შიდა არეულობაც გამოიწვია.\n\nარაოფიციალურ ვითარებაში მეფესთან ბევრს არ ჰქონია ურთიერთობა, მაგრამ ყველა, ვინც მის ოჯახურ ცხოვრებას პირადად იცნობდა, აღნიშნავდა სამეფო ოჯახის წევრების საოცარ სისადავეს, ურთიერთსიყვარულსა და ურთიერთთანხმობას. ეს იყო მჭიდროდ შეკრული ოჯახი, რომლის ყურადღების ცენტრში ალექსეი ნიკოლაევიჩი იმყოფებოდა. დედას შვილები უდიდესი პატივისცემითა და თავაზიანობით ეპყრობოდნენ. როდესაც იმპერატრიცა ავად ხდებოდა, ქალიშვილები რიგ-რიგობით მორიგეობდნენ დედის ოთახში. ამაღელვებელი იყო შვილების დამოკიდებულება მამის მიმართაც. იგი მათთვის, ერთდროულად, მეფეც იყო, მამაც და ამხანაგიც. მათი გრძნობა მამის მიმართ თითქმის რელიგიურ თაყვანისცემას, სრულ ნდობასა და ყველაზე გულითად მეგობრობას შორის მონაცვლეობდა. ერთადერთი გარემოება, რომელიც გამუდმებით ტანჯავდა სამეფო ოჯახს, უფლისწულის მძიმე ავადმყოფობა იყო.\n\n==ლიტერატურა==\n\n*''Аврех А. Я''. ''Царизм накануне свержения''. — М.: Наука, — 1989 ISBN 5-02-009443-9\n* ''Боханов А. Н. Сумерки монархии. — М.: Воскресенье, — 1993. — 288 с.: ил. ISBN 5-88528-021-5''\n* Боханов А. Н. Николай II. М.: Мол. гвардия — ЖЗЛ; Русское слово,- 1997. — 480 с.: ил. — (Жизнь замечательных людей. Серия биогр. Вып. 739). ISBN 5-235-02296-3\n* ''Боханов А. Н.'' Николай II / А. Н. Боханов. — М.: Вече, — 2008. — 528 с.: ил. — (Императорская Россия в лицах). ISBN 978-5-9533-2541-7\n* Иоффе Г. З. Крах российской монархической контрреволюции. — М.: Наука, — 1977. 320 с. 12000 экз.\n* ''Иоффе Г. З.'' Великий Октябрь и эпилог царизма. — М.: Наука, — 1987. 366 с. 9500 экз.\n\n==რესურსები ინტერნეტში==\n\n*A short biography on Nicholas II \n*ნიკოლოზ II Open Directory Project-ზე \n*ნიკოლოზ II Notable Names Database-ზე\n*The Execution of Czar Nicholas II, 1918, EyeWitness to History.\n*Brief Summary of Czar\n*Abdication Proclamation, 2 March 1917 (the signature was put in pencil) (translation included)\n*Alexander Palace Time Machine\n*Nicholas and Alexandra Exhibition\n*Frozentears.org A Media Library to Nicholas II and his Family.\n*Scientists Reopen Czar Mystery \n*Ipatiev House&nbsp;— Romanov Memorial detailed site on the historical context, circumstances and drama surrounding the Romanov's execution\n\n== სქოლიო ==\n\n\n\n\n\nკატეგორია:რუსეთის იმპერატორები\nკატეგორია:მმართველი ფილატელისტები\nკატეგორია:დაბადებული 18 მაისი\nკატეგორია:დაბადებული 1868\nკატეგორია:გარდაცვლილი 17 ივლისი\nკატეგორია:გარდაცვლილი 1918\nკატეგორია:დამხობილი მონარქები\nკატეგორია:სიკვდილით დასჯილი მონარქები\nკატეგორია:რომანოვების დინასტია\nკატეგორია:ტახტიდან გადამდგარი მონარქები", "url": "https://ka.wikipedia.org/wiki/ნიკოლოზ_II_(რუსეთი)", "length": 10504}
{"id": "8248", "title": "ალექსანდრე III (რუსეთი)", "text": "'''ალექსანდრე III''' (რუს.: Александр III Александрович) (დ. 10 მარტი, 1845, სანქტ-პეტერბურგი — გ. 20 ოქტომბერი, 1894, ლივადია, უკრაინა) — რუსეთის იმპერატორი 1881—1894 წლებში, რომანოვების დინასტიიდან. ალექსანდრე II-ის შვილი.\n\n== ბიოგრაფია ==\nმარცხნივ|მინი|იმპერატორი ალექსანდრე III [[თბილისი|თბილისში]] ყოფნისას (1888).\n\nალექსანდრე დაიბადა 1845 წლის 10 მარტს ქ. სანქტ-პეტერბურგში, ზამთრის სასახლეში. ის იყო რუსეთის იმპერატორ, ალექსანდრე II-ის მეორე ვაჟი. მან მიიღო იმდროისთვის უმაღლესი განათლება. ფლობდა გერმანულ, ფრანგულ და ინგლისურ ენებს. \n\nსაიმპერატორო ტახტზე ასვლა მოუწია მამამისის მკვლელობის შემდეგ, 1881 წლის 13 მარტს, ესტონეთში ყოფნის დროს. ალექსანდრე მისი წინამორბედის მსგავსად თვლიდა, რომ რუსეთის წყნარად სამართავად და ყოველგბარი რევოლუციისა თუ აჯანყების თავიდან ასაცილებლად საჭირო იყო ცენტრალური ხელისუფლების განმტკიცება, სახელმწიფოს ყველა წერტილში მართლმადიდებლობის გავრცელება და ეროვნულობა. პოლიტიკური შეხედულებით ნაციონალი იყო. 1884 წელს გამოსცა კანონი რუსული ენის ფართო მასშტაბით გავრცელების შესახებ იმპერიის ტერიტორიაზე. მას კარგი ურთიერთობა ჰქონდა პრუსიის პრემიერ-მინისტრთან, ოტო ფონ ბისმარკთან, ასევე საფრანგეთის ხელისუფლების წევრებთან. \n\n1894 წელს ნეფრიტით დაავადდა. იმავე წლის ბოლოს, 1 ნოემბერს გარდაიცვალა ყირიმში სტუმრობის დროს. ალექსანდრეს შემდეგ საიმპერატორო ტახტი დაიკავა მისმა უფროსმა ვაჟმა, ნიკოლოზ II-მ.\n\n== წინაპრები ==\n<div style=\"clear: both; width: 100%; padding: 0; text-align: left; border: none;\" class=\"NavFrame\">\n<div style=\"background: #ccddcc; text-align: center; border: 1px solid #667766\" class=\"NavHead\">'''ალექსანდრე III-ის წინაპრები'''\n</div>\n<div class=\"NavContent\" style=\"display:none;\">\n<center></center>\n</div></div>\n\n== ოჯახი ==\nthumb|right|200px|ალექსანდრე III შვილებთან ერთად\nალექსანდრე III-ს ჰყავდა ექვსი შვილი. იმპერატორის მეუღლე იყო მარია თეოდორეს ასული\n\n(იმპერატორის შვილები)\n\n\n\n== ლიტერატურა ==\n* John F. Hutchinson, ''Late Imperial Russia: 1890–1917''\n* Charles Lowe, ''Alexander III of Russia''\n\n== რესურსები ინტერნეტში ==\n\n* A short biography \n* Another biography\n* FindAGrave\n\n\n\n\n\n\n\nკატეგორია:რუსეთის იმპერატორები\nკატეგორია:მმართველი ფილატელისტები\nკატეგორია:დაბადებული  10 მარტი\nკატეგორია:დაბადებული 1845\nკატეგორია:გარდაცვლილი 20 ოქტომბერი\nკატეგორია:გარდაცვლილი 1894\nკატეგორია:რომანოვების დინასტია", "url": "https://ka.wikipedia.org/wiki/ალექსანდრე_III_(რუსეთი)", "length": 2256}
{"id": "8249", "title": "ალექსანდრე II (რუსეთი)", "text": "'''ალექსანდრე II''' ( დ. 29 აპრილი 1818, მოსკოვი — გ. 13 მარტი 1881, სანქტ-პეტერბურგი) — რუსეთის იმპერატორი 1855-1881 წლებში. ნიკოლოზ I-ის შვილი.\n\n== ბიოგრაფია ==\nალექსანდრე იყო რუსეთის იმპერატორ ნიკოლოზ I-ის უფროსი ვაჟი.1855 წელს ავიდა რუსეთის საიმპერატორო ტახტზე. 1856 წელს, ყირიმის ომში განცდილი მარცხის შემდეგ მან ირწმუნა, რომ იმდროინდელ ევროპულ ქვეყნებთან შედარებით რუსეთი ჩამორჩენილი იყო, რის გამოც შეუდგა ქვეყანაში ფართომასშტაბიანი რეფორმების განხორციელებას. იგი მიიჩნევდა, რომ რუსეთის გასაძლიერებლად აუცილებელი იყო ბატონყმობის გაუქმება და გლეხთა გათავისუფლება. ალექსანდრეს განზრახვამ არისტოკრატიის გაღიზიანება გამოიწვია. დიდი წინააღდმეგობის მიუხადავად,1861 წლის 19 თებერვალს იმპერატორმა გამოსცა ბრძანება ბატონყმობის გაუქმების შესახებ. მან ასევე გაატარა სასამართლო რეფორმა: ამიერიდან სასამართლოებში უკვე ადვოკატები იცავდნენ ბრალდებულებს. განათლების რეფორმის შედეგად სასწავლო დაწესებულებები გამოვიდა ეკლესიის დაქვემდებარებიდან და მასზე პასუხისმგებლობა საკრებულოებს დაეკისრა. 1863 წელს უნივერსიტეტებს მიენიჭა ფართო ავტონომია: ამიერიდან პროფესორებს, დეკანებსა და რექტორებს ირჩევდნენ მათი კოლეგები და არა სამინისტრო. უნივერსიტეტებში ჩაბარება შეეძლო საზოგადოების ყველა ფენის წარმომადგენელს. დიდი მნიშვნელობა ჰქონდა სამხედრო რეფორმას. ამ რეფორმების მიუხედავად ალექსანდრე II უძლური აღმოჩნდა მთლიანად რუსეთის გარდასაქმნელად. მას მტკიცედ სწამდა, რომ მეფის თვითმპყრობელობა ყველაზე მეტად შეეფერებოდა რუსეთის მმართველობას. ამ არათანმიმდევრული პოლიტიკის გამო, ხელისუფლება სულ უფრო არაპოპულარული ხდებოდა, რის გამოც იმპერატორი ტერორისტთა სამიზნედ იქცა. მასზე 6 თავდასხმა განახორციელეს. საბოლოოდ, 1881 წელს, მეექვსე თავდასხმა ალექსანდრესთვის საბედისწერო გამოდგა. „ნაროდნიკებმა“ იმპერატორი სასიკვდილოდ დაჭრეს. მის შემდეგ რუსეთის იმპერიის იმპერარატორი გახდა მისი ვაჟი, ალექსანდრე III.\n\n==წინაპრები==\n<div style=\"clear: both; width: 100%; padding: 0; text-align: left; border: none;\" class=\"NavFrame\">\n<div style=\"background: #ccddcc; text-align: center; border: 1px solid #667766\" class=\"NavHead\">'''ალექსანდრე II-ის წინაპრები'''\n</div>\n<div class=\"NavContent\" style=\"display:none;\">\n<center></center>\n</div></div>\n\n== ფოტო გალერეა ==\n<center><gallery>\nფაილი:Alexander II of Russia by Monogrammist V.G. (1888, Hermitage) detail.jpg|<center>ალექსანდრე II-ის ფოტო. 1865</center>\nფაილი:Tsar Alexander II -3 cropped.JPG|ალექსანდრე II-ის ფოტო. 1871\nფაილი:Alexander II of Russia by K.Makovskiy (1881, GTG).jpg|ალექსანდრე II-ის ფოტო, დახატა კონსტანტინე მაკოვსკიმ. 1881\nფაილი:Tsar Alexander II -6.jpg|ალექსანდრე II-ის ფოტო\nფაილი:Tsar-liberator-imagesfrombulgaria.jpg|<center>ალექსანდრე II-ის ძეგლი სოფიაში. ძეგლი გაკეთდა რუსეთ-ოსმალეთის ომი (1877-1878) წლის ომის შემდგომ.</center>\nფაილი:Chenstokhov.jpg|<center>ალექსანდრე II-ის ძეგლი პოლონეთში.</center>\n</gallery>\n</center>\n\n==რესურსები ინტერნეტში==\n* The Assassination of Tsar Alexander II\n* Insidious Siberian \n*  Alexander II - the Liberator. Russian-speaking forum. \n\n\n\n\n\n\n\nკატეგორია:რუსეთის იმპერატორები\nკატეგორია:დაბადებული 29 აპრილი\nკატეგორია:დაბადებული 1818\nკატეგორია:გარდაცვლილი 13 მარტი\nკატეგორია:გარდაცვლილი 1881\nკატეგორია:რომანოვების დინასტია\nკატეგორია:მოკლული მონარქები", "url": "https://ka.wikipedia.org/wiki/ალექსანდრე_II_(რუსეთი)", "length": 3114}
{"id": "8250", "title": "ნიკოლოზ I (რუსეთი)", "text": "'''ნიკოლოზ I''' (ნიკოლოზ პავლეს ძე რომანოვი) (რუს.: Николай I Павлович) (დ. 6 ივლისი  <small>[ ძვ. სტ. 25 ივნისი ]</small>, 1796, გატჩინის სასახლე, სანქტ-პეტერბურგი — გ. 2 მარტი   <small>[ ძვ. სტ. 18 თებერვალი ]</small>, 1855, სანქტ-პეტერბურგი) — პოლონეთის ბოლო გვირგვინნაკურთხი მეფე 1825-1830 და რუსეთის იმპერატორი 1825-1855 წლებში.\n\n==ადრეული ცხოვრება და გზა ძალაუფლებისკენ==\nthumb|upright|left|ნიკოლოზი დაახლოებით 1808 წელს, ნახატი განთავსებულია [[რუსული მუზეუმი (სანქტ-პეტერბურგი)|რუსულ მუზეუმში]], [[სანქტ-პეტერბურგი|სანქტ-პეტერბურგში]].\n\nნიკოლოზი დაიბადა გატჩინის სასახლეში, გატჩინაში, პავლე I-ისა და მარია ფიოდოროვნას ოჯახში. დაბადებიდან 5 თვის შემდეგ გარდაიცვალა ბებიამისი ეკატერინე II, მამამისი გახდა რუსეთის იმპერატორი, ხოლო დედამისი რუსეთის დედოფალი. იყო ალექსანდრე I-ის უმცროსი ძმა, რომელიც იმპერატორი 1801 წელს გახდა.  \n\n1817 წლის 13 ივლისს ნიკოლოზი დაქორწინდა ჩარლოტა პრუსიელზე (1798-1860), რომელსაც მოგვიანებით, მართლმადიდებლობის მიღების შემდეგ ეწოდა ალექსანდრა ფიოდოროვნა. ჩარლოტას მშობლები იყვნენ პრუსიის მეფე ფრიდრიხ ვილჰელმ III და ლუიზა მეკლენბურგ-შტრელიცელი. \n\nვინაიდან ნიკოლოზს ორი უფროსი ძმა ჰყავდა, ნაკლებად სავარაუდო იყო, რომ ოდესმე რუსეთის მმართველი გახდებოდა. თუმცა, რადგანაც ალექსანდრეს და კონსტანტინეს არ ჰყავდათ კანონიერი ვაჟები, ნიკოლოზს საშუალება ექნებოდა, რომ ერთ დღესაც იმპერატორი გამხდარიყო. 1825 წელს ალექსანდრე ტიფისგან სრულიად მოულოდნელად გარდაიცვალა. კონსტანტინემ, რომელიც იმ დროს ვარშავაში იმყოფებოდა, უარი თქვა სამეფო ტახტზე. იმავე წლის 25 დეკემბერს ნიკოლოზმა გამოსცა მანიფესტი გამეფებასთან დაკავშირებით, რასაც მოჰყვა დეკაბრისტთა აჯანყება ნიკოლოზ I-ის ჩამოგდების მიზნით. ნიკოლოზმა მალევე შეძლო მომხდარი აჯანყების ჩახშობა.\n\n== წინაპრები ==\n<div style=\"clear: both; width: 100%; padding: 0; text-align: left; border: none;\" class=\"NavFrame\">\n<div style=\"background: #ccddcc; text-align: center; border: 1px solid #667766\" class=\"NavHead\">'''ნიკოლოზ I-ის წინაპრები'''\n</div>\n<div class=\"NavContent\" style=\"display:none;\">\n<center></center>\n</div></div>\n\n\n\n\n\n==წყაროები==\n* ''W. Bruce Lincoln'', The Romanovs, The Dial Press: New York, 1981 \n\n==რესურსები ინტერნეტში==\n* \n*  – რომანოვები.)\n\n\n\nკატეგორია:რუსეთის იმპერატორები\nკატეგორია:დაბადებული 6 ივლისი\nკატეგორია:დაბადებული 1796\nკატეგორია:გარდაცვლილი  2 მარტი\nკატეგორია:გარდაცვლილი 1855\nკატეგორია:რომანოვების დინასტია", "url": "https://ka.wikipedia.org/wiki/ნიკოლოზ_I_(რუსეთი)", "length": 2303}
{"id": "8252", "title": "ლადო გუდიაშვილი", "text": "'''  ვლადიმერ  (ლადო) დავითის ძე გუდიაშვილი''' (დ. 30 მარტი, <small>[ძვ. სტ. 18 მარტი]</small>, 1896, თბილისი — გ. 19 ივლისი, 1980, იქვე) — მე-20 საუკუნის ქართველი ფერმწერი, გრაფიკოსი, თეატრისა და კინოს მხატვარი. საქართველოს სახალხო მხატვარი (1950), შოთა რუსთაველის სახელობის სახელმწიფო პრემიის ლაურეატი (1966), სსრკ-ის სახალხო მხატვარი (1970), პროფესორი.\n\n== ბიოგრაფია ==\n\nდაიბადა თბილისში 1896 წლის 30 მარტს  რკინიგზის მუშის ოჯახში. სწავლობდა თბილისში, კავკასიის ნატიფი ხელოვნების საზოგადოების ფერწერისა და ქანდაკების სკოლაში (1910–1914). 1914 წელს  ჟურნალ „თეატრსა და ცხოვრებაში“ დაიბეჭდა მისი პირველი ნახატები. 1916 წელს სხვა მოღვაწეებთან ერთად დააარსა ქართველ ხელოვანთა საზოგადოება; 1917 წელს მონაწილეობდა ე. თაყაიშვილის მიერ მოწყობილ სამხრეთ საქართველოს ექსპედიციაში - გაეცნო ქართულ ძეგლებს, იღებდა ფრესკების პირებს. 1919 წელს მონაწილეობდა რესტორან „ქიმერიონის“ მოხატვაში (თბილისი), ქართველ მხატვართა საზოგადოების მიერ მოწყობილ გამოფენაში (70-ზე მეტი ნამუშევარი); 1919–1926 წლებში პარიზში მეცადინეობდა რონსონის ე. წ. „თავისუფალ აკადემიაში“. მონაწილეობდა გამოფენებში პარიზში, ბელგიაში, ამერიკაში და სხვა. 1922 და 1925 წელს პერსონალური გამოფენები გამართა პარიზში. პრესა ფართოდ აშუქებდა მის შემოქმედებას. 1925 წელს პარიზში გამოვიდა წიგნი გუდიაშვილის შესახებ, მისი ნამუშევრები შეიძინეს კერძო კოლექციონერებმა, მადრიდის მუზეუმმა „პრადომ“.\n\n1926–1932 წლებში თბილისის სამხატვრო აკადემიაში გუდიაშვილი ასწავლიდა მონუმენტურ-დეკორატიულ მხატვრობას, აქტიურად მუშაობდა როგორც ფერმწერი, გრაფიკოსი (წიგნების გაფორმება, ილუსტრაციები), თეატრისა და კინოს მხატვარი, მონუმენტალისტი. 1957 წელს თბილისში გაიმართა მისი ნაწარმოებების დიდი რეტროსპექტული გამოფენა, რომელსაც განსაკუთრებული წარმატება ხვდა წილად (შემდეგ გამოფენა გადაიტანეს მოსკოვში). გუდიაშვილი ეკუთვნის ქართველ მხატვართა იმ თაობას, რომელსაც მიზნად ჰქონდა დასახული ხელოვნებაში ეროვნული ფორმის ძიება. გუდიაშვილისთვის მიუღებელი იყო აბსტრაქციონიზმის სხვადასხვა სახეები, კუბიზმი, მაგრამ მას იმთავითვე ჰქონდა მიდრეკილება დეკორაციულობისა და მახვილი ექსპრესიულობისადმი, რაშიაც იგი ეროვნულ თავისებურებათა გამოვლინებას ხედავდა. დიდი გავლენა მოახდინა მასზე ძველმა ქართულმა კედლის მხატვრობამ და მინიატურამ. შემოქმედების პირველ წლებში გუდიაშვილის თემატიკა მოიცავდა, ერთი მხრით, ძველი თბილისის ბოჰემური ცხოვრების სცენებს (შესაძლებელია, ამ მხრივ მნიშვნელობა ჰქონდა გუდიაშვილის შეხვედრას ნ. ფიროსმანაშვილთან), მეორე მხრით საქართველოს წარსულის მიერ შთაგონებილ ლეგენდებსა და სიუჟეტებს („კინტოების ქეიფი ქალთან“, 1919; „მოქეიფენი ეტლში“, „თევზი ცოცხალი“, „სადღეგრძელო გარიჟრაჟზე“, სამივე 1920, საქართველოს ხელოვნების მუზეუმი; „ნადირობა“, 1920, მხატვრის სახელოსნო; „იდილია“, 1920, საქართველოს სახელმწიფო მუზეუმი; „ქალი კლდეებში“, 1923, მხატვრის სახელოსნო; „ირმის ტბის პირას“, 1923 საქართველოს სახელმწიფო მუზეუმი და სხვა). თბილისური ბოჰემისადმი მიძღვნილ საუკეთესო სურათებში მხატვარი ღრმა დრამატულ გამომსახველებას აღწევს. პარიზში ყოფნის დროს ჩაეყარა საფუძველი მორალური და სოციალური თემებისადმი მიძღვნი სატირული ხასიათის ნახატების ციკლსაც.\n\nსაქართველოში დაბრუნების შემდეგ გუდიაშვილის თემატიკა ფართოვდება. მის შემოქმედებაში აისახა ქართველი ხალხის წარსული („ლეგენდა თბილისის დაარსებაზე“, 1946, თბილისის მასწავლებლის სახლი; „ყეენობა თბილისში“, 1937, საქართველოს ხელოვნების მუზეუმი; „საკადრისი პასუხი“, 1945, მხატვრის სახელოსნო და სხვა).\n\nგარკვეული პერიოდი გუდიაშვილი ეკუთვნოდა ქართველ პოეტთა ჯგუფს „ცისფერყანწელებს“ (1914–1918), რომელთა მიზანი ქართული ეროვნული ხასიათის ევროპული და კერძოდ ფრანგული სიმბოლიზმის შემოქმედებით სტრუქტურასთან ორგანული შერწყმა იყო. პარიზში ის განთქმული „ლა რუშის“ მწერალთა კოლონიის ხშირი სტუმარი იყო. აქ ის ხვდება ზულოაგას, ამედეო მოდილიანის, ნატალია გონჩაროვას და მიხაილ ლარიონოვს. გუდიაშვილის ამ დროინდელ ნამუშევრებს ნიკო ფიროსმანაშვილის დიდი გავლენა ეტყობა.\n\nმომხიბვლელი ქართული ადათ-წესებით აღსავსე მხატვრის ადრეულ ნამუშევრებში დრამატული გროტესკი შერწყმულია პოეტური მისტერიის შარმთან („თევზი ცოცხალი“ 1920, საქართველოს ხელოვნების მუზეუმი, თბილისი). კავკასიურ და სპარსულ ტრადიციებთან სიახლოვე უფრო აშკარა ხდება მხატვრის სამშობლოში დაბრუნების შემდეგ (1926). გუდიაშვილის ფერები უფრო თბილი ხდება, ხოლო მსოფლიოს, როგორც თეატრის, აღქმა კი უფრო ძლიერი (გუდიაშვილის ნამუშევართა დიდი ნაწილი ოპერისა და ბალეტის კოსტიუმირებულ პერსონაჟებს ასახავს). მის თანამემამულეთა მსგავსად (გრიგოლ რობაქიძე, კონსტანტინე გამსახურდია), გუდიაშვილი ხშირად იყენებს მითოლოგიურ ალეგორიებს („სერაფიტას გასეირნება“ 1940), რომლის ცენტრშიც გრაციოზულად მომხიბლავი ქალბატონი წარმოდგენილია როგორც იდუმალი „დედამიწის ქალღმერთი“.\n\nგუდიაშვილი ასევე ცნობილია, როგორც მონუმენტალისტი. 1946 წელს მან ქაშვეთის ეკლესიის (თბილისი) კედლები მოხატა, რისთვისაც ის კომუნისტური პარტიიდან გარიცხეს და თბილისის სამხატვრო აკადემიდან, სადაც 1926 წლიდან ასწავლიდა, დაითხოვეს.\n\nგუდიაშვილი ასევე მუშაობდა, როგორც წიგნების ილუსტრატორი, კინოსა და თეატრის დეკორატორი. გარდაიცვალა 1980 წლის 20 ივლისს, თბილისში.\n\n== ჯილდოები ==\nმიღებული აქვს სოციალისტური შრომის გმირის საპატიო წოდება (19.11.1976); დაჯილდოებულია ლენინის (2.04.1966, 2.07.1971, 19.11.1976), შრომის წითელი დროშის (17.04.1958) და „საპატიო ნიშნის“ (14.01.1937) ორდენებით და სხვა მედლებით.<ref name=\"Warheroes\"></ref>\n\nსაქართველოს სსრ შოთა რუსთაველის სახელობის სახელმწიფო პრემია (1965). სსრკ სახალხო მხატვარი (1970). საქართველოს სსრ სახალხო მხატვარი (1957). საქართველოს სსრ ხელოვნების დამსახურებული მოღვაწე (1950). თბილისის საპატიო მოქალაქე (1979).<ref name=\"Warheroes\" />\n\n== ლადო გუდიაშვილის საგამოფენო დარბაზი ==\nლადო გუდიაშვილის საგამოფენო დარბაზი დაარსდა 2011 წლის მაისში, საქართველოში, ქ. თბილისში, ლ. გუდიაშვილის ქუჩაზე. ის გახდა ერთ-ერთი გამორჩეული საგამოფენო სივრცე, სადაც ფართო აუდიტორიას  შესაძლებლობა აქვს  გაეცნოს ლადო გუდიაშვილის შემოქმედებასა და ცხოვრებას. საგამოფენო დარბაზში პერიოდულად იცვლება მხატვრის ექსპოზიცია და დამთვალიერებელს შეუძლია გაეცნოს გუდიაშვილის სხვადასხვა პერიოდის ნამუშევრებს.\n\nლადო გუდიაშვილის საგამოფენო დარბაზში  სხვადასხვა საგამოფენო სივრცეა, რაც ვიზიტორს შესაძლებლობას აძლევს დაათვალიეროს გუდიაშვილის მუდმივმოქმედ გამოფენებთან ერთად, თანამედროვე მხატვრების გამოფენები, გაეცნოს სხვადასხვა პროგრამას და  ღონისძიებას.\n\n== ხსოვნა ==\nმინი|280x280პქ|ლადო გუდიაშვილის საფოსტო მარკა, 2019 წელი, ავტ. გ. ქართველიშვილი\nთბილისში არსებობს მისი სახელობის ქუჩა.<ref></ref> 2020 წელს საქართველოს ფოსტამ გამოსცა ლადო გუდიაშვილის მარკა.<ref></ref>\n\n== ლიტერატურა ==\n* ''გ. კალანდია'', „ქართველი მხატვრები და თბილისი“, თბ., 2014, გვ. 51;\n* ''Ладо Гудиашвили''. Книга воспоминаний. Статьи. Из переписки. Современники о художнике. М., 1987;\n* Ладо Гудиашвили (альбом). Л., 1983.\n\n== რესურსები ინტერნეტში ==\n*ლადო გუდიაშვილი\n*ლადო გუდიაშვილის ცხოვრება, შემოქმედება, საგამოფენო დარბაზი\n*გუდიაშვილი არაბულის გალერეაში, თბილისი \n*ლადო გუდიაშვილის ცხოვრება, შემოქმედება, გალერეა\n\n==სქოლიო==\n\n\n\n\n\nკატეგორია:სსრკ-ის სახალხო მხატვრები\nკატეგორია:ქართველი მხატვრები\nკატეგორია:თბილისის საპატიო მოქალაქეები (1979)\nკატეგორია:დაბადებული 30 მარტი\nკატეგორია:დაბადებული 1896\nკატეგორია:გარდაცვლილი 19 ივლისი\nკატეგორია:გარდაცვლილი 1980\nკატეგორია:მთაწმინდის პანთეონში დაკრძალულები\nკატეგორია:თბილისში დაბადებულები\nკატეგორია:შოთა რუსთაველის სახელობის პრემიის ლაურეატები", "url": "https://ka.wikipedia.org/wiki/ლადო_გუდიაშვილი", "length": 7010}
{"id": "8263", "title": "ნაპოლეონის მარშლების სია", "text": "განსხვავებით ძველი რეჟიმისა და სხვა მონარქიული სახელმწიფოებისა, ნაპოლეონის ჯარში, მთავარ ფაქტორს წარმოადგენდა ბრძოლისუნარიანობა და არ ექცეოდა ყურადღება იმას, თუ რა  სოციალურ ფენას განეკუთვნებოდა ჯარისკაცი. ნაპოლეონს სურდა, რომ მისი ჯარის ხელმძღვანელობა ყოფილიყო მერიტოკრატული —  რომლისადმი მიკუთვნილობა განისაზღვრება არა ჩამომავლობით, ან სოციალური მდგომარეობით, არამედ პიროვნული უნარებითა და ინდივიდუალური ძალისხმევით. ნაპოლეონის ასეთმა სისტემამ, ბევრ რიგით ჯარისკაცს მისცა საშუალება  დაწინაურებულიყო მარშლის ტიტულატურამდეც. საერთო ჯამში, ამ მმართველობამ ჯარში მიზანს მიაღწია.\n\n==მარშლები==\n* გიიომ-მარი-ან ბრიუნი (1753–1815) —  ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* კლოდ-ვიქტორ პერენი (1753–1815) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1807 წლამდე.\n* ლორან დე გუვიონ სენ-სირი  (1764–1830) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1812 წლამდე.\n* ემანუელ დე გრუში (1766–1847) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1815 წლამდე.\n* შარლ-პიერ-ფრანსუა ოჟერო (1757–1816) —  ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ლუი-ნიკოლა დავუ (1770–1823) —  ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ფრანსუა კელერმანი (1737–1820) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ჟან ლანი (1769–1809) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ფრანსუა-ჟოზეფ ლეფევრი, (1755–1820) — ფრანგი სამხედრო და სახელმწიფო მოღვაწე,  საფრანგეთის იმპერიის მარშალი 1804 წლამდე.\n* ჟაკ მაკდონალდი (1765–1840) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე.\n* ოგიუსტ დე მარმონი (1774–1852) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე.\n* ანდრე მასენა (1758–1817) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე.\n* ბონ ანდრე ჟანო დე მონსეი (1754–1842) —  ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ედუარ-ადოლფ მორტიე (1768–1835) —  ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ჟოაკიმ მიურა (1767–1815) — ფრანგი სამხედრო და სახელმწიფო მოღვაწე, საფრანგეთის იმპერიისმარშალი 1804 წლამდე. \n* მიშელ ნეი (1769–1815) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ნიკოლა-შარლ უდინო (1767–1847) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1809 წლამდე.\n* კატარინ-დომინიკ პერინიონი (1754–1818) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* იოზეფ პონიატოვსკი (1763–1813) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1813 წლამდე.\n* ჟან-მატიე-ფილიბერ სერიურიე (1742–1819) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1804 წლამდე.\n* ნიკოლა ჟან დე დიე სულტი (1769–1851) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1847 წლამდე.\n* ლუი გაბრიელ სიუშე (1770–1826) — ფრანგი სამხედრო და სახელმწიფო მოღვაწე, საფრანგეთის იმპერიის მარშალი 1811 წლამდე.\n\n==გალერეა==\n<gallery>\nImage:Jourdan_l.jpg|<center><small>ჟან-ბატისტ ჟურდანი </small></center>\n\nImage:Brune c.jpg|<center><small>გიიომ-მარი-ან ბრიუნი </small></center>\nImage:Marechal-victor.jpg|<center><small>კლოდ-ვიქტორ პერენი </small></center>\nImage:Gouvion-saint-cyr.jpg|<center><small>ლორან დე გუვიონ სენ-სირი </small></center>\nImage:EMMANUEL DE GROUCHY(1766-1847).jpg|<center><small>ემანუელ დე გრუში </small></center>\nImage:Charles Pierre Francois Augereau.jpg|<center><small>შარლ-პიერ-ფრანსუა ოჟერო </small></center>\nImage:Louis nicolas davout.jpg|<center><small>ლუი-ნიკოლა დავუ </small></center>\nImage:François Christophe Kellermann ag1.jpg|<center><small>ფრანსუა კელერმანი </small></center>\nImage:Lannes par Gerard.jpg|<center><small>ჟან ლანი </small></center>\nImage:François-Joseph Lefebvre.png|<center><small>ფრანსუა-ჟოზეფ ლეფევრი </small></center>\nImage:MacDonald par Antoine Jean Gros.jpg|<center><small>ჟაკ მაკდონალდი </small></center>\nImage:Marmont.jpg|<center><small>ოგიუსტ დე მარმონი </small></center>\nImage:massena_l.jpg|<center><small>ანდრე მასენა </small></center>\n\nImage:Moncey-de-conegliano.jpg|<center><small>ბონ ანდრე ჟანო დე მონსეი </small></center>\nImage:Mortier, Edouard.jpg|<center><small>ედუარ-ადოლფ მორტიე </small></center>\nImage:murat_l.jpg|<center><small>ჟოაკიმ მიურა </small></center>\nImage:Marechal Ney.jpg|<center><small>მიშელ ნეი </small></center>\n\nImage:Marshal Nicolas Oudinot.jpg|<center><small>ნიკოლა-შარლ უდინო </small></center>\nImage:Marechal-perignon.jpg|<center><small>კატარინ-დომინიკ პერინიონი </small></center>\nImage:Prince Joseph Poniatowski by Józef Grassi.jpg|<center><small>იოზეფ პონიატოვსკი </small></center>\nImage:Maréchal Jean Mathieu Philibert Sérurier.jpg|<center><small>ჟან-მატიე-ფილიბერ სერიურიე </small></center>\n\nImage:Nicolas Jean de Dieu Soult.jpg|<center><small>ნიკოლა ჟან დე დიე სულტი </small></center>\nImage:Louis gabriel Suchet.png|<center><small>ლუი გაბრიელ სიუშე </small></center>\n\n</gallery>\n\n==რესურსები ინტერნეტში==\n* French website displaying flags of the Grande Armée \n* Soldiers of Fortitude: The Grande Armee of 1812 in Russia  by Major James T. McGhee\n* French article on Chappe telegraphs, ''Les Télégraphes Chappe'', l'Ecole Centrale de Lyon \n* Uniforms of Napoleon's Guard\n\nკატეგორია:ფრანგი სამხედრო მოღვაწეები\nკატეგორია:საფრანგეთის მარშლები", "url": "https://ka.wikipedia.org/wiki/ნაპოლეონის_მარშლების_სია", "length": 5466}
{"id": "8270", "title": "დავით კაკაბაძე", "text": "მინი|ავტოპორტრეტი thumb|right|287პქ|<center>დავით კაკაბაძე საფოსტო მარკა. 2018 წელი ავტ. გ. ქართველიშვილი.</center>\n'''დავით ნესტორის ძე კაკაბაძე''' (დ. 20 აგვისტო [ძვ. სტ. 8 აგვისტო], 1889, სოფელი დიდი კუხი, ახლანდელი ხონის მუნიციპალიტეტი — გ. 10 მაისი, 1952, თბილისი) — ქართველი  ფერმწერი, გრაფიკოსი, თეატრისა და კინოს მხატვარი, ხელოვნების მკვლევარი, გამომგონებელი, საქართველოს ხელოვნების დამსახურებული მოღვაწე, პროფესორი. \n\n==შემოქმედება==\nკაკაბაძე მოწაფეობის წლებიდან ბეჭდავდა ნახატებს ქართულ პერიოდულ პრესაში. 1916 წელს დაამთავრა პეტერბურგის უნივერსიტეტის ფიზიკა-მათემატიკის ფაკულტეტის საბუნებისმეტყველო განყოფილება, იმავე დროს, 1915 წლამდე, მეცადინეობდა მხატვარ ლ. დიმიტროევ-კავკაზსკის სახელოსნოში; გაეცნო რუსულ და დასავლეთევროპული მხატვრობის უახლეს მიმდინარეობებს და დაჯგუფებებს. სტუდენტობის წლებში დაიწყო ძვ. ქართული ხელოვნების კვლევა. პეტერბურგში კაკაბაძე 1918 წლამდე დარჩა. ამ პერიოდს მიეკუთვნება ფინეთსა და საქართველოში ნატურიდან დახატული პეიზაჟები, 3 ავტოპორტრეტი („ავტოპორტრეტი სარკესთან“, 1913, საქართველოს ხელოვნების მუზეუმი; „ავტოპორტრეტი ბროწეულით“, 1913; „ავტოპორტრეტი რუხ ხალათში“, 1917 — ორივე მხატვრის ოჯახის კუთვნილება), დედის პორტრეტი, 1914 და ძმის პორტრეტი, 1915 (ორივე მხატვრის ოჯახის კუთვნილება). რეალისტურ ნამუშევრებთან ერთად კაკაბაძემ შექნმნა კუბისტური ხასიათის სურათებიც („დასაფლავება იმერეთში“, 1913; „ავტოპორტრეტი“ 1913 — ორივე მხატვრის ოჯახის კუთვნილება), 1918–1919 წლები კაკაბაძემ საქართველოში გაატარა. ამ პერიოდში საბოლოოდ ჩამოყალიბდა მისი, როგორც მკაფიო თავისებურებების მქონე მხატვრის, შემოქმედებითი სახე. კაკაბაძემ შექმნა იმერული პეიზაჟების ციკლის პირველი ნიმუშები. ადრინდელი პეიზაჟებისაგან განსხვავებით, ისინი ბუნების უშუალო ასახვას კი არ წარმოადგენენ, არამედ მკაფიოდ გამოკვეთილი პრინციპების თანახმად აგებულ სურათებს, რომლებშიც მოცემულია იმერეთის ბუნების განზოგადებული სახე; კომპოზიციას ახასიათებს ნათელი, კლასიკური ტექნიკურობა („პეიზაჟი წითელი გზით“, „პეიზაჟი ციხითა და მდინარით“, 1918, ორივე მხატვრის ოჯახის კუთვნილება). \n\n1918 წელს კაკაბაძემ შექმნა სურათი „იმერეთი - დედაჩემი“, სადაც მხატვრისთვის ჩვეული იმერეთის პეიზაჟის ფონზე გამოსახულია მოხუცი ქალის ალეგორიული ფიგურა. ამავე წელს შექმნა ლაკონიური და გრაფიკულად მკაფიო „იმერული ნატურმორტი“ (ორივე ნამუშევარი საქართველოს ხელოვნების მუზეუმში ინახება); ამავე პერიოდს განეკუთვნება ძვ. თბილისის ამსახველი ნახატები და წაღვერის სერია (მხატვრის ოჯახისა და დასავლეთ ევროპის სხვადასხვა მუზეუმების კუთვნილება). 1919–1927 წლებში კაკაბაძე პარიზში ცხოვრობდა, მონაწილეობდა „დამოუკიდებელ მხატვართა საზოგადოების“ ყოველწლიურ გამოფენებში, სხვა ქართველ მხატვრებთან ერთად აწყობდა გამოფენებს (მოაწყო თავისი სურათების გამოფენა ამერიკაში); კითხულობდა ლექციებს ხელოვნების საკითხებზე, მუშაობდა სტერეოკინოს გამოგონებაზე (მიღებული აქვს ევროპის მრავალი ქვეყნის პატენტი), აქვეყნებდა თეორიულ ნაშრომებს (ქართულ და ფრანგულ ენებზე). \n\nკაკაბაძის ამ პერიოდის შემოქმედებაში აისახა ორი მიმართულება: ერთი მხრივ, მხატვარი ქმნიდა რეალისტურ, საგნობრივი სამყაროს მიერ შთაგონებულ სურათებს (პარიზის ჩანახატების სერია, აკვარელების სერია „ბრეტანი“ - საქართველოს ხელოვნების მუზეუმისა და მხატვრის ოჯახის კუთვილება; „წურბელების გამყიდველი“, „ბანანების გამყიდველი“ — ადგილსამყოფელი უცნობია), მეორე მხრივ — უსაგნო სურათებს და კოლაჟებს (ცალკეული სერიები ინახება მხატვრის ოჯახში და საქართველოს ხელოვნების მუზეუმში). \n\nმინი|right|აბსტრაქცია\n1927 წელს შექმნა ალეგორიული  სურათი „ინდუსტრია“. საქართველოში დაბრუნების შემდეგ კონსტანტინე მარჯანიშვილის  მოწვევით კაკაბაძემ მუშაობა დაიწყო თეატრალურ-დეკორაციული ხელოვნების დარგში. გააფორმა რამდენიმე სპექტაკლი (ერნსტ  ტოლერის  „ჰოპლა, ჩვენ ვცოცხლობთ!“, 1928; პოლიკარპე კაკაბაძის „ყვარყვარე თუთაბერი“, 1929; შალვა დადიანის „ნინოშვილის გურია“, 1932; დავით კლდიაშვილის „სამანიშვილის დედინაცვალი“, 1937; პოლიკარპე კაკაბაძის „კოლმეურნის ქორწინება“, 1946 — ყველა კოტე მარჯანიშვილის სახელობის თეატრი; ილო მოსაშვილის  „სადგურის უფროსი“, 1947, რუსთაველის სახელობის თეატრი; პეტრე ჩაიკოვსკის „პოკის ქალი“, 1947 — თბილისის ოპერისა და ბალეტის თეატრი და სხვა), აგრეთვე კინოფილმები („მარილი სვანეთს“, რეჟისორი მიხეილ კალატოზიშვილი, 1930; „დაკარგული სამოთხე“, რეჟისორი დავით რონდელი, 1936 და სხვა). კაკაბაძის შესრულებული დეკორაციები გამოირჩევა ფუნქციური მიზანშეწენილობით, სტილის ღრმა გრძნობით. ამავე პერიოდში კაკაბაძე აქტიურად მუშაობდა როგორც ფერმწერი და გრაფიკოსი. იგი კვლავ დაუბრუნდა იმერული პეიზაჟის თემას, შექმნა ინდუსტრიული პეიზაჟები („რიონჰესი“, 1934, საქართველოს ხელოვნების მუზეუმი და სხვა). ამ სურათების კომპოზიური აგებულება და დეკორატიულობა ძველებურია, მაგრამ ციხის ნანგრევს ცვლის ახალი ცხოვრების ნიშნები - ელექტროსადგური, მშრომელთა მანიფესტაცია; უფრო ცხოველი და ხალისიანია კოლორიტი („ყვითელი მთა“, 1937; „წითელი მთა“, 1944 - ორივე მხატვრის ოჯახის კუთხვილება; „მიტინგი იმერეთში“, 1942, საქართველოს ხელოვნების მუზეუმი). 1930-1940 წლებს მიეკუთვნება კიდევ რამდენიმე სერია („სვანეთი“, 1939;„თბილისი და მისი მოდამოები“, 1944 — ყველა მხატვრის ოჯახის კუთვნილებაა). 1940-1950 წლების მნიშვნელოვანი სურათებია: „ყაზბეგი“,   „ფოთი-ელევატორი“ (1949, ორივე საქართველოს ხელოვნების მუზეუმი),    „სვანეთი - მადნის დამუშავება“ (1949, მხატვრის ოჯახის კუთვნილება) და სხვა.  1928-1948 კაკაბაძე იყო თბილისის სამხატვრო აკადემიის პროფესორი (1933-1942 - პრორექტორი).\n\nკაკაბაძე ახალი ქართული ხელოვნების ერთ-ერთი ყველაზე დიდი წარმომადგენელია. მისი სურათები, დიდი კომპოზიციური ოსტატობისა და გადმოცემის სისხარტის გარდა, გამოირჩევა განსაკუთრებული ფერადოვანი სიფაქიზითა და დახვეწილობით; რაციონალურობასთან ერთად, მათ ახასიათებს მაღალი პოეტურობა. კაკაბაძემ პირველმა შექმნა ქართული ბუნების განზოგადებული სახე, პეიზაჟი-სურათი; დიდი მხატვრული ღირსებით გამოირჩევა ადრინდელ პერიოდში შექმნილი პორტრეტები. კაკაბაძე არის ქართული თეატრალური-დეკორაციული ხელოვნების ერთ-ერთი ფუძემდებელი. იგი იყო მკაფიოდ ჩამოყალიბებული შეხედულებების მქონე, მოაზროვნე მხატვარი, რომელიც ყოველთვის ღრმად გააზრებულად, ლაკონიური საშუალებებით ასხამდა ხორცს თავის მხატვრულ ჩანაფიქრს.\n\nდაკრძალულია მწერალთა და საზოგადო მოღვაწეთა დიდუბის პანთეონში. მისი ძმა იყო ისტორიკოსი სარგის კაკაბაძე. თბილისში არსებობს ძმების სახელობის ქუჩა.\n\n==ლიტერატურა==\n* გ. კალანდია, „ქართველი მხატვრები და თბილისი“, თბ., 2014, გვ. 28\n* ზ. ბაბუნაშვილი, თ. ნოზაძე, „მამულიშვილთა სავანე“, გვ. 194, თბ., 1994\n*''ბერიძე ვ.,'' დავით კაკაბაძე. «საბჭოთა ხელოვნება», 1979 №№ 11-12;\n*დავით კაკაბაძე (ალბომი), შესავალი წერილი ლ. რჩეულიშვილისა, თბ., 1966;\n*''Алибегашвили Ф.,'' Давид Какабадзе, Тб., 1958;\n*Б''еридзе В., Езерская Н.,'' Искусство Советской Грузии. 1921-1970, М., 1975;\n\n\n==რესურსები ინტერნეტში==\n\n\n\n\n\nკატეგორია:დაბადებული 20 აგვისტო\nკატეგორია:დაბადებული 1889\nკატეგორია:გარდაცვლილი 10 მაისი\nკატეგორია:გარდაცვლილი 1952\nკატეგორია:ქართველი გამომგონებლები\nკატეგორია:ქართველი მხატვრები\nკატეგორია:ხონის მუნიციპალიტეტში დაბადებულები\nკატეგორია:დიდუბის პანთეონში დაკრძალულები\nდ", "url": "https://ka.wikipedia.org/wiki/დავით_კაკაბაძე", "length": 6652}
{"id": "8272", "title": "კირილ ზდანევიჩი", "text": "მინი|180პქ|right|კირილ ზდანევიჩი\n'''კირილე მიხეილის ძე ზდანევიჩი''' (დ. 16 ნოემბერი, 1892, ქუთაისი — გ. 17 თებერვალი, 1967, თბილისი) — პოლონური წარმოშობის ქართველი მხატვარი ფუტურისტი, წიგნების ილუსტრატორი, თეატრალური დიზაინერი.\n\n==ოჯახი==\nიზრდებოდა 1863 წლის პოლონეთის ამბოხების შემდეგ კავკასიაში გადმოსახლებულ პოლონელ ემიგრანტთა ოჯახში. მამა, მიხეილ ზდანევიჩი ქუთაისში ასწავლიდა ფრანგულ ენას, შემდეგ იყო გიმნაზიის დირექტორი; დედა, ვალენტინა გამყრელიძე, პიანისტი იყო. მალე ისინი საცხოვრებლად თბილისში გადმოვიდნენ, სადაც მიხეილ ზდანევიჩი ფრანგულ ენას ასწავლიდა თბილისის პირველ გიმნაზიაში.\n\n==ადრეული პერიოდი==\nგიმნაზიისა და ნ. სკლიფასოვსკის ფერწერისა და ხატვის კურსების დამთავრების შემდეგ კირილი პეტერბურგის სამხატვრო აკადემიაში შევიდა, რომელიც 1918 წელს დაასრულა. სწავლის პერიოდში ის დაუახლოვდა ავანგარდის წარმომადგენლებს რუსულ ხელოვნებაში. მუზეუმებისა და კერძო კოლექციების ხშირი დათვალიერებით კირილი სწავლობდა იმპრესიონისტებს, გატაცებული იყო პრიმიტივიზმით. არადადეგებზე და თავისუფალ დროს თბილისში ჩამოდიოდა. აქ, თავის ახალგაზრდა მეგობარ ზიგა ვალიშევსკისთან ერთად აღფრთოვანებული ათვალიერებდა თვითმყოფადი, მაგრამ უცნობი მხატვრის ფერწერულ ნამუშევრებს მუშამბაზე, მაღაზიის აბრებს და ფირნიშებს. 1912 წელს თბილისში მორიგი ჩამოსვლისას თავის ძმასთან, ილიასთან და მხატვარ მ. ლე-დანტიუსთან ერთად, რომლებსაც მოგვიანებით შეურთდა ზიგმუნტ ვალიშევსკიც, მოძებნეს ამ აბრებისა და ფირნიშების ავტორი - ნიკო ფიროსმანაშვილი.\n\n===ფიროსმანის „აღმოჩენა“===\n1912 წელს კირილის ძმა, ილია, წერდა: „ჩვენ მოვძებნეთ მხატვარი; მივედით სახლთან მალაკნების ქუჩაზე. აქ მიგვითითეს ნიკოზე, რომელიც ტროტუარზე იდგა. ის ფუნჯით აკეთებდა წარწერას: „მოლოჩნაია“. შემობრუნდა ჩვენკენ, დიდი ღირსებით მოგვესალმა და გააგრძელა საქმიანობა, ხანდახან რეპლიკებით ჩაერთობოდა ხოლმე საუბარში. ეს შეხვედრა დამამახსოვრდა: თეთრ კედელთან იდგა მხატვარი დახეულ შავ პიჯაკში და რბილი ფეტრის შლაპით, ტანმაღალი, მშვიდი და დამოუკიდებელი, მაგრამ მის ქმედებაში გარკვეული სიმწარე გამოსჭვიოდა“. თავის დღიურში კირილ ზდანევიჩი წერდა: „ილია ეუბნება ნიკოს - თქვენს სურათებში ქართული ხელოვნების ძვირფასი გრძნობაა ჩაქსოვილი. თქვენ აღმოაჩინეთ გზა და მიგვითითეთ საით უნდა წავიდნენ ქართველი მხატვრები“.\n\n1913 წელს, არდადეგებზე თბილისში ჩამოსულმა ილიამ ნიკოს შეუკვეთა თავისი პორტრეტი, რომელიც შემდგომში „ირემთან“ ერთად გამოფინა მოსკოვში, რომ მის მიერ აღმოჩენილი ტალანტი გაეცნო სამხატვრო საზოგადოებისთვის.  „ნიკო ფიროსმანაშვილმა, - ადამიანმა სევდიანი თვალებით, ეულად მოხეტიალემ, დიდმა მხატვარმა“ ღრმა შთაბეჭდილება მოახდინა ძმებ ზდანევიჩებზე.\n\n==პარიზი==\n1913 წელს ოჯახის სახსრებით კირილი პარიზში გაემგზავრა ფერწერის შესასწავლად. ის ბინას ქირაობს როტონდის მახლობლად. როტონდის მუდმივი მნახველები იყვნენ შემდგომში გამოჩენილი მხატვრები, პოეტები, მწერლები: მოდილიანი, შაგალი, რივერა, სუტინი, ბარტი, კისლინგი, პიკასო, ერენბურგი და სხვა.\n\nშემდგომში კირილი მუშაობას იწყებს ალექსანდრე არხიპენკოს სახელოსნოში. საკმარისი რაოდენობის ნამუშევრების დაგროვების შემდეგ მასწავლებელმა მას თავისი ატელიე შესთავაზა გამოფენის მოსაწყობად. გამოფენამ წარმატებით ჩაიარა, მისი ზოგიერთი ნამუშევარი კოლექციონერებმა შეიძინეს. გამოფენა დაათვალიერა პაბლო პიკასომაც, რომელმაც კედელზე მიაწერა „5+ პიკასო“. კირილი, ისე როგორც ლათინური კვარტლის მთელი ახალგაზრდობა, თავდაუზოგავად შრომობდა, მაგრამ ასეთი წარმატება ბევრს არ ჰქონია.\n\n==სამხედრო სამსახური==\n1914 წლის მაისში კირილს სამხედრო გამწვევი პუნქტიდან მოწვევა მოუვიდა და იძულებული გახდა საფრანგეთიდან შინ დაბრუნებულიყო. ის ჩრდილო-დასავლეთ ფრონტზე გაამწესეს. 1915-1916 წლებში კირილ ზდანევიჩის ასეულში მსახურობდა მისი უმცროსი მეგობარი ზიგმუნტ ვალიშევსკი. ამ დღეების შესახებ კირილი იგონებდა: „ცოცხალი, მხიარული, მახვილგონიერი ზიგა ალამაზებდა სანგრის ცხოვრებას“. ხელში დაჭრის შემდეგ დემობილიზებული კირილი თბილისში დაბრუნდა.\n\n==სამშობლოში მოღვაწეობა==\n===ფერწერა===\nმინი|left|180პქ|კოლაუ ჩერნიავსკის პორტრეტი 1917 წლიდან იგი შემოქმედებით ცხოვრებას უბრუნდება. ის გახდა „ფუტურისტების სინდიკატის“ და „41°“-ის წევრი. ამ გაერთიანებების მუშაობაში წამყვანი ადგილი ეკავა მის ძმას, ილიას. წლის ბოლოს ჩატარდა მისი ნამუშევრების გამოფენა, რომელმაც დადებითი გამოხმაურება მიიღო. ცნობილი ლიტერატურული და სამხატვრო კრიტიკოსი ს. გოროდეცკი წერდა: „კ. ზდანევიჩის ფერწერის ტალანტი ეჭვგარეშეა, მის მიერ გავლილი ნოვატორული სკოლა სერიოზულია, მისი ძიება საფუძვლიანი და მტკიცეა, და თუ მის შემოქმედებაში არის გარკვეული ნაკლოვანებები, როგორც მაგალითად ზოგიერთი ფუტურისტული ხერხის ზედმეტად წარმოჩენა ან ჩავარდნები გემოვნებაში ან ზედმეტი ეკლექტიკურობა, მათ შეიძლება დავუპირისპიროთ ფერის და ფორმის კარგი გრძნობა, სიმპათიური უშუალობა და თავის ძალებში დარწმუნებულობის შეგრძნება და ტემპერამენტულობა“. ს. გოროდეცკი თვლიდა, რომ ზდანევიჩის ზოგიერთ ნაწარმოებში „ფორმების ჰიპერტროფიულობას აქვს თავისი აზრი“, ის აღნიშნავდა, რომ „ფერადოვნება, როცა შენარჩუნებულია ფორმა, გვაძლევს ლამაზ შედეგს“ და ასახელებს '''კ. ჩერნიავსკის პორტრეტს''', როგორც მხატვრის ერთ-ერთ საუკეთესო ნამუშევარს.\n\nთანამედროვენი კირილ ზდანევიჩის ფერწერას „ორკესტრულს“ უწოდებდნენ. კირილს ბევრი სხვადასხვა გატაცება ჰქონდა ხელოვნებაში: აკადემიზმი, ფუტურიზმი, კუბიზმი, სეზანიზმი, იმპრესიონიზმი, პრიმიტივიზმი, მაგრამ ამასთან ერთად რჩებოდა თვითმყოფად მხატვრად. პარიზშიც კი, სადაც ის მოხვდა როგორც უკვე ჩამოყალიბებული მხატვარი, მან შეძლო „შეევსო ის ხარვეზები, რომლებიც მას გააჩნდა, და რაც მთავარია გარკვეულიყო იმ არეულ-დარეულობაში, უწესრიგობაში, რომელიც სუფევდა იმჟამად სხვადასხვა სამხატვრო სკოლებსა, სტილებსა და მიმდინარეობებში“ - წერდა იუ. დეგენი. პარიზი დაეხმარა მას მოეძებნა თავისი ადგილი ხელოვნებაში. ის ხატავდა სურათებს სიკაშკაშით, „მატისისებური“ ფერადოვნებით და ტონების დისონანსებით. ამ სტილშია დახატულია „ნატურმორტი დოქით“.\n\n===გამოცემები===\n1920-იან წლებში კ. ზდანევიჩი ბევრს მუშაობს წიგნის გრაფიკაში, თეატრებში; მუშაობდა დიზაინერად, ქმნიდა გამოფენების პროექტებს და აფორმებდა გამოფენებს.\n\n1924 წელს ის გახდა „მემარცხენეობის“ ორგანიზაციის წევრი, სადაც გაერთიანდნენ ცნობილი მხატვრები, მწერლები, რეჟისორები. „მემარცხენეობამ“ გამოსცა ლექსებისა და სტატიების ორი კრებული ნიკო ფიროსმანაშვილის, ირაკლი გამრეკელის და კირილ ზდანევიჩის სურათების რეპროდუქციებით. 1926 წელს ტიციან ტაბიძესთან ერთად გამოსცა პირველი მონოგრაფია ნიკო ფიროსმანაშვილზე.\n\n===თეატრი===\nმინი|left|250პქ|ესკიზი სპექტაკლისთვის „გაზი“ ზდანევიჩი თეატრში გამოჩენილ რეჟისორ კოტე მარჯანიშვილთან მუშაობდა. მისი პირველი ნამუშევარი თეატრში გერმანელი დრამატურგის ერნსტ ტოლერის პიესა „გაზი“ იყო. ამ პიესის თემა მანქანის საუკუნე – მაშინიზმი იყო. შესაბამისად დეკორაციები შეიქმნა მანქანის ნაწილებისაგან. შემდეგ ნამუშევარში, იმავე ავტორის პიესაში „ადამიანი-მასა“, სცენოგრაფია გადაწყვეტილია თავშეკავებულ შავ, თეთრ და რუხ ფერებში, წითელი ფერის დამატებით. შეზღუდული გამა საშუალებას იძლეოდა შექმნილიყო მთელი სპექტაკლის მთლიანი, მონოლითური სახე. განსხვავებულადაა გადაწყვეტილი გრ. რობაქიძის პიესის მიხედვით დადგმული სპექტაკლი „მალშტრემი“. კაშკაშა, ფერადოვანი დეკორაციები იქმნებოდა ი. ოცხელთან ერთად. „სცენა განთავისუფლებული იყო ზედმეტობებისაგან, უზარმაზარი ცისფერი ფარდა მომრგვალებულად ფარავდა მთელ სცენას. სცენის ცენტრში აგებული იყო ცირკის მსგავსი შენობა აივნით და გარე კიბით. მრგვალი სცენა სპექტაკლის დროს ბრუნავდა, მსახიობები თამაშობდნენ აივანზეც და შიგა კონსტრუქციებზეც... სხვადასხვა ფერის და სხვადასხვა ეპოქის კოსტუმებში გამოწყობილი მსახიობები ქმნიდნენ ფანტასტიკურ სანახაობას“. შემონახულია კ. ზდანევიჩის შექმნილი (1924) ამ სპექტაკლის ფერადოვანი კოსტუმები.\n\nმოგვიანებით ზდანევიჩი თბილისის ოპერის თეატრში მუშაობდა. 30-იან წლებში იგი, როგორც მთავარი მხატვარი, თანამშრომლობდა მოსკოვის გამომცემლობებში და მოსკოვის ფორეგერის თეატრში.\n\n===გადასახლება და სიკვდილი===\n1949 წელს კირილ ზდანევიჩი რეპრესირებული იქნა და მოსკოვიდან 15 წლით ჩრდილოეთში, ვორკუტაში, გადაასახლეს. ათი წლის შემდეგ ის თბილისში დაბრუნდა მოხუცი და ავადმყოფი.\n\nდაასაფლავეს თბილისში, დიდუბის საზოგადო მოღვაწეთა პანთეონში 1969 წელს.\n\n==ლიტერატურა==\n\n* გ. კალანდია, „ქართველი მხატვრები და თბილისი“, თბ., 2014, გვ. 36\n* ზ. ბაბუნაშვილი, თ. ნოზაძე, „მამულიშვილთა სავანე“, გვ. 157, თბ., 1994\n* Le Gris-Bergmann F. Kirill Zdanevich and cubo-futurism, Tiflis 1918-1920. New York: Rachel Adler Gallery, 1987 \n* Kirill Zdanevich (1892-1969). San Francisco: Modernism, 1989\n*კირილ ზდანევიჩისა და ილია ზდანევიჩის გამოფენის კატალოგი. თბილისი; პარიზი 1989\n* Никольская Т. «Фантастический город»: Русская культурная жизнь в Тбилиси (1917—1921). М.: Пятая страна, 2000\n\n==რესურსები ინტერნეტში==\n*კირილ ზდანევიჩი\n\n==სქოლიო==\n\n\n\n\n\n\n\nკატეგორია:ქართველი მხატვრები\nკატეგორია:დაბადებული 16 ნოემბერი\nკატეგორია:დაბადებული 1892\nკატეგორია:გარდაცვლილი 17 თებერვალი\nკატეგორია:გარდაცვლილი 1969\nკატეგორია:დიდუბის პანთეონში დაკრძალულები\nკატეგორია:ქუთაისში დაბადებულები\nკატეგორია:თბილისში გარდაცვლილები", "url": "https://ka.wikipedia.org/wiki/კირილ_ზდანევიჩი", "length": 8431}
{"id": "8276", "title": "ნატალია გონჩაროვა (მხატვარი)", "text": "მინი|ნატალია გონჩაროვა\n'''ნატალია სერგეევნა გონჩაროვა''' () (დ. 4 ივნისი, 1881 — გ. 17 ოქტომბერი, 1962) — რუსი ფერმწერი კუბო-ფუტურისტი და თეატრალური დიზაინერი.\n\n==ბიოგრაფია==\nნატალია გონჩაროვა დაიბადა სოფელ ნაგაევოში, ტულასთან ახლოს, რუსეთი, 1881 წელს. თავდაპირველად მოსკოვის სამხატვრო აკადემიაში სკულპტურას სწავლობდა, თუმცა შემდეგ (1904) ფერწერაზე გადავიდა. მასზე დიდი გავლენა რუსული ხალხური ხელოვნების პრიმიტიულმა ასპექტებმა იქონია, რაც კარგად ჩანს მის ადრინდელ ნამუშევრებში, სადაც ის ამ ელემენტებს ფოვიზმსა და კუბიზმს უკავშირებს. მეუღლესთან, მიხაილ ლარიონოვი, ერთად ის აყალიბებს მიმდინარეობას „რაიონიზმი“. რევოლუციამდელი რუსეთის ავანგარდის პოპულარიზაციაში მთავარი წვლილი სწორედ მათ ეკუთვნის. მათი ორგანიზებით მოეწყო გამოფენა „ვირის კუდი“ (1912) მოსკოვში და იმავე წელს მიუნხენში.\n\nგაერთიანება „ვირის კუდი“ შეიქმნა ევროპულ ხელოვნებასთან გასამიჯნავად და დამოუკიდებელი თანამედროვე ხელოვნების რუსული სკოლის ჩამოსაყალიბებლად. თუმცა ფუტურიზმის გავლენა საკმაოდ ძლიერია გონჩაროვას გვიანდელ ტილოებში. თავდაპირველად ხატებითა და ეთნიკური რუსული პრიმიტივიზმით გატაცებული გონჩაროვა რუსეთში სახელს ითქვამს მისი ფუტურისტული ნამუშევრებით, როგორიცაა „ველოსიპედისტი“ და გვიანდელი რაიონისტული ტილოებით. გაერთიანების წევრები, როგორც მოსკოვის ფუტურისთა ლიდერები, ხშირად აწყობდნენ პროვოკაციულ ლექცია-საღამოებს მათი იტალიელი კოლეგების მსგავსად.\n\nგონჩაროვა ასევე ჩართული იყო გრაფიკულ დიზაინში — წერდა და ხატავდა ილუსტრაციებს ფუტურისტული სტილის წიგნებისთვის.\n\nგონჩაროვა ავანგარდული ჯგუფი Der Blaue Reiter წევრი იყო მისი დაფუძნებიდან (1911). 1915 წელს მან საბალეტო კოსტუმების და სცენების დიზაინზე დაიწყო მუშაობა ჟენევაში. 1921 წელს პარიზში გადადის, სადაც ის რამდენიმე სცენას აწყობს სერგეი დიაგილევის „Ballets Russes“-თვის.\n\nგარდაიცვალა 1962 წელს პარიზში.\n\n==რესურსები ინტერნეტში==\n*გონჩაროვას ნამუშევრების ინტერნეტ გალერეა \n*გონჩაროვასადმი მიძღვნილი საიტი\n\n\nკატეგორია:რუსი მხატვრები\nკატეგორია:დაბადებული 4 ივნისი\nკატეგორია:დაბადებული 1881\nკატეგორია:გარდაცვლილი 17 ოქტომბერი\nკატეგორია:გარდაცვლილი 1962", "url": "https://ka.wikipedia.org/wiki/ნატალია_გონჩაროვა_(მხატვარი)", "length": 1976}
{"id": "8280", "title": "ლუიშემი", "text": "right|130px|ლიუისჰემი \n'''ლიუისჰემი''' () — შიდა ლონდონის უბანი. დაარსდა 1966 წელს ყოფილი ლონდონის საგრაფოს ორი უბნის — ლიუისჰემისა და დეპტფორდის შეერთების შედეგად.\n\nლიუისჰემში მდებარეობს ევროპის ყველაზე დიდი პოლიციის განყოფილება. 1698 წელს რუსეთის ცარი პეტრე I გემთმშენებლობას სწავლობდა დეპტფორდში.\n\nლიუისჰემის ფართობია 35,15 კმ², მოსახლეობა — 303 536 კაცი.\n\n== უბნები ==\nthumb|130px|ლიუისჰემის გერბი\n\n\n\n== ცნობილი პიროვნებები ==\n\n* ნატაშა ბედინგფილდი — მომღერალი\n* ჯუდ ლოუ — მსახიობი\n* ჰენრი უილიამსონი — მწერალი\n\n==რესურსები ინტერნეტში==\n\n* Lewisham London Borough Council\n\nკატეგორია:ლონდონის უბნები", "url": "https://ka.wikipedia.org/wiki/ლუიშემი", "length": 602}
{"id": "8284", "title": "ნატაშა ბედინგფილდი", "text": "thumb|ნატაშა ბედინგფილდი 2013 წელს\n'''ნატაშა ბედინგფილდი''' ( დ. 26 ნოემბერი 1981, ლონდონი, დიდი ბრიტანეთი) — ბრიტანელი მომღერალი. მისი მშობლები 20 წელზე მეტია რაც გადმოსახლდნენ ახალ ზელანდიიდან ინგლისში. ნატაშა დაიბადა ლიუისჰემში და მომღერალ დენიელ ბედინგფილდის დაა.\n\n== კარიერა==\nჯერ კიდევ ბავშვობაში იგი თავის და-ძმასთან, დენიელთან და ნიკოლასთან ერთად მღეროდა ჯგუფ The DNA Algorithm-ში. სკოლის დამთავრების შემდეგ 2 წლის განმავლობაში სწავლობდა ფსიქოლოგიას, რომელიც მოგვიანობით მიატოვა და მომღერლის კარიერა დაიწყო.\n\n2004 წლის მაისში გამოვიდა მისი პირველი სინგლი ''Single'', რომელმაც ბრიტანულ ჩარტში მე-3 ადგილი დაიკავა. იმავე წლის აგვისტოში მომდევნო სინგლი These Words ბრიტანეთის №1 ჰიტი გახდა.\n\nპროდიუსერების ენდი ფრემტონის, სტივ კიპნერის და მარკ სტენტის დახმარებით ნატაშას პირველი ალბომი ''Unwritten'' ბრიტანული ალბომების ჩარტში პირველ ადგილზე გავიდა.\n\nნატაშას ახალი  სიმღერა \"Soulmate\" იმდენად პოპულარული გახდა გამოქვეყნებისთანავე, რომ მედიუმი - ს 5-ე სეზონის ბოლო სერიაში გამოყენებულ იქნა, როგორც თანამდევი საუნდტრეკი.\n\n== დისკოგრაფია==\n\n\n'''მსოფლიო გამოცემები'''\n* ''Unwritten'' (2004)\n'''აშშ გამოცემები'''\n* ''Pocketful of Sunshine'' (2008)\n* ''Strip Me'' (2010)\n'''ევროპული გამოცემები\n* ''N.B.'' (2007)\n* ''Strip Me Away'' (2011)\n\n== რესურსები ინტერნეტში==\n* ნატაშას ოფიციალური საიტი\n\n\nკატეგორია:ინგლისელი მომღერლები\nკატეგორია:დაბადებული 1981\nკატეგორია:დაბადებული 26 ნოემბერი\nკატეგორია:XXI საუკუნის ინგლისელი მომღერლები", "url": "https://ka.wikipedia.org/wiki/ნატაშა_ბედინგფილდი", "length": 1427}
{"id": "8286", "title": "ნიკოლა ბედინგფილდი", "text": "'''ნიკოლა ბედინგფილდი''' (''ინგლ.'': Nikola Bedingfield) ბრიტანელი მომღერლების დენიელ და ნატაშა ბედინგფილდების დაა. ბავშვობაში მღეროდა მათთან ერთად ჯგუფში \"ზე დი-ენ-ეი ალგორითმი\" (''ინგლ.'': The DNA Algorithim).\n\n\n\n\nკატეგორია:ინგლისელი მომღერლები", "url": "https://ka.wikipedia.org/wiki/ნიკოლა_ბედინგფილდი", "length": 246}
{"id": "8299", "title": "ნიკოლა სკლიფოსოვსკი", "text": "'''ნიკოლოზ სკლიფასოვსკი''' (; დ. 1870 — გ. 1935) — რუსი წარმოშობის მხატვარი, პედაგოგი.\n\nნიკოლაი სკლიფასოვსკის სახელს განსაკუთრებული ადგილი უჭირავს საქართველოს სახვითი ხელოვნების ისტორიაში. მან აღზარდა გამოჩენილ ქართველ ფერმწერთა მთელი პლეადა – ე. ახვლედიანი, ს. ქობულაძე, ვ. ხოჯაბეკოვი, ვ. წილოსანი, კ. ზდანევიჩი, ა. ბაჟბეუქ-მელიქოვი, ა. ციმაკურიძე, ი. ოცხელი და სხვები.\n\nნიკოლაი სკლიფასოვსკიმ საშუალო განათლება მინსკის კლასიკურ გინმაზიაში მიიღო, უმაღლესი იურიდიული – მოსკოვის უნივერსიტეტში, პარალელურად სწავლობდა სტროგანოვის უმაღლეს სამხატვრო სასწავლებელში და სტუდიებში ლევიტანთან და გრანდკოვსკისთან, მონაწილეობდა პერიოდულ გამოფენებში მოსკოვში.\n\n==მოღვაწეობა საქართველოში==\n1895 წელს მისი მეგობრის მხატვარ ბ. ფოგელის რჩევით ის გადასახლდა თბილისში. 1896 წლიდან ასწავლიდა თბილისის პირველ ვაჟთა გიმნაზიაში და სხვა სასწავლებლებში. რამდენიმე წელი ის ცხოვრობდა და მუშაობდა ბათუმში, სადაც თავისი ხარჯებით ჩამოაყალიბა ბავშვთა პირველი სამხატვრო სკოლა, ასწავლიდა ბათუმის ქალთა და ვაჟთა გიმნაზიებში. 1909 წელს სკლიფასოვსკიმ მიიღო მოწვევა თბილისის I და II ქალთა გიმნაზიებიდან და დაბრუნდა თბილისში. \n\nსკლიფასოვსკი 1909-10 წლებში მონაწილეობდა „ნატიფი ხელოვნების წახალისების კავკასიის საზოგადოების“ თითქმის ყველა გამოფენაში. ასწავლიდა ხატვას ამ საზოგადოებასთან არსებულ სკოლაში. მისი ყველა ნამუშევარი ზეთის საღებავით შესრულებულია გლუვად, რეალისტურ მანერაში. მთელი სიმაღლით მდგარი ქალის ფიგურა თეთრებში, ქოლგით, მსუბუქი იისფერი ტონების ლამაზი შერწყმით მზისგან გამჭვირვალე რეფლექსებით. ზუბალაშვილის პორტრეტი, სადაც ძირითადი ამოცანა იყო მსგავსება და სახის მახასიათებელი ნაკვთების გადმოცემა – რამდენადმე აკადემიურია. მისი ნატურმორტები: „ვარდები“ და „ყვავილები“ ლამაზად არის შეკრებილი, განსაკუთრებით „ვარდები“, სადაც რამდენიმე ლარნაკი ვარდებით ქმნიან ორიგინალურ კომპოზიციას.\n\nსკლიფასოვსკი საზოგადოებრივ საქმიანობასაც ეწეოდა. სამჯერ ჩამოაყალიბა და ხელმძღვანელობდა მოკლევადიან კურსებს სახალხო სკოლის მასწავლებლებისათვის, მონაწილეობდა სხვადასხვა კომისიებში, ხატვის სწავლების რეორგანიზაციის და ახალი პროგრამების შედგენის საკითხებზე. მონაწილეობდა კავკასიის სასწავლო ოლქის ყრილობებში 1910 წელს პიატიგორსკში და 1914 წელს ბაქოში. 1913 წელს მონაწილეობა მიიღო დრეზდენის IV საერთაშორისო კონგრესის მუშაობაში ხატვის და გამოყენებითი ხელოვნების შესწავლის საკითხებზე. სკლიფასოვსკი ამ კონგრესზე თავის მოხსენებაში ამბობდა: „აქ გამოფენილ ექსპონატებზე თვალის ერთი გადავლებაც საკმარისია, რომ დავრწმუნდეთ რამდენადაა დაკავშირებული სასკოლო სწავლების მთელი სისტემა ცხოვრებასთან, რამდენი სიხარული შეაქვს სწავლებაში ფერების გამოყენების თემებს და ფორმების მრავალფეროვნებას, რომელიც უშუალოდ ჩვენს გარშემო სამყაროდან არის აღებული“. თავის მოხსენებაში მან დაწვრილებით მიმოიხილა სხვადასხვა ქვეყნებიდან ყველა განყოფილებაში წარმოდგენილი ექსპონატები. მან წარმოადგინა დაწყებით, საშუალო და სახელოსნო სკოლებში სწავლების შემდგომი განვითარების პროგრამა წლების მიხედვით. მან წარმოადგინა მუშაობის გეგმა, თემატიკა და მოსწავლეთათვის საჭირო მაგიდების, მერხების და მოლბერტების ნახაზებიც კი.\n\n1911 წელს სკლიფასოვსკიმ საკუთარ სახლში გახსნა ხატვისა და ფერწერის სამკლასიანი კურსები, სადაც ბავშვების უმრავლესობას უფასოდ ასწავლიდა. ის გამოირჩეოდა გულისხმიერებით, იყო გულღია და ჰქონდა განსაკუთრებული პედაგოგიური ნიჭი. შეეძლო თითოეულ მოსწავლეში დაენახა და წარმოეჩინა ინდივიდუალური შესაძლებლობები. სკლიფასოვსკი სამხატვრო წრეებში დიდი ავტორიტეტით სარგებლობდა. 1922 წელს, თბილისის სამხატვრო აკადემიის გახსნისას, მისი ხატვისა და ფერწერის კურსები შევიდა აკადემიის შემადგენლობაში. სკლიფასოვსკი აირჩიეს აკადემიის პროფესორად. \n\n1925 წელს ის ლენინგრადში მიდის, 1930 წელს იძულებული გახდა დასავლეთ ციმბირში წასულიყო ბავშვებისათვის ხატვის მასწავლებლად, სადაც დაავადდა და 1935 წელს გარდაიცვალა.\n\n==გალერეა==\n<gallery>\nსურათი:Slif_batumi.jpg|ბათუმი\nსურათი:Sklif_lodka.jpg|ნავი\nსურათი:Sklif_zubala.jpg|ზუბალაშვილის პორტრეტი\n</gallery>\n\n==ლიტერატურა==\n*Дзуцова Ирина. Труженик искусства: [О Николае Васильевиче Склифосовском] // Русский клуб. — 2016. — № 2. (недоступная ссылка)\n*Дзуцова И. П. Николай Васильевич Склифосовский: художник и педагог. — Тбилиси: [б. и.], 2016. — 85 с. — ISBN 978-9941-0-8438-6.\n\n==რესურსები ინტერნეტში==\n\n*ნიკოლოზ სკლიფოსოვსკი - ბიოგრაფიული ლექსიკონი\n\n\n\n\n\nკატეგორია:დაბადებული 1870\nკატეგორია:გარდაცვლილი 22 ივნისი\nკატეგორია:გარდაცვლილი 1935\nკატეგორია:რუსი მხატვრები\nკატეგორია:ქართველი მხატვრები\nკატეგორია:მხატვრები ანბანის მიხედვით\nკატეგორია:XIX საუკუნის მხატვრები\nკატეგორია:XX საუკუნის მხატვრები", "url": "https://ka.wikipedia.org/wiki/ნიკოლა_სკლიფოსოვსკი", "length": 4335}
{"id": "8306", "title": "ნიკო ფიროსმანი", "text": "'''ნიკოლოზ (ნიკო) ფიროსმანაშვილი''' (''ნიკო ფიროსმანი''; დ. 5 აპრილი ან 5 მაისი, 1862,<ref></ref> სოფ. მირზაანი ― გ. 1918, თბილისი) —  ქართველი მხატვარი.\n\n== ბიოგრაფია ==\n200პქ|მარცხნივ|მინი|სახლი სადაც დაიბადა ნიკო ფიროსმანაშვილი\nმინი|ნიკო ფიროსმანაშვილი ახალგაზრდობაში.\nცნობები ფიროსმანის ცხოვრების შესახებ უმეტესად შეკრებილია მისი გარდაცვალების შემდეგ. დაიბადა გლეხის ოჯახში (სოფელ მირზაანში, ახლანდ. დედოფლისწყაროს მუნიციპალიტეტში, კახეთში). მისი ბავშვობის საუკეთესო მეგობარი იყო ლევან კალმახელიძე, რომელმაც ასწავლა ხატვა. რომელიც ადრევე გადასახლდა შულავერში. მშობლების გარდაცვალების შემდეგ ფიროსმანი თბილისში გადავიდა საცხოვრებლად. ბავშვობაშივე იჩენდა დიდ ინტერესს მხატვრობისადმი, ბევრს ხატავდა კიდეც. სპეციალური სამხატვრო განათლება არ მიუღია. 1880-იან წლებში თვითნასწავლ  გ. ზაზიაშვილთან ერთად გახსნა ფერწერის სახელოსნო და აბრების შეკვეთებს იღებდა. 1890-1894 კონდუქტორად მუშაობდა ამიერკავკასიის რკინიგზაზე, შემდეგ ვაჭრობაშიც სცადა ბედი. XIX-XX საუკუნეების მიჯნაზე თბილისელ მედუქნეებთან და მიკიტნებთან აფარებდა თავს, მათი შეკვეთით ხატავდა აბრებს, პორტრეტებს, სურათებს. სიცოცხლის ბოლომდე გაჭირვებას თავი ვერ დააღწია; ქართველ მხატვართა საზოგადოება დროდადრო ცდილობდა შეემსუბუქებინა მისი ხვედრი. თუმცა ფიროსმანი მარტოობაში გარდაიცვალა და მისი საფლავიც უცნობი დარჩა. თბილისში არსებობს მისი სახელობის ქუჩა.\n\n== შემოქმედება ==\nმარცხნივ|მინი|272x272პქ|ჟირაფი\nფიროსმანის, როგორც მხატვრის აღმოჩენაში, მისი სურათების შეგროვებასა და შემოქმედების პროპაგანდაში განსაკუთრებული ღვაწლი მიუძღვის ძმებ ზდანევიჩებს — მხატვარ  კირილ და პოეტ  ილიას, მხატვრებს მ. ლე დანტიუს, დ. შევარდნაძეს, ლ. გუდიაშვილს,  დ. კაკაბაძეს და სხვებს. უფრო გვიან — გ. ლეონიძეს, რომელმაც მნიშვნელოვანი ცნობები მოიპოვა მისი ბიოგრაფიისათვის.\n\n\n\nფიროსმანის ნამუშევრები წარმოდგენილი იყო ქართველ მხატვართა I დიდ გამოფენაზე თბილისში 1918 წელს. 1920-იან წლებში იბეჭდებოდა წერილები პერიოდულ პრესაში, გამოიცა მისდამი მიძღვნილი კრებული. განსაკუთრებით გაცხოველდა ინტერესი ფიროსმანისადმი 50-იან წლების შემდეგ — გამოიცა წიგნები საქართველოში, რუსეთში, უცხოეთში. შეიქმნა ბიოგრაფიული ფილმი, დაიწერა მისდამი მიძღვნილი პიესები, მუსიკალური ნაწარმოებები; ფიროსმანის სურათების გამოფენა მოეწყო ყოფილ სსრკ-ის ქალაქებში და დასავლეთ ევროპის მრავალ ქვეყანაში. თბილისში დაიდგა ფიროსმანის ძეგლი; მხატვრის მშობლიურ სოფელში — მირზაანში — გაიხსნა ფიროსმანის მუზეუმი. მხატვრის ნამუშევართა დიდი ნაწილი ამჟამად ინახება  საქართველოს ხელოვნების სახელმწიფო მუზეუმში, აგრეთვე ყოფილ სსრკ-ისა და საზღვარგარეთის ზოგ მუზეუმებში, თბილისის ყოფილ სსრკ-ისა და უცხოეთის კერძო კოლექციებში. მის ნაწარმოებთა დიდი ნაწილის ქრონოლოგია დღემდე დაუდგენელია.\nმინი|269x269პქ|მეთევზე\nფიროსმანის თემატიკას გარკვეული კვალი დაამჩნია იმ სოციალურმა გარემომ, რომელშიც უხდებოდა ცხოვრება მხატვარს. მის მხატვრულ მემკვიდრეობაში დიდი ადგილი უჭირავს ქეიფის სცენებს, რომელიც არსებითად, თბილისელ ვაჭარ-ხელოსანთა, მიკიტნების,ზოგჯერ თავადების ჯგუფურ პორტრეტებს წარმოადგენს („ბეგოს კამპანია“, „ქეიფი მეარღნე დათიკო ზემელთან“, „თავადების ქეიფი მინდვრად“, „ხუთი თავადის ქეიფი“, 1906, ყველა — საქართველოს ხელოვნების მუზეუმი, თბილისი და სხვა). ზოგჯერ ქეიფის სცენები გაშლილია პეიზაჟის ფონზე („სვირი“, საქართველოს ხელოვნების მუზეუმი, თბილისი), ან ჩართულია მრავალფიგურიან „პანორამულ“ კომპოზიციებში („ვირის ხიდი“, „კახეთის ეპოსი“, „ქეიფი რთველში“). თემატიკურად სცენებს ენათესავება ნატურმორტები და აბრები.\n\nფიროსმანაშვილს იზიდავდა სოფლის ბუნება და ცხოვრება („რთველი“, „დღეობა ბოლნისში“, „გლეხის ქალი ვაჟით“, „გლეხკაცი ვაჟით“, „წყალზე მიმავალი ბავშვებიანი დედაკაცი“, „კალოობა“ - ყველა საქართველოს ხელოვნების მუზეუმი, თბილისი); იშვიათად მიმართავდა ქალაქურ პეიზაჟებს („ბათუმი“, „ფუნიკულორი“ — ორივე საქართველოს ხელოვნების მუზეუმი, თბილისი). განსაკუთრებული პოეტური ძალით არის აღბეჭდილი ფიროსმანაშვილის მიერ დახატული ღამის სცენები („არსენალის გორა ღამით“, მოსკოვი, კერძო კოლექცია; „ყაჩაღმა ცხენი მოიპარა“, „დათვი მთვარიან ღამით“ — ორივე საქართველოს ხელოვნების მუზეუმი, თბილისი). მკვეთრი სოციალური დახასიათებებით გამოირჩევა ფიროსმანაშვილის მიერ თბილისელი ხელოსნების, მედუქნეების, კინტოების, ბოჰემის წარმომადგენელთა, აგრეთვე მუშების პორტრეტები („გოგონა საჰაერო ბუშტით“,მოსკოვი, კერძო კოლექცია; „მდიდარი კინტოს შვილი“, „მეეზოვე“, „ორი მუშა“, „აქტრისა მარგარიტა“, „ორთაჭალის ტურფები“, „მუშა სოსო“, „მებადური“ — ყველა საქართველოს ხელოვნების მუზეუმი, თბილისი და სხვა). სოციალური დაპირისპირება მკაფიოდ არის ნაჩვენები ცნობილ სურათში „უშვილო მილიონერი და ღარიბი ქალი შვილებით“ (საქართველოს ხელოვნების მუზეუმი).\nმარცხნივ|მინი|274x274პქ|აქტრისა მარგარიტა\nფიროსმანაშვილის შემოქმედებაში დიდი ადგილი უჭირავს ანიმალისტურ ჟანრს (დღემდე ფიროსმანაშვილი ერთადერთი ქართველი ანიმალისტია). უეჭველია, მხატვარი ცხოველთა გამოსახულებებში ხშირად გარკვეულ სიმბოლურ-მორალურ აზრს აქსოვდა. განსაკუთრებით შთამბეჭდავია „ირემი“, „ჟირაფი“, „თეთრი ღორი გოჭებით“, „შავი ტახი“, „თეთრი დათვი“, „არწივს კურდღელი დაუჭერია“ და სხვა (ყველა საქართველოს ხელოვნების მუზეუმი). ფიროსმანს იზიდავდა ისტორიული თემებიცა და პერსონაჟებიც („რუსთაველი“, „თამარ მეფე“, „ერეკლე მეორე“, „გიორგი სააკაძე“ — არსებობს სხვადასხვა ვარიანტი; „შეთე გზას უჩვენებს თავად ბარიატინსკის შამილის დასაჭერად“ და სხვა). ფიროსმანის ზოგი სურათი ქართული თეატრის სპექტაკლებით (დ. ერისთავის „სამშობლო“, ვ. გუნიას „და-ძმა“) არის შთაგონებული.\n\nფიროსმანი ჩვეულებრივ მუშამბაზე წერდა. მის სურათებში ადვილი შესამჩნევია, რომ ავტორს სპეციალური განათლება არ მიუღია, მაგრამ ეს არ უშლის ხელს მხატვრის მიერ შექმნილი სამყაროს მთლიანობას, ერთგვარად ხელს უწყობს კიდეც მისი სურათების მკაფიო თავისებურებების გამოვლენას. ფიროსმანაშვილის სურათების უპირველეს ძალას შეადგენს მათი შინაგანი სიმართლე, უშუალობა, დიდი ექსპრესიულობა, ხასიათის მკაფიო გამოკვეთა. სხვა თვითნასწავლ მხატვართაგან განსხვავებით, ფიროსმანაშვილი მიზნად არ ისახავდა ბუნების ნატურალისტურ იმიტაციას, არ მისდევდა წვრილმანებს, შესწევდა ყველაფერში არსებითის, ტიპურის დანახვისა და განზოგადების უნარი. მისი სურათების კოლორიტი მკაცრია, ზოგჯერ თითქმის მონოქრომული (ბევრი სხვა თვითნასწავლი მხატვრისაგან განსხვავებით, რომლებსაც ფერადების სიჭრელე ხიბლავდა). მათი აგება მოწმობს ავტორის მახვილ კომპოზიციურ ალღოს. ფიგურების განლაგება უმეტესად ფრონტალურია, იერატიკული, სახეები არ გადმოგვცემს კონკრეტულ განწყობილებას; სივრცის გადმოცემა, პროპორციული შეფარდებები რამდენიმე პირობითია; განურჩევლად ზომისა, ფიროსმანაშვილის სურათებს შინაგანი მნიშვნელოვანება და მონუმენტურობა ახასიათებს. ყველა ამ თვისებით ფიროსმანის შემოქმედება ძველ ქართულ კედლის მხატვრობას ენათესავება.\n\n== მემკვიდრეობა ==\n250px|thumb|ფიროსმანის ძეგლი მირზაანში.\nthumb|250px|ერთლარიანი ფიროსმანის გამოსახულებით\nროდესაც ფიროსმანს მემკვიდრეობას ვეცნობით, ნათელი ხდება მხატვრის ინტერესთა მრავალფეროვნება, რჩება შთაბეჭდილება, რომ მას სავსებით ჩამოყალიბებული მსოფლგაგება ჰქონდა და შეგნებულად, თანამიმდევრულად ქმნიდა თავის მხატვრულ სამყაროს. ფიროსმანის შემოქმედებამ XX საუკუნის 10-20-იან წლებში მიჯნაზე, როდესაც ხელოვნებაში მწვავედ დაისვა ქართული ეროვნული ფორმის ძიების საკითხი, დიდი გამოძახილი პოვა ქართველ მხატვართა ახალ თაობის წარმომადგენლებში, რომელთაც სამართლიანად მიაჩნდათ, რომ ფიროსმანი ეროვნულ ნიადაგზე ორგანულად აღმოცენებული მხატვარია. დღეს ფიროსმანის შემოქმედება საყოველთაო სახალხო სიყვარულით სარგებლობს.\n\n* ქიზიყში სოფ. მირზაანში ფიროსმანის მშობლიურ სახლში ამჟამად მისი სახლ-მუზეუმია განთავსებული.\n* მირზაანში ყოველწლიურად ოქტომბრის თვეს ტარდება ფიროსმანისადმი მიძღვნილი ფოლკლორული ზეიმი საქართველოს სხვადასხვა კუთხიდან ჩამოსული ხალხური ანსამბლების მონაწილეობით.\n* ნიკო ფიროსმანი გამოსახულია საქართველოს ეროვნულ ვალუტაზე — 1 ლარიანზე.\n* ქალაქ სტამბოლში, თურქეთი, პერიოდულად იბეჭდება ორენოვანი ჟურნალი, სახელწოდებით „ფიროსმანი“.<ref></ref>\n\n== საინტერესო ცნობები ==\n* საქართველოს ეროვნულ მუზეუმში ნიკო ფიროსმანის 146 ნამუშევარია დაცული. 16 ტილო სიღნაღის ისტორიულ-ეთნოგრაფიულ მუზეუმშია გამოფენილი.\n* 2006 წლიდან ფიროსმანის გამოფენამ წარმატებით იმოგზაურა კიევში, სტამბოლში, მინსკში, ვეზელესა და ვილნიუსში. ამ ქვეყნებში მას 350 000-ზე მეტი დამთვალიერებელი ჰყავდა<ref>ეროვნულ მუზეუმში ნიკო ფიროსმანაშვილის გამოფენა გაიხსნება, ''მედინიუსი''.</ref>.\n* 2011 წლის მარტში ცნობილი გახდა, რომ სოფელ ოზაანში ქვრივიშვილების მარნის კარზე გაკეთებული წარწერა ნიკო ფიროსმანს ეკუთვნის. ექსპერტთა 4-კაციანმა  ჯგუფმა ეს დასკვნა 8-თვიანი მუშაობის შემდეგ გამოიტანა. ხელოვნებათმცოდნეები ახლა ქვრივიშვილების ოჯახის გადასაწყვეტილებას ელოდებიან. მათ შეუძლიათ მარნის კარი დაიტოვონ, გაყიდონ ან ნიკო ფიროსმანის მუზეუმს გადასცენ.<ref>სოფელ ოზაანში ნიკალას გაკეთებული წარწერა აღმოაჩინეს / Rustavi 2 Broadcasting Company</ref><ref>ფიროსმანის მიერ მოხატულ კარზე დავა გრძელდება / Rustavi 2 Broadcasting Company</ref>\n* 2011 წლის 31 მაისს ქართველმა სამართალდამცველებმა, ერთ-ერთი საქმის გამოძიებისას, ნიკო ფიროსმანის კიდევ ერთი ადრე გაუჩინარებული ტილო - „დაჭრილი ჯარისკაცი“ იპოვეს. ტილოს ჩაუტარდა ექპერტიზა, რომელმაც დაადასტურა, რომ იგი ორიგინალია. იმავე დღეს  „დაჭრილი ჯარისკაცი“ საქართველოს ეროვნულ გალერეას გადაეცა.<ref>ქართველმა სამართალდამცველებმა ფიროსმანის კიდევ ერთი ტილო - „დაჭრილი ჯარისკაცი“ იპოვეს / Information Agency 'PirWeli'</ref><ref>სამართალდამცველებმა ნიკო ფიროსმანის კიდევ ერთი ტილო ამოიღეს / Presage.tv</ref>\n==გალერეა==\n<gallery>\nფაილი:Pirosmani - Arsenal Hill.jpg|„არსენალის მთა ღამით“\nფაილი:Pirosmani - Roe deer.jpg|„შველი პეიზაჟის ფონზე“\nფაილი:Pirosmani - Janitor.jpg|„მეეზოვე“\nფაილი:Niko Pirosmani. ''Black Lion''. Oil on oilcloth. Private collection.jpg|„შავი ლომი“\nფაილი:Кутеж трех князей.jpg|„სამი თავადის ქეფი“\nფაილი:Count With Kantzi.jpg|„თავადი ყანწით“\nფაილი:Niko Pirosmani. Autumn Feast. Niko Six - picture Panel. Oil on oilcloth. 179,5X379.jpg|„ქეიფი შემოდგომაზე“\nფაილი:Niko Pirosmani. «White Sow with Piglets». Oil on cardboard, 80x100 cm. The State Museum of Fine Arts of Georgia, Tbilisi.jpg|„თეთრი ღორი გოჭებით“\nფაილი:Pirosmani. Nanny Goat (Cardboard 49x80).jpg|„თხა“\nფაილი:Pirosmani - Deer.jpg|„ირემი“\nფაილი:Doctor on a Jackass - Niko Pirosmani.jpg|„ექიმი ვირზე“\nფაილი:Молотьба хлеба в деревне.png|„კალოზე პურის ლეწვა“\nფაილი:Пиросмани. Б-100.jpg|„მონადირე თოფითა და ხაფანგით“\nფაილი:Fischer in rotem Hemd - Niko Pirosmani.jpg|„მეთევზე“\nფაილი:Pirosmani - Ilya Zdanevich (1913).jpg|ილია ზდანევიჩის პორტრეტი\nფაილი:Ein Räuber hat ein Pferd gestohlen - Niko Pirosmani.jpg|„ყაჩაღმა ცხენი მოიპარა“\nფაილი:Kleiner Holzverkäufer - Niko Pirosmani.jpg|„შეშის გამყიდველი ბიჭი“\nფაილი:Niko Pirosmani - Camel herder.jpg|„აქლემის მწყემსი“\nფაილი:Niko Pirosmani. Fisherman among Rocks. Oil on oilcloth. The Tretyakov Gallery, Moscow, Russia.jpg|„მეთევზე კლდეებში“\nფაილი:Ortachla belle (left half of diptych) - Niko Pirosmani.jpg|„ორთაჭალის ტურფა“\nფაილი:Pirosmani. Brooder with Chicks (Cardboard 67x79).jpg|„მამალი და კრუხ-წიწილა“\n</gallery>\n\n== ლიტერატურა ==\n* „ნიკო ფიროსმანიშვილი“, კირილე ზდანევიჩი, თბილისი, 1963 წ. \n* „ნახტომი სამხრეთისაკენ“, კ. პაუსტოვსკი, თბილისი, 1964 წ.\n* „ნიკო ფიროსმანიშვილი“, ა. ბარნოვი, „საბჭოთა ხელოვნება“, თბილისი, 1968, N 3.\n* „ნ. ფიროსმანიშვილის სახლ-მუზეუმი“, ანზორ მაძღარაშვილი, თბილისი, 1970. \n* „Пиросмани“, Э Кузнецов, 1975, Искусство.\n* „მოგონებანი ფიროსმანზე“, შეადგინა მ. სოხაძემ, „ნაკადული“, თბილისი, 1986 წ. \n* „ფიროსმანი, ანუ სიკვდილით იწყება სიცოცხლე“, მამია ჩორგოლაშვილი, „ხელოვნება“, თბილისი, 1991.\n* „ფიროსმანის გარემო“, ანზორ მაძღარაშვილი, თბილისი, 1992, გამომცემლობა „მერანი“.\n* „ნიკო ფიროსმანი“, თემო ჯაფარიძე, თბილისი, 1999 წ. \n* „ჩვენ ვეძებთ ფიროსმანს“, ნელი კობიაშვილი, თბილისი, 2004.\n* „ნიკო ფიროსმანაშვილი“, ვახტანგ ბერიძე, თბილისი, 2007.\n* „ნიკო ფიროსმანი” გიორგი კაკაბაძე, „პეგასი“ 2010.\n\n\n== რესურსები ინტერნეტში ==\n\n\n* ფიროსმანის ბიოგრაფია და ნახატების გალერეა  — Pirosmani.org\n* ნიკო ფიროსმანი, ცხოვრება, შემოქმედება, გალერეა — ბურუსი\n* გიორგი პაპაშვილი, ნიკო ფიროსმანაშვილის სურათის ენა და ფოტოგრაფია — Ars Georgica\n\n== სქოლიო ==\n\n\n\n\n\n\n\nკატეგორია:ქართველი მხატვრები\nკატეგორია:დედოფლისწყაროს მუნიციპალიტეტში დაბადებულები", "url": "https://ka.wikipedia.org/wiki/ნიკო_ფიროსმანი", "length": 11550}
{"id": "8315", "title": "ილიკო ქურხული", "text": "'''ილიკო  (ილია) პეტრეს ძე ქურხული''' (დ. 7 აპრილი <small> [ ძვ. სტ. 25 მარტი]</small>, 1885, თბილისი ― გ. 24 სექტემბერი, 1954, თბილისი) — ქართველი მოხეტიალე მუსიკოსი (მევიოლინე, მესტვირე, მომღერალი).\n\n==ბიოგრაფია==\n1904–1906 სწავლობდა მოსკოვის კონსერვატორიაში ვიოლინოს სპეციალობით (ხელმძღვანელი ბ. სიბორი). აქედანვე დაიწყო მისი, როგორც მოხეტიალე მუსიკოსის მოღვაწეობა. თავდაპირველად ასრულებდა კლასიკური სავიოლინო ლიტერატურულ ნიმუშებს (პატარა პიესებს), შემდეგ რეპერტუარში შეიტანა ქართული ხალხური მელოდიები. შემოიარა რუსეთისა და უკრაინის მრავალი ქალაქი, აგრეთვე ბელორუსი, ბალტიისპირეთი, პოლონეთი, ფინეთი.\n\n1913 წელს დაბრუნდა საქართველოში; ფეხით შემოიარა მთელი საქართველო, გამოდიოდა ეზოებში, კლუბებში, სკოლებში. 1921–1927 იმოგზაურა თურქეთსა და ბალკანეთის ქვეყნებში, სოფიაში ბულგარულ ენაზე გამოსცა წიგნი ქართული ხალხური სიმღერების შესახებ. ერთხანს პარიზშიც ცხოვრობდა. 1927-იდან კვლავ საქართველოშია და განაგრძობს მუსიკალურ მოღვაწეობას. პერიოდულად გამოდიოდა მესტვირე ბ. ბურდულაძესთან ერთად. მუშაობდა ქართულ ხალხურ საკრავების (განსაკუთრებით სტვირის) გაუმჯობესებაზე. ეწეოდა ლიტერატურულ მუშაობას.\n\n==ლიტერატურა==\n* ''ღვინიაშვილი ა.,'' მოხეტიალე მუსიკოსი, თბ., 1959;\n*''ჩიტალაძე ტ.,'' სტვირის კვალდაკვალ, თბ., 1962;\n\n\nკატეგორია:ქართველი მუსიკოსები\nკატეგორია:დაბადებული  7 აპრილი\nკატეგორია:დაბადებული 1885\nკატეგორია:გარდაცვლილი  24 სექტემბერი\nკატეგორია:გარდაცვლილი 1954", "url": "https://ka.wikipedia.org/wiki/ილიკო_ქურხული", "length": 1358}
{"id": "8316", "title": "ვლადიმერ აღნიაშვილი", "text": "250px|thumb|\n'''ვლადიმერ (ლადო) დიმიტრის ძე აღნიაშვილი''' (დ. 7 თებერვალი, 1860, სოფ. შილდა, ახლანდელი ყვარლის რაიონი  ― გ. 23 აპრილი, 1904, თბილისი) — გამოჩენილი ქართველი პედაგოგი, საზოგადო მოღვაწე, ლინგვოდიდაქტიკოსი და ლექსიკოგრაფი, ეთნოგრაფი, ფოლკროლისტი და პუბლიცისტი \n\n==ბიოგრაფია==\nსაქართველოს ცენტრალური სახელმწიფო საისტორიო არქივის ფონდში დაცული დაბადების მოწმობით, ვლადიმერ (ლადო) აღნიაშვილი დაიბადა 1860 წელის 23 იანვარს თელავის მაზრის სოფელ შილდაში (ყვარლის რაიონი). დაბადების მოწმობის ტექსტის თანახმად: იგი „...მონათლულია 29 იანვარს. ნათლობა შეასრულა სოფელ შილდის წმ. ნინოს, ამავე სოფლის ღვთისმშობლის ეკლესიის მღვდელმა ვართლომე იორდანოვმა, ამავე სოფლის ღვთისმშობლის ეკლესიის პრიჩეტნიკების (დიაკვნების) იოსებ და ალექსი აღნიაშვილებისათა. \n\nმშობლები – სოფელ შილდის ღვთისმშობლის ეკლესიის მღვდელი და ბლაღოჩინი დიმიტრი იოკის ძე აღნიევი და სჯულიერი ცოლი ეკატერინე ზაქარიას ასული, ორივე მართმადიდებლობისით სარწმუნოებისანი. ნათლია (მიმრქმელი) – საქართველოს ქვეითი პოლკის III როტნის აფიცერი თავადი ლევან ესტატეს ძე ჯორჯაძე“ (სტილი დაცულია).\n\nლადო აღნიშვილი მრავალშვილიან ოჯახში დაბადებულა. მას 9 და-ძმა ჰყავდა. მათი შთამომავლები დღესაც ცხოვრობენ და მოღვაწეობენ თბილისში, ყვარლის რაიონის სოფ. შილდაში და სხვა. \n\nსაზოგადო საქმეებით გატაცებულ  ვლადიმერ (ლადო) აღნიაშვილს თავად არ შეუქმნია ოჯახი. მისი ბავშვობა და ყრმობა მჭიდროდ იყო დაკავშირებული ოჯახურ წეს-ჩვეულებებთან, მის მშობლიურ სოფელ შილდასთან, მის სახელოვან ტრადიციებთან.\n\n==განათლება==\n* 1868 წლის სექტემბერი - შევიდა სოფელ შილდის №1 სასოფლო სასწავლებელში, რომელიც იმ წელს მისი მამის ინიციატივით გაიხსნა.\n* 1872 წელს დაამთავრა დაწყებითი სკოლა.\n* 1872-1877 წლებში სწავლობდა თელავის სასულიერო სემინარიაში.\n* 1877-1881 წლებში სწავლობდა გორის სამასწავლებლო სემინარიაში. დაამთავრა სანიმუშო ყოფაქცევით და წარჩინებით 1881 წლის 14 ივნისს.\n\n== მოღვაწეობა==\nვლადიმერ (ლადო) აღნიაშვილის პირველი ლექსიკოლოგიური მცდელობები დაკავშირებულია რუსული ენის სახელმძღვანელოს და რუსულ-ქართული უბის ლექსიკონის გამოცემასთან.\n\n* 1881 წელს დაინიშნა ქართული და რუსული ენების პირველ მასწავლებლად ტფილისის სათავადაზნაურო სასწავლებელში (ინსპექტორი – ნ. ლომოური).\n* 1883-1893 მუშაობდა ტფილისის ქართველ კათოლიკეთა სამრევლო სკოლაში.\n* 1883 წელს გამოსცა სახელმძღვანელო „Первый шагъ въ изученიи русскаго языка для начальныхъ грузинскихъ школъ“ („პირველი ნაბიჯი რუსული ენის შესწავლაში დაწყებითი ქართული სკოლებისათვის“).\n* 1887 გამოიცა ლადო აღნიაშვილის რუსულ-ქართული უბის ლექსიკონი („ნამცეცა“ - „Карманный словарь“). \n* ამავე წელს ლ. აღნიაშვილის ინიციატივით საფუძველი ჩაეყარა „ქართველთა წიგნების გამომცემელ ამხანაგობას“, რომელიც ოფიციალურად გაფორმდა 1894 წლის 31 მაისს.\n* 1885-1888 წლებში ლადო აღნიაშვილი ქმნის ქართული ხალხური სიმღერების ეთნოგრაფიულ გუნდს, შემდგომში ცნობილს სახელწოდებით: „ქართული ხორო“. ვლადიმერ (ლადო) აღნიაშვილი მისი ორგანიზატორი და სულის ჩამდგმელია.\n* პირველი კონცერტი გაიმართა 1886 წლის 15 ნოემბერს (გიორგობისთვეს) ქართულ თეატრში.\n* 1888 წელს ლ. აღნიაშვილმა განახორციელა ორი წარმოდგენა ქართულ ხალხურ თქმულებებზე დაყრდნობით – „ყარამანიანი“ (3 მოქმედებად, 11 სურათად) და „ტარიელი“ (3 მოქმედებად და 10 სურათად).\n* 1889 – ვლადიმერ აღნიაშვილი – ქართული თეატრის ზედმხედველია. \n* 1890 წელს „ქართველთა წიგნების გამომცემელმა ამხანაგობამ“ გამოსცა ლადო აღნიაშვილის მიერ ხალხში შეგროვილი ხალხური ზღაპრები (წიგნი 1) რომელშიც 15 ზღაპარი შევიდა.\n* 1892 წლის პირველ სექტემბერს ვლადიმერ (ლადო) აღნიაშვილი გახდა „ქართველთა წერა-კითხვის გამავრცელებელი საზოგადოების“ ნამდვილი წევრი.\n* 1892-1893 ლადო აღნიაშვილი გამოსცემს ოჯახში საკითხავი „ახალი ანბანის“ 8 წიგნს - „ან“, „ბან“, „გან“, „დონ“, „ენ“ – 1892 წ; „ვინ“ – პაწაწა მინერალოგია, „ზენ“ – პაწაწა ბოტანიკა, „თან“ – პაწაწა ზოოლოგია – 1893 წ.\n* 1893 წლის 5-10 მაისი – გამოხმაურება „ახალი ანბანის“ კრიტიკაზე – „პასუხად ქაჩალ, ულმობელ კრიტიკოსს, ბ-ნ „პაატას“ და ორი კითხვა „ივერიის“ რედაქციისადმი“.\n* 1894 ლადო აღნიაშვილი გაემგზავრა სპარსეთში იმ მიზნით, რათა შეესწავლა სპარსეთის მიერ მიტაცებულ ტერიტორიებზე ქართველების მიერ შემონახული ქართული ზნე – ჩვეულებები, ტრადიციები და სხვ.\n* 1896 წელს – ჟურნალ „მოამბეში“ გამოქვეყნდა ლადო აღნიაშვილის „მგზავრის წერილები“ წიგნიდან „სპარსეთი და იქაური ქართველები“. იმავე წელს გამოიცა იგი ცალკე წიგნადაც ამავე სახელწოდებით.\n* 1895-1899 წლებში ლადო აღნიაშვილი თანამშრომლობდა საყმაწვილო ყოველთვიურ ჟურნალ „ჯეჯილთან“, რომელშიც გამოაქვეყნდა სტატიების ციკლი „საკვირველებანი ბუნებისა“ – მცენარეებზე და ცხოველებზე.\n* 1896-1897 წლებში – სოფელმა საგარეჯომ (კახეთში) ლადო აღნიაშვილი აირჩია მამასახლისად. აქ მან განავითარა აქტიური საზოგადოებრივი მუშაობა. გაზეთმა „ივერიამ“ თავის ფურცლებზე 1898 წელს განიხილა საგარეჯოს საზიარო მამულების დაყოფის საკითხი. საქმე ეხება დავას საგარეჯოელებსა და გიორგიწმინდელებს შორის მინდვრების საზღვრების გამო. ამ საკითხის გადაწყვეტაში საგარეჯოელთა სასარგებლოდ მონაწილეობდა ლადო აღნიაშვილი, იმ დროს საგარეჯოს მამასახლისი. ეს ამბავი ისე გახმაურებულა, რომ გაზეთ „ივერიის“ ფურცლებზე გაშლილა დავა. აღსანიშნავია, რომ გიორგიწმინდელებმა ლადო აღნიაშვილს უწოდეს „საგარეჯოს მამა“ და გიორგიწმინდის „მამინაცველი“.\n\nლადო მონაწილეობდა, აგრეთვე, საგარეჯოს კულტურულ ცხოვრებაშიც. მაგ: 1897 წელს საგარეჯოს თეატრის მოყვარულთა კოლექტივმა ამ თვითმოქმედი თეატრის დაარსების 10 წლისთავის აღსანიშნავად დადგა სპექტაკლი „ხანუმა“, რომელშიც მთავარ როლს ასრულებდა ლადო აღნიაშვილის პაპიდა – ვარო. თეატრის მოყვარულთა კოლექტივის საქველმოქმედო სპექტაკლში, ვაროს გარდა, ჩაბმულნი იყვნენ აღნიაშვილების მთელი ოჯახი ლადოს მეთაურობით. ლადო აღნიაშვილი აქტიურად ეხმაურებოდა თეატრალური ცხოვრების ყველა მნიშვნელოვან მოვლენას და აქვეყნებდა გამოხმაურებებს სპექტაკლებზე იმხანად გამოცემულ ჟურნალ-გაზეთებში.\n* 1897 წელს - ლადო აღნიაშვილის თაოსნობით დაარსდა „ქართველთა სააღებმიცემო ამხანაგობა „შუამავალი“ (კოოპერატივი), იმდროინდელი „ცნობის ფურცელი“ გამოეხმაურა კოოპერატივ „შუამავლის დაარსებას“.\n* 1900-1901 ლადო აღნიაშვილი იყო მამა-დავითის სკოლის მასწავლებელი.\n\n== სიცოცხლის ბოლო დღეები==\nდაუღალავმა, ხანგრძლივმა შრომამ წელში გაწყვიტა ლადო აღნიაშვილი, სულიერად მოქანცა.  იგი სულიერად დასნეულდა, დაემართა ტვინის დამბლა.  1901 წლის 27 თებერვალს იგი მოათავსეს მიხეილის საავადმყოფოში, სადაც ხანგრძლივი მკურნალობის შემდეგ ლადო აღნიაშვილი გარდაიცვალა 1904 წლის 10 აპრილს. დაკრძალულია თბილისში კუკიის სასაფლაოზე. კუკიის სასაფლაომდე გალობით მიაცილეს ქართველმა მომღერლებმა და ამით გამოხატეს მის მიმართ პატივისცემა და მადლიერება.  \n\n==ლიტერატურა==\n\n* ''იმედაშვილი ი.'', ლადო აღნიაშვილი, ტფ., 1929;\n* ''მეტრეველი პ.,'' ლადო აღნიაშვილი, „მნათობი“, 1960, № 6;\n\n\n==რესურსები ინტერნეტში==\n* ლადო აღნიაშვილი\n* ვლადიმერ (ლადო) აღნიაშვილი\n* ვლადიმერ (ლადო) აღნიაშვილი \n* ვლადიმერ (ლადო) აღნიაშვილი \n* ვლადიმერ (ლადო) აღნიაშვილი : ციური ბერიძე\n\n\n\nკატეგორია:ქართველი ეთნოგრაფები\nკატეგორია:ქართველი პედაგოგები\nკატეგორია:ქართველი ფოლკლორისტები\nკატეგორია:დაბადებული  7 თებერვალი\nკატეგორია:დაბადებული 1860\nკატეგორია:გარდაცვლილი  23 აპრილი\nკატეგორია:გარდაცვლილი 1904\nკატეგორია:ყვარლის მუნიციპალიტეტში დაბადებულები\nკატეგორია:ქართველი ლექსიკოგრაფები", "url": "https://ka.wikipedia.org/wiki/ვლადიმერ_აღნიაშვილი", "length": 6796}
{"id": "8318", "title": "პირველი ინტიფადა", "text": "'''პირველი ინტიფადა''' პალესტინელებსა და ისრაელელებს შორის 1987-დან 1993 წლამდე (როდესაც ოსლოს შეთანხმებით პალესტინის ეროვნული მმართველობა ჩამოყალიბდა) მომხდარი ძალადობრივი ინციდენტების სერიაზე მიუთითებს. ამ მოვლენათა სერიას ხშირად ასევე „ქვათა ომს“ უწოდებენ. მეორე ინტიფადა, აგრეთვე ცნობილი როგორც \"ალ-აქსა ინტიფადა\", გრძელდებოდა 2000-იდან 2005-ის დასაწყისის ჩათვლით.\n\n==რესურსები ინტერნეტში==\n*გაეროს რეზოლუცია #605\n*მითები და ფაქტები - პალესტინელთა წინააღმდეგობა\n\nკატეგორია:პალესტინის ტერიტორიები\nკატეგორია:ახლო აღმოსავლეთი", "url": "https://ka.wikipedia.org/wiki/პირველი_ინტიფადა", "length": 526}
{"id": "8320", "title": "ჯონ მალკოვიჩი", "text": "'''ჯონ გევინ მალკოვიჩი''' ( დ. 9 დეკემბერი, 1953, კრისტოფერი, ილინოისი) - ამერიკელი მსახიობი, პროდიუსერი და დირექტორი. მისი ოჯახი ბენტონის საღამოს ახალი ამბების და ჟურნალის „Outdoor Illinois“ გამომცემლები იყვნენ ბენტონში, ილინოისი. მათი ოჯახი შტატში ცნობილია, როგორც ილინოისის გარემოს დაცვის მოძრაობის ერთ-ერთი დამფუძნებელთაგანი.\n\n== ბიოგრაფია ==\nდაიბადა კრისტოფერში, ილინოისი, ხორვატიული წარმოშობის კათოლიკურ ოჯახში. ბავშვობაში მსუქანი ბიჭი ყოფილა, თუმცა საშუალო სკოლის ბოლო წლებში სისტემატური ფიზიკური ვარჯიშით ათლეტური აღნაგობა მიუღია. სწავლობდა ილინოისის სახ. უნივერსიტეტში ეკოლოგიის ფაკულტეტზე. თუმცა შემდეგ შეიცვალა სწავლის საგანი თეატრალურზე, ერთ-ერთი პროფესორის მიერ მისთვის გაკეთებული კომენტარის პასუხად, რომ მისგან მსახიობი ვერ დადგებოდა. მალევე, კოლეჯიდან წასვლის შემდეგ, მალკოვიჩი თავის სარჩენად მცირე-ანაზღაურებად სამსახურთა სერიას იცვლის - მუშაობს სასკოლო ავტობუსის მძღოლად, მღებავად, საკანცელარიო ნივთების მაღაზიის თანამშრომლად და ა. შ.\n\n1976 წელს მალკოვიჩი ჩიკაგოს (ილინოისი) სტეპენვულფის თეატრალური კომპანიის აკრედიტებული წევრი ხდება. 1983 წელს ნიუ-იორკში გადადის და სპექტაკლში „ნამდვილი დასავლეთი“ (True West) იღებს მცირე როლს. 1984-ში ბროდვეიზე დასტინ ჰოფმანთან ერთად სპექტაკლში „კომივოიაჟორის სიკვდილი“ ჩნდება. სპექტაკლის სატელევიზიო ფილმად გადაღების შემდეგ მალკოვიჩი ამ როლისთვის ემმის ჯილდოს იღებს. საფილმო დებიუტს ის ფილმში „ადგილები გულში“ აკეთებს (1984), რომლისთვისაც ის აკადემიის ჯოლდოზე იქნა წაყენებული დამხმარე როლში საუკეთესო მსახიობი მამაკაცისთვის. 1994 წელს ოსკარზე იყო წაყენებული იგივე კატეგორიით ფილმში „In the Line of Fire“. მიუხედავად იმისა, რომ ის სატიტულო როლს ასრულებს ჩარლი კაუფმანის სცენარით გადაღებულ ფილმში „იყო ჯონ მალკოვიჩი“, აქ ის საკუთარი სახელის მქონე გამოგონილ პერსონაჟს ანსახიერებს, რაზეც მთავარი გმირის შუა სახელი „ჰორაციო“ მიუთითებს. მალკოვიჩს კამეო როლი აქვს ფილმში „ადაპტაცია“, ასევე კაუფმანის დაწერილი სცენარით. მალკოვიჩის სადირექტორო დებიუტი “The Dancer Upstairs” 2002 წელს გამოდის.\n\nმალკოვიჩი ბოლო მრავალი წლის განმავლობაში საფრანგეთში ცხოვრობს მის ფრანგ მეგზურ ნიკოლეტა პეირანთან და ორ შვილთან (ამანდინ და ლევი) ერთად. 2005 წლის 4 აპრილს ილინოისის სახ. უნივერსიტეტში სიტყვით გამოსვლისას მას საზეიმოდ გადასცეს თეატრის დიპლომი. 1970-იანებში უნივერსიტეტში სწავლისას მას საბოლოო სადიპლომო გამოცდა აშშ კონსტიტუციაში არ ჩაუბარებია. დიპლომის მისაღებად მას ეს გამოცდა გაუუქმეს. მალკოვიჩი ერთგული რჩება კომპანიისა, რომელმაც მას პირველი შანსი მისცა სამსახიობო კარიერაში, ის ხშირად ბრუნდება სტეპენვულფის თეატრში, სადაც ის დღესაც სპექტაკლებში მონაწილეობს, როგორც მსახიობი ან დამდგმელი-რეჟისორი.\n\n== ფილმოგრაფია ==\n\n\n\n\n\n\n\n\n\n\n\n\n\n\n\n\n== რესურსები ინტერნეტში ==\n\n* \n* \n* ჯონ მალკოვიჩი Box Office Mojo-ზე\n* ჯონ მალკოვიჩი  Netflix-ზე\n* \n* ჯონ მალკოვიჩი Emmys-ზე\n\n\nკატეგორია:ამერიკელი მსახიობები\nკატეგორია:დაბადებული 1953\nკატეგორია:დაბადებული 9 დეკემბერი", "url": "https://ka.wikipedia.org/wiki/ჯონ_მალკოვიჩი", "length": 2791}
{"id": "8340", "title": "ჰეზბოლა", "text": "საკუთარი სახელი '''ჰეზბოლა''' ყურანიდან ნასესხები ფრაზაა და ნიშნავს „ღმერთის პარტიას“.\n\nპოპულარული სახელია ისლამური ორგანიზაციებისთვის:\n\n* ჰეზბოლა (ლიბანი) — შიითური პოლიტიკური პარტია და მილიცია, რომელმაც დიდი წვლილი გაიღო ლიბანიდან ისრაელის განსადევნად; მათ ბევრი ერი ტერორისტულ აცქიებში სდებდა ბრალს;\n* ჰეზბოლა (თურქეთი) — ქურთების ისლამური სუნიტური დაგჯუფებაა თურქეთში;\n* ჰეზბოლა (ერაყი) — შიითური პოლიტიკური პარტია, რომელიც სადამ ჰუსეინის რეჟიმის წინააღმდეგ გამოდიოდა წარსულში სამხრეთ ერაყის ბაზებიდან;\n* ქურთთა რევოლუციური ჰეზბოლა — ერაყის ქურთთა ისლამისტური დაჯგუფება, დაფუძნებული 1983 წელს და გაუქმებული 2002-ში;\n* ჰეზბოლა (ირანი) — პოლიტიკური მიმართულება ირანში.", "url": "https://ka.wikipedia.org/wiki/ჰეზბოლა", "length": 670}
{"id": "8355", "title": "ჯეკ ბრებჰემი", "text": "thumb|180px|ჯეკ ბრებჰემი\nსერ '''ჯონ ართურ „ჯეკ“ ბრებჰემი''' ( დ. 2 აპრილი 1926, ჰერტსვილი, სიდნეი, ავსტრალია —  გ. 19 მაისი, 2014) — ავსტრალიელი სპორტსმენი, ფორმულა 1-ის პილოტი და სამგზის მსოფლიო ჩემპიონი. მეტსახელად „ბლექ ჯეკი\".\n==რესურსები ინტერნეტში==\n*Sir Jack Brabham Passes Away Peacefully, Aged 88\n\n\n\n\n\nკატეგორია:ფორმულა 1-ის ავსტრალიელი მრბოლელები\nკატეგორია:დაბადებული 1926\nკატეგორია:ფორმულა 1-ის მსოფლიო ჩემპიონები\nკატეგორია:ბრებჰემის მრბოლელები (ფორმულა 1)‎\nკატეგორია:დაბადებული 2 აპრილი", "url": "https://ka.wikipedia.org/wiki/ჯეკ_ბრებჰემი", "length": 497}
{"id": "8356", "title": "დიმიტრი არაყიშვილი", "text": "'''დიმიტრი ეგნატეს ძე არაყიშვილი''' (დ.  23 თებერვალი <small>[ ძვ. სტ. 11 თებერვალი]</small>, 1873, ვლადიკავკაზი — გ.  13 აგვისტო, 1953, თბილისი) — ქართველი კომპოზიტორი, მუსიკათმცოდნე-ეთნოგრაფი, პედაგოგი და საზოგადო მოღვაწე. ქართული პროფესიული მუსიკის ერთ-ერთი ფუძემდებელი. საქართველოს სსრ სახალხო არტისტი (1929). საქართველოს სსრ მეცნიერებათა აკადემიის აკადემიკოსი (1950). სსრკ-ის სახელმწიფო პრემიის ლაურეატი (1950).\n\n==ბიოგრაფია==\nსიჭაბუკის წლები არაყიშვილმა ჩრდილოეთ კავკასიაში - არმავირსა და ეკატერინოდარში  (ახლანდელი კრასნოდარი) გაატარა. მუსიკისადმი სიყვარული არაყიშვილს გაუღვიძა ლ. აღნიაშვილის  ქართულმა გუნდმა (ხელმძღვანელი ი. რატილი), რომელსაც პირველად 1890 წელს მოუსმინა არმავირში. ამ პერიოდს განეკუთვნება მისი პირველი ნაწარმოებები - რომანსი \"ჩემო მკვლელო, ვიცი, ვიცი\" (ლექსი ი. ჭავჭავაძისა) და ქართული ცეკვა ფორტეპიანოსათვის. 1894-1901 წლებში არაყიშვილი სწავლობდა მოსკოვის ფილარმონიული საზოგადოების სამუსიკო დრამატულ სასწავლებელში, რომელიც წარმატებით დაამთავრა ა. ილინსკის (კომპოზიცია), ს. კრუგლიკოვის (თეორიული საგნები) და ვ. კესის (დირიჟორობა) ხელმძღვანელობით.\n\nმოსკოვში ყოფნის წლებში (1894-1918) არაყიშვილმა ახლო ურთიერთობა დაამყარა გამოჩენილ რუს მუსიკოსებსა და მეცნიერებთან (ს. ტანეევი, ა. კასტალსკი, მ. იპოლიტოვ-ივანოვი, ს. პასხალოვი, მ. პიატნიცკი). ამ პერიოდში იგი გატაცებით კრებდა, იკვლევდა და პროპაგანდას უწევდა ქართული მუსიკის ფოლკლორს. ხალხური მუსიკის შემოქმედებისადმი ინტერესმა იგი მჭიდროდ დააკავშირა მოსკოვის უნივერსიტეტთან არსებულ სამუსიკო-ეთნოგრაფიის კომისიასთან. ამ კომისიის დავალებით არაყიშვილმა ოთხი (1901, 1902, 1904, 1908) სამეცნიერო ექსპედიცია მოაწყო საქართველოს სხვადასხვა რაიონებში და მოაგროვა დიდძალი მუსიკალური მასალა (500-ზე მეტი ხალხური სიმღერა), რომელიც შემდეგ ვრცელი გამოკვლევითა და კომენტარებითურთ სამ დიდ კრებულად გამოსცა. არაყიშვილის ნაშრომებმა საქვეყნოდ წარმოაჩინა ქართული ხალხური მუსიკის თვითმყოფობა.\n\n1906 წელს არაყიშვილმა მოწინავე რუს მუსიკოსებთან ერთად საფუძველი ჩაუყარა \"სახალხო კონსერვატორიას\", სადაც თვითონაც ასწავლიდა. ორი წლის შემდეგ მან არბატის უღარიბესი მოსწავლეებისათვის დააარსა უფასო სამუსიკო კურსები. მისი პირადი თაოსნობითა და ღვაწლით 1908 მოსკოვში გამოვიდა პროგრესული ჟურნალი \"მუზიკა ი ჟიზნი\", რომელსაც რამდენიმე წლის განმავლობაში თვითონვე რედაქტორობდა. ამავე პერიოდში იგი აქტიური წევრი იყო მოსკოვის \"მეცნიერების, ხელოვნებისა და ლიტერატურის ქართული საზოგადოებისა\", რომელსაც სათავეში ედგა ა.სუმბათაშვილ-იუჟინი.\n\n==შემოქმედება==\nსაზოგადო, პედაგოგიურ და მეცნიერულ მოღვაწეობა არაყიშვილი დაძაბულ შემოქმედებით შრომას უთავსებდა. ამ პერიოდს განეკუთვნება მისი ოცზე მეტი საუკეთესო რომანსები, ოპერა \"თქმულება შოთა რუსთაველზე\" (1904), რომელიც 1919 წელს თბილისის ოპერის თეატრის სცენაზე დაიდგა (ამ ნაწარმოებით იწყება ქართული ეროვნული ოპერის სცენური ისტორია), სიმფონიური სურათი \"ჰიმნი ორმუზდს\" (\"საზანდრებს შორის\", 1911) და ბევრი საგუნდო ნაწარმოები.\n\n1918 არაყიშვილი  საქართველოში გადმოსახლდა და მთავარ ამოცანად მან მუსიკოსთა ახალგაზრდა კადრების მომზადება დაისახა. 1921 წელს თბილისში მისი უშუალო ინიციატივით დაარსდა მეორე კონსერვატორია, რომელთანაც ჩამოყალიბდა საგუნდო კლასი, სიმებიანი კვარტეტი, საოპერო სტუდია. 1926-1930 არაყიშვილი იყო თბილისის კონსერვატორიის (1923 ორივე კონსერვატორია გაერთიანდა) დირექტორი, კათედრის გამგე, საკომპოზიციო ფაკუკლტეტის დეკანი. 1932 იგი სათავეში ჩაუდგა საქართველოს კომპოზიტორთა კავშირს. საბჭოთა პერიოდში არაყიშვილის შემოქმედება გამდიდრდა სხვადასხვა ჟანრის ნაწარმოებებით (კომიკური ოპერა \"დინარა\", სიმფონიები, კანტატა).\n\nარაყიშვილის მემკვიდრეობის ყველაზე ვრცელი და მნიშვნელოვანი დარგია კამერულ-ვოკალური ლირიკა. ამ ჟანრში კომპოზიტორმა ჭეშმარიტად კლასიკური მნიშვნელობის ნიმუშები შექმნა. მეტად მრავალფეროვანია არაყიშვილია სარომანსო შემოქმედების ლიტერატურული-პოეტური საფუძველი (ჰაფიზი, ა. პუშკინი, ა. ფეტი, ი. პოლონსკი, ა. მაიკოვი, ი. ჭავჭავაძე, ნ. ბარათაშვილი, გ. ქუჩიშვილი, გ. ტაბიძე), მისი რომანსები გამოირჩევა მელოდიურობითა და გამომხატველობით, ფორმის პლასტიკურობითა და ლაკონიურობით, ფაქიზი ჰარმონიული კოლორიტით. განსაკუთრებით აღსანიშნავია \"ივერიის მთებზე\", \"ნუ მღერი, ლამაზო\" (პუშკინი), \"აღსდექ, შეინავარდე\", \"ვარდ-ყვავილთა სამეფოს მოდი\", \"სიოვ ნაზო\" (ჰაფიზი), \"ვარსკვლავიანსა ღამეს\" (ა. ფეტი), \"მე შენ გელი\" (მ. დავიდოვა), \"ღამეა ბნელი\", \"შემოღამდება\", \"ურმული\" (გ. ქუჩიშვილი), რომლებიც ფართოდ გავრცელდა ხალხში, დამკვიდრდა საკონცერტო და პედაგოგიურ რეპერტუარში. საგულისხმოა, რომ მრავალრიცხოვანმა რომანსებმა ნიადაგი მოუმზადა არაყიშვილის ოპერას \"თქმულება შოთა რუსთაველზე\". ოპერის სტილისტური თავისებურებები იმავე ინტონაციური საწყისებით განისაზღვრება (ძველი თბილისის მუსიკალური ფოლკლორის აღმოსავლური ნაკადი), რომლიდანაც არაყიშვილის სარომანსო მუსიკა აღმოცენდა. ოპერას საფუძვლად დაედო ხალხური თქმულება რუსთაველის ცხოვრების ერთ დრამატული ეპიზოდის შესახებ (ლიბრეტო  ალ. ხახანაშვილის,  ს. შანშიაშვილის, ი. მჭედლიშვილის). სიუჟეტის ინტიმურმა ხასიათმა და რომანსული ფორმების ფართო გამოყენებამ ოპერას კამერული ხასიათი მისცა. ოპერის ცალკეულმა ნაწყვეტებმა საყოველთაო აღიარება მოიპოვა (შესავალი, თამარის კავატინა, შოთას არია, მგოსნის სიმღერა, ურმული, აბდულ-არაბისა და რუსუდანის დუეტი).\n\nუფროსი თაობის სხვა ქართველ კომპოზიტორებთან ერთად (მ. ბალანჩივაძე, ზ. ფალიაშვილი, ნ. სულხანიშვილი, ვ. დოლიძე) არაყიშვილი აღიარებულია ეროვნული საკომპოზიციო სკოლის ფუძემდებლად.\n\nდაკრძალულია მწერალთა და საზოგადო მოღვაწეთა დიდუბის პანთეონში. მასთან დიდუბის პანთეონში დასაფლავებულია მისი მეუღლე — '''მატრონა გერასიმეს ასული კუპრიანოვა''' (დ. 20 ოქტომბერი, 1885 სოფ. ვასილევსკაია, ახლანდელი მოსკოვის ოლქი — გ. 14 თებერვალი, 1946, თბილისი) — 1953 წლის სექტემბერში კუკიის სასაფლაოდან გადმოასვენეს დიდუბის პანთეონში.\n\nთბილისში არსებობს მისი სახელობის ქუჩა.\n\n==ლიტერატურა==\n*''ბეგაჯანოვი ა.,'' დიმიტრი არაყიშვილი, თბ., 1953;\n*''Донадзе В.,'' Музыкальное наследие Грузии (Классический период), კრ.: Грузинская музыкальная культура, М., 1957\n\n* ზ. ბაბუნაშვილი, თ. ნოზაძე, „მამულიშვილთა სავანე“, გვ. 57, თბ., 1994\n\n== რესურსები ინტერნეტში ==\n* დიმიტრი არაყიშვილი\n\n \n\n\nკატეგორია:საქართველოს მეცნიერებათა ეროვნული აკადემიის აკადემიკოსები\nკატეგორია:ქართველი კომპოზიტორები\nკატეგორია:დაბადებული 23 თებერვალი\nკატეგორია:დაბადებული 1873\nკატეგორია:გარდაცვლილი 13 აგვისტო\nკატეგორია:გარდაცვლილი 1953\nკატეგორია:დიდუბის პანთეონში დაკრძალულები\nკატეგორია:საქართველოს საისტორიო და საეთნოგრაფიო საზოგადოების წევრები\nკატეგორია:საქართველოს სსრ მეცნიერებათა აკადემიის აკადემიკოსები", "url": "https://ka.wikipedia.org/wiki/დიმიტრი_არაყიშვილი", "length": 6187}
{"id": "8357", "title": "კოხის რეაქცია", "text": "'''კოხის რეაქცია''', ''კოხის ფენომენი'' — ტუბერკულოზის ბაქტერიების მიმართ სენსიბილიზებული ადამიანის ან ცხოველის ორგანიზმის შეცვლილი რეაქციულობის გამოვლენა. პირველად აღწერა რობერტ კოხმა 1882 წელს. კოხის რეაქცია ორგანიზმში ტუბერკულოზური ინფექციის არსებობაზე მიუთითებს.\n==ლიტერატურა==\n\n\nკატეგორია:მედიცინა\nდიაგნოზი", "url": "https://ka.wikipedia.org/wiki/კოხის_რეაქცია", "length": 311}
{"id": "8358", "title": "ჯეკი სტიუარტი", "text": "thumb|180px|ჯეკი სტიუარტი\nსერ '''ჯონ იანგ \"ჯეკი\" სტიუარტი''' () (დ. 11 ივნისი 1939, მილტონი, შოტლანდია) — ბრიტანელი ფორმულა 1-ს პილოტი და სამგზის მსოფლიო ჩემპიონი.\n\n==ბიოგრაფია==\n\n==რესურსები ინტერნეტში==\n* Driver Database\n\n\n\n\n\n\nკატეგორია:ფორმულა 1-ის შოტლანდიელი მრბოლელები\nკატეგორია:დაბადებული 11 ივნისი\nკატეგორია:დაბადებული 1939", "url": "https://ka.wikipedia.org/wiki/ჯეკი_სტიუარტი", "length": 331}
{"id": "8359", "title": "მიკა ჰაკინენი", "text": "thumb|170px|მიკა ჰაკინენი\n'''მიკა პაული ჰაკინენი''' (; დ. 28 სექტემბერი 1968, ვანტაა, ფინეთი) — ფინელი ფორმულა 1-ის მრბოლელი (1991-2001), ორგზის მსოფლიო ჩემპიონი (1989 და 1999) და ვიცეჩემპიონი (2000).\n\n== ბიოგრაფია ==\nმიკა ჰაკინენი დაიბადა 1968 წლის 28 სექტემბერს ქალაქ ვანტააში ჰარი და აილი ჰაკინენების ოჯახში. 1991 წლიდან მიკა ცხოვრობს მონტე-კარლოში, თუმცა სახლები აქვს ფინეთსა და საფრანგეთში. \n\nმიკა ჰაკინენი ავტორბოლებში მონაწილებიბს 1987 წლიდან.\n\n===ფორმულა ერთი===\n====ლოტუსი (1991–1992)====\n====მაკლარენ ფორდი (1993)====\n====მაკლარენ პეჟო (1994)====\n====მაკლარენ მერსედესი (1995–2001)====\n1995 წელს ავსტრალიის გრან-პრიზე მიკის მანქანას საბურავი გაუსკდა და მისი ბოლიდი მაღლი სიჩქარით შეეჯახა კედელს. მრბოლელმა თავის ქალის მოტეხლობა მიიღო და რამდენიმე ხანი იმყოფებოდა კომაში. გამოჯანმრთელების შემდგომ მან კვლავ გააგრძელა ავტორბოლის კარიერა. ფორმულა ერთში.\n\n===DTM (2005–2007)===\n2004 წელს დაბრუნდა ავტოსპორტში DTM ჩემპიონატზე. 2007 წელს სეზონის დამსრულებისთანავე მიიღო ავტოსპორტიდან წასვლის გადაწყვეტილება. აღნიშნულ სეზონზე მოიგო სამი რბოლა და სამი სეზონი.\n\n==პირადი ცხოვრება==\n1998 წელს დაქორწინდა ერიე ჰონკანენზე. 2000 წლის 11 დეკემბერს შეეძინათ შვილი ჰიუგო რონანი, 2005 წლის 12 მაისს — ქალიშვილი აინა ჯულია. 2008 წელს წყვილი დაშორდა. 2010 წლის 30 ნოემბერს მიკის და მის მეგობარ გოგონას მარკეტა რემეშოვას შეეძინათ ქალიშვილი ელა.\n\n== გამარჯვებები ==\n'''მოპოვებული გრანპრები'''\n\n\n== საიტი ==\n9o|მიკა მიკა ჰაკინენი Top Gear-ში\n\n\n\n\n\n\nკატეგორია:ფინელი ავტომრბოლელები\nკატეგორია:ფორმულა 1-ის ფინელი მრბოლელები\nკატეგორია:დაბადებული 1968\nკატეგორია:ფორმულა 1-ის მსოფლიო ჩემპიონები\nკატეგორია:ლოტუსის მრბოლელები (ფორმულა 1)\nკატეგორია:დაბადებული 28 სექტემბერი", "url": "https://ka.wikipedia.org/wiki/მიკა_ჰაკინენი", "length": 1652}
{"id": "8360", "title": "ვანტაა", "text": "'''ვანტაა''' (, ) — ქალაქი და მუნიციპალიტეტი ფინეთში, უუსიმაას პროვინციაში. მდებარეობს ფინეთის ყურის სიახლოვეს, მდინარე ვანტან-იოკის ნაპირზე, ჰელსინკიდან 19 კილომეტრში. ჰელსინკთან, ესპოოსთან და კაუნიაინენთან ერთად შეადგენს დიდი ჰელსინკის შიდა ბირთვის ნაწილს. 2015 წლის 30 ივნისის მდგომარეობით ვანტააში ცხოვრობდა 212,473 ადამიანი. ვანტაა ჰელსინკის ქალაქ-თანამგზავრია.\n\n==რესურსები ინტერნეტში==\n*ოფიციალური საიტი\n\nკატეგორია:ფინეთის ქალაქები", "url": "https://ka.wikipedia.org/wiki/ვანტაა", "length": 438}
{"id": "8364", "title": "დიდი კუდუ", "text": "'''დიდი კუდუს''' () — წყვილჩლიქოსანი ძუძუმწოვარი ძროხისებრთა ოჯახისა. მისი სხეულის სიგრძე 245 სმ აღწევს, რქებისა 150 სმ, მასა 300 კგ. გავრცელებულია აფრიკის უმეტეს ნაწილში — მდინარე ზამბეზიდან სამხრეთით. ქმნის 6-10 (ზოგჯერ 30-40) სულისაგან შემდგარ ჯგუფს. მაკეობის ხანგრძლივობა 7-8 თვეა.\n\n== ლიტერატურა ==\n\n\n\n\nკატეგორია:ტყის ანტილოპები", "url": "https://ka.wikipedia.org/wiki/დიდი_კუდუ", "length": 333}
{"id": "8365", "title": "მცირე კუდუ", "text": "'''მცირე კუდუ''' () — წყვილჩლიქოსანი ძუძუმწოვარი ძროხისებრთა ოჯახისა. სიდიდით ჩამორჩება დიდ კუდუს. გავრცელებულია აღმოსავლეთ აფრიკაში (კენია, ტანზანია, სომალი). კვების, გამრავლებისა და ქცევის მხრივ მცირე კუდუს ბევრი საერთო აქვს დიდ კუდუსთან.\n\n== ლიტერატურა ==\n\n\n\n\nკატეგორია:ტყის ანტილოპები", "url": "https://ka.wikipedia.org/wiki/მცირე_კუდუ", "length": 288}
{"id": "8367", "title": "ესპოო", "text": "thumbnail|120px|ესპოოს გერბი\n'''ესპოო''' (''ფინ.:'' Espoo [ˈɛspɔː]; ''შვედ.:'' Esbo) ჰელსინკის გარეუბანი და ფინეთის სიდიდით მეორე ქალაქია. იგი ვანტაასთან, კაუნიაინენთან და სხვა გარეუბნებთან ერთად ქმნის ჰელსინკის მეტროპოლიას.\n\nესპოოს ფართობია 528 კმ², მოსახლეობა 230.000 კაცი, აქედან 8,8% შვედურად მოლაპარაკე. ესპოოში მდებარეობს ნოკიას შტაბ-ბინა და ჰელსინკის ტექნიკური უნივერსიტეტი. აქ დაიბადა ფორმულა 1-ის პილოტი კიმი რაიკონენი.\n\n== რესურსები ინტერნეტში ==\n\n*1952 ზაფხულის ოლიმპიადის ოფიციალური რეპორტი.  p.&nbsp;50.\n*ქალაქი ესპოო – ოფიციალური საიტი \n*ქალაქი ესპოო (Esbo) – ოფიციალური საიტი \n*ქალაქი ესპოო  – ოფიციალური საიტი \n*ესპოს კონვენცია და მარკეტინგი ესპო მოოგზაურებისათვის \n*ჰელსინკის ტექნიკური უნივერსიტეტი  – მდებარეობს ესპოში \n\n\n\nკატეგორია:ფინეთის ქალაქები", "url": "https://ka.wikipedia.org/wiki/ესპოო", "length": 767}
{"id": "8369", "title": "კაუნიაინენი", "text": "thumb|130px|კაუნიაინენის გერბი\n'''კაუნიაინენი''' (''ფინ.:'' Kauniainen [ˈkɑu.ni.ɑiˌnen]; ''შვედ.:'' Grankulla) - ჰელსინკის გარეუბანია, რომელიც ქალაქებთან ესპოო და ვანტაასთან ერთად ქმნის ჰელსინკის მეტროპოლიას. \n\nკაუნიაინენის მოსახლეობა 8.426 კაცია, აქედან 40% შვედურად მოლაპარაკე.\n\n\n\nკატეგორია:ფინეთის ქალაქები", "url": "https://ka.wikipedia.org/wiki/კაუნიაინენი", "length": 309}
{"id": "8371", "title": "ტომას მორი", "text": "'''ტომას მორი''' ( ან Thomas More; დ. 7 თებერვალი, 1478, ლონდონი — გ. 6 ივლისი, 1535, ლონდონი) — ინგლისელი სახელმწიფო მოღვაწე და ჰუმანისტი მწერალი.\n\n==ადრეული წლები==\nტომას მორი დაიბადა 1477 წლის 7 თებერვალს. დაწყებითი განათლება მან წმინდა ანტონიუსის გრამატიკულ სკოლაში მიიღო. 1497 წელს იგი ოქსფორდის უნივერსიტეტში შევიდა. 1499 წელს მამის დაჟინებული თხოვნით ტომას მორმა დატოვა ოქსფორდის უნივერსიტეტი. მორი ლონდონში დაბრუნდა და დაიწყო იურისპუდენციის შესწავლა. 1502 წელს მან დაამთავრა ეს სკოლა და ადვოკატი გახდა. ერაზმ როტერდამელის თქმით მორი იყო ყველაზე სამართლიანი და კეთილსინდისიერი ადვოკატი, რომელიც საკუთარ თავზე უფრო ნაკლებს ზრუნავდა, ვიდრე სხვის კეთილდღეობაზე.\n==სახელმწიფოს სამსახურში==\n1504 წელს 27 წლის მორი პარლამენტის თემთა პალატის წევრად აირჩიეს. იმავე წელს მეფე ჰენრი VIIმ თემთა პალატისაგან მოითხოვა დაემტკიცებინათ ახალი სუბსიდია, 38 ათასი გირვანქა სტერლინგის ოდენობით, მეფის ასულის, მარგარიტას გათხოვებასთან დაკავშირებული ხარჯების დასაფარავად. დეპუტატთა წინაშე გამოსულმა თომას მორმა იმდენად გაბედულად და დამაჯერებლად უარყომეფის მოთხოვნა, რომ თემთა პალატამ მას სავსებით დაუჭირა მხარი. მეფეს უნდოდა მისი დასჯა, მაგრამ თემთა პალატის წევრების ხელშეუხებლობის გამო, მთელი რისხვა მორის მამას დაატეხა თავს. ჰენრიმ იგი ტაუერში დაამწყვდია და 100 გირვანქა სტერლინგის ჯარიმის გადახდისთანავე გაათავისუფლა. ამ ინციდენტის შემდეგ რეპრესიების შიშით მორი თავს ანებებს პოლიტიკურ მოღვაწეობას.1504-1509 წლებში ტომას მორმა იმოგზაურა ნიდერლანდსა და საფრანგეთში. 1509 წელს, ჰენრი VII-ის გარდაცვალების შემდეგ, ტომას მორი დაბრუნდა სამშობლოში და კვლავ შეუდგა საზოგადოებრივ საქმიანობას. 1510 წელს იგი აირჩიეს პარლამენტის დეპუტატად. 1515 წელს მორი დიპლომატიური მისიით მიემგზავრება ფლანდრიაში, სადაც იგი გაიცნობს გამოჩენილ ნიდერლანდერ ჰუმანისტს პეტრე ეგიდიუსს. აქვე იგი იწყებს თავის ცნობილ ნაწარმოებზე „უტოპიაზე“ მუშაობას.   1521 წელს მორი დაინიშნა ხაზინადრის თანაშემწის თანამდებობაზე.ამასთან ერთად მან მიიღო რაინდის წოდება და მონაწილეობდა დიპლომატიურ მისიებში. 1522 და 1525 წლებში, მეფის ბრძანებით მორს საჩუქრად გადასცეს მიწები ოქსფორდსა და კენტის საგრაფოებში. 1523 წელს, მეფის თანხმობით, ტომას მორი აირჩიეს თემთა პალატის თავმჯდომარედ, მიუხედავად ასეთი დიდი წყალობისა, მორი არ გამხდარა მეფის მორჩილი იარაღი პარლამენტში. 1529 წელს ტომას მორი ინგლისის ლორდ-კანცლერი ხდება. ეს იყო პირველი შემთხვევა, როდესაც ინგლისში ეს პოსტი დაიკავა ბურჟუაზიული წრის წარმომადგენელმა.\n\n==სიკვდილით დასჯა==\nჰენრი VIII-ისა და მორის შეჯახება მორის დაღუპვით დამთავრდა. მეფეს სურდა გაჰყროდა თავის პირველ ცოლს ეკატერინე არაგონელს და დედოფლის ლამაზი სეფე-ქალი ანა ბოლეინი შეერთო ცოლად. მეფეს ამისათვის სჭირდებოდა პოლიტიკური მხარდაჭერა თავისი კანცლერისაგან — ტომას მორისაგან. მაგრამ მორმა მხარი არ დაუჭირა მას და 1532 წელს უარი განაცხადა კანცლერის თანამდებობაზე. მის წინააღმდეგ დაუყოვნებლივ დაიწყო რეპრესიები. მას ბრალი დასდეს სახელმწიფოს ღალატში. ტომას მორს ჩამოართვეს მეფის მიერ მისთვის მინიჭებული ყველა ტიტული და ქონება. 1535 წელს უკანასკნელ სასამართლო პროცესზე მორს გამოუტანეს სასტიკი განაჩენი, რომლის თანახმად მის სხეულს დაანაწევრებდნენ და ქალაქის კარიბჭეზე ჩამოკიდებდნენ, ხოლო თავს კი ლონდონის ხიდზე. შემდგომში მეფემ „შეამსუბუქა“ განაჩენი და ბრძანა მხოლოდ თავი მოეკვეთათ „დამნაშავისთვის“. როდესაც ტაუერში მყოფ ტომას მორს შეატყობინეს მეფემ მტანჯველი სიკვდილისგან გიხსნა და განაჩენი შეგიმსუბუქაო, მორმა წამოიძახა — ღმერთო! შენ დაიფარე ყველა მეფის ასეთი მოწყალებისგანო. ეშაფოტზე ასვლისას კი ჯალათი გაამხნევა „ცოცხლად მეგობარო! ნუ გეშინია შენი მოვალეობისა, კისერი მოკლე მაქვს, კარგად დაუმიზნე, რომ არ შერცხვე“ . 1935 წელს კათოლიკურმა ეკლესიამ ტომას მორი წმინდანად შერაცხა.\n\n==ლიტერატურა==\n*ტომას მორი, „უტოპია“, თბილისის უნივერსიტეტის გამომცემლობა, თბ., 1983\n\n== რესურსები ინტერნეტში ==\n*The Center for Thomas More Studies \n* Thomas More Chambers \n* \n\n==სქოლიო==\n\n\n\nკატეგორია:ინგლისელი მწერლები\nკატეგორია:დაბადებული 1478\nკატეგორია:გარდაცვლილი 1535\nკატეგორია:სიკვდილით დასჯილი ადამიანები\nკატეგორია:კათოლიკური ეკლესიის წმინდანები", "url": "https://ka.wikipedia.org/wiki/ტომას_მორი", "length": 3885}
{"id": "8373", "title": "ჩარლზ დიკენსი", "text": "'''ჩარლზ ჯონ ჰუფემ დიკენსი''' (, ფსევდონიმი - „ბოზ“ (), დ. 7 თებერვალი, 1812, ლენდპორტი, ჰემფშირი — გ. 9 ივნისი, 1870, გედს-ჰილი, კენტი) — ვიქტორიანული ერისა და ყველა დროის ერთ-ერთი ყველაზე პოპულარული ინგლისელი მწერალი, რომლის რომანებისა და მოთხრობების ბეჭდვა არასდროს შეწყვეტილა.<ref></ref><ref>„Victorian squalor and hi-tech gadgetry: Dickens World to open in England“. Bloomberg News. 23 May 2007. „He created some of English literature's most memorable characters and his work, which has never gone out of print, continues to bring the poverty of 19th-century London to life for future generations“.</ref>\n\nჩარლზ დიკენსის შემოქმედება ბრწყინვალე ფურცელია ინგლისის კრიტიკული რეალიზმის ისტორიაში. მის სახელთან დაკავშირებულია მთელი ეპოქა ინგლისური ლიტერატურის განვითარებაში. ჩარლზ დიკენსი დაიბადა საზღვაო უწყების მოსამსახურის ოჯახში. მან ბავშვობიდანვე იგემა ცხოვრების სიდუხჭირე. ოჯახი მუდამ სიღარიბეში იმყოფებოდა. ვალების გადაუხდელობის გამო მომავალი მწერლის მამა ჩასვეს მოვალეთა ციხეში, საიდანაც თავი დააღწია მოულოდნელად. დიკენსი 10 წლიდან მუშაობდა ვაქსის ფაბრიკაში. ბავშვობაში მიღებული განათლება არ ატარებდა რამდენადმე სისტემატურ ხასიათს. ის მუშაობდა სასამართლოსა და პარლამენტის რეპორტიორად. სამსახურმა ხელი შეუწყო მას ცხოვრებისეული გამოცდილების გამდიდრებაში. ბავშვობისა და სიჭაბუკის მძიმე წლები მან შემდგომ აღწერა თავის რომანებში - „დევიდ კოპერფილდი“ და „პაწია დორითი“.\n\n== ბიოგრაფია ==\n=== ადრეული წლები ===\nდაიბადა პორტის მცირე მოხელის ოჯახში. სიღარიბის გამო ვერ შეძლო სკოლის დამთავრება, თუმცა ბავშვობაში ინტენსიურად იყო დაკავებული თვითგანათლებით (კითხულობდა დანიელ დეფოს, ჰენრი ფილდინგის, ტობაიას სმოლეტისა და სხვების რომანებს). მამის გაკოტრების შემდეგ მუშაობდა ლონდონის ვაქსის ქარხანაში, კანცელარიის მწერლად, პარლამენტის სტენოგრაფად (1831-დან), რეპორტიორად. 1833 წლიდან ფსევდონიმით „Boz“ ლონდონის ჟურნალებში აქვეყნებდა ნარკვევებსა და მოთხრობებს, რომლებიც შემდეგ შევიდა წიგნში „Sketches by Boz“ (1836). ბევრს მოგზაურობდა (აშშ, 1842, 1867–68; იტალია, 1844–45; შვეიცარია, 1846, და სხვ.), 1846 წელს დააარსა გაზეთი „Daily news“, გამოსცემდა ლიტერატურულ-მხატვრულ ჟურნალებს „სახლის საკითხავი“ („Household words“, 1850-დან), „მთელი წლის განმავლობაში“ („All the year round“, 1859-დან). ჰქონდა სამსახიობო ნიჭიც, 1858 წლიდან კითხულობდა საკუთარ თხზულებებს; 1860 წელს დასახლდა ლონდონთან ახლოს მდებარე მამულში.<ref name=\"დრე\"></ref>\n\n==ბიბლიოგრაფია==\n* ''„ოლივერ ტვისტი“'' (1839)\n* ''„ნიკოლას ნიკლბი“'' (1839)\n* ''„საშობაო სიმღერა“'' (1843)\n* ''„დევიდ კოპერფილდი“'' (1850)\n* ''„ორი ქალაქის ამბავი“'' (1859)\n* ''„დიდი იმედები“'' (1861)\n\n==სქოლიო==\n\n\n\n\n\n\n\nკატეგორია:ინგლისელი მწერლები\nკატეგორია:დაბადებული 1812\nკატეგორია:გარდაცვლილი 1870\nკატეგორია:XIX საუკუნის ინგლისელი რომანისტები\nკატეგორია:ინგლისელი ჟურნალისტები\nკატეგორია:XIX საუკუნის ბრიტანელი არამხატვრული მწერლები\nკატეგორია:XIX საუკუნის ესეისტები\nკატეგორია:XIX საუკუნის ბრიტანელი ჟურნალისტები\nკატეგორია:ბრიტანელი ისტორიული რომანისტები\nკატეგორია:ბრიტანელი მამაკაცი ესეისტები\nკატეგორია:ბრიტანელი მამაკაცი ჟურნალისტები\nკატეგორია:ბრიტანელი მამაკაცი რომანისტები\nკატეგორია:კულტურის კრიტიკოსები\nკატეგორია:ინგლისელი ისტორიული რომანისტები\nკატეგორია:ინგლისელი მამაკაცი ჟურნალისტები\nკატეგორია:ინგლისელი მამაკაცი არამხატვრული მწერლები\nკატეგორია:ინგლისელი მამაკაცი რომანისტები\nკატეგორია:სოციალური კრიტიკოსები\nკატეგორია:ლონდონელი მწერლები\nკატეგორია:XIX საუკუნის ფსევდონიმიანი მწერლები", "url": "https://ka.wikipedia.org/wiki/ჩარლზ_დიკენსი", "length": 3316}
{"id": "8374", "title": "ოთხი მართლმორწმუნე ხალიფა", "text": "'''ოთხი მართლმორწმუნე ხალიფა''' ( ''ალ-ხულაფა'უ-რ-რაშიდუნი'') სუნიტური ტრადიციის მიხედვით იყვნენ პირველი ოთხი ხალიფა, რომლებიც იდეალური მუსლიმი მბრძანებლის სიმბოლოებად ითვლებიან. ისინი მაჰმადის ახლო თანამებრძოლნი იყვნენ და ძალაუფლება მემკვიდრეობით არ მიუღიათ.\n\n* აბუ-ბექრი 632-634\n* ომარ იბნ ალ-ხატაბი 634-644\n* უსმან იბნ აფანი 644-656\n* ალი იბნ აბუ ტალიბი 656-661\n\n==ქრონოლოგია==\n\n<timeline>\nImageSize  = width:700 height:60\nPlotArea   = width:680 height:30 left:10 bottom:20\n\nColors =\n    id:yellow    value:rgb(0.7,0.7,1) # light yellow\n    id:red       value:rgb(1,0.7,0.7) # light red\n    id:green     value:rgb(0.7,1,0.7) # light green\n    id:blue      value:rgb(1,1,0.7)   # light blue\n    id:cyan      value:rgb(0.7,1,1)   # light blue\n    id:purple    value:rgb(1,0.7,1)   # light purple\n    id:grey      value:gray(0.8)      # grey\n\nPeriod      = from:630 till:665\nTimeAxis    = orientation:horizontal\nScaleMajor  = unit:year increment:5 start:630\nScaleMinor = unit:year increment:1 start:632\n\nBarData=\n  bar:barre1\n\nPlotData=\n\n  align:center textcolor:black fontsize:8 mark:(line,black) shift:(0,-5)\n\n  bar:barre1\n  from:    632  till:  634   color:orange   text:[[აბუ-ბექრი]]                         \n  from:    634   till:  644  color:yellow   text:[[ომარ იბნ ალ-ხატაბი]]\n  from:    644  till:  656  color:blue     text:[[უსმან იბნ აფანი]]\n  from:    656  till:  661  color:red      text:[[ალი იბნ აბუ ტალიბი]]\n\n</timeline>\n\n\n\nკატეგორია:მართლმორწმუნე ხალიფები", "url": "https://ka.wikipedia.org/wiki/ოთხი_მართლმორწმუნე_ხალიფა", "length": 1472}
{"id": "8375", "title": "აბუ ბაქრი", "text": "მინი|აბუ ბაქრი აჩერებს ბრბოს, XVI საუკუნის [[თურქეთი|თურქული]] [[მინიატურა]]\n\n'''აბდ ალ-ლაჰ იბნ უსმან ალსიდიკ აბუ ბაქრი''', ''აბე-ბაქარი'', ''აბი-ბაქრი'' (; დ. 573, მექა — გ. 23 აგვისტო 634, მედინა) — მუჰამედის სიმამრი და პირველი მუსლიმი ხალიფა 632-634 წლებში.\n\n== ბიოგრაფია ==\nმუჰამედის სიკვდილის შემდეგ 632 წელს აბუ ბაქრი ომაიადების ტომის და ომარ იბნ ალ-ხატაბის დახმარებით მუსლიმთა ახალ მეთაურად იქნა არჩეული. მან პირველმა მიიღო ხალიფის ტიტული. აბუ ბაქრი მუჰამედის პირველ მიმდევართაგანი იყო, რომელიც 622 წელს მოციქულს თან ახლდა მექადან მედინაში (''ჰიჯრა'') გაქცევის დროს\n\nმუჰამედის სიკვდილის შემდეგ არაბი ტომების კონსოლიდაცია დარღვეულ იქნა და გამოჩნდნენ ახალი \"მოციქულები\". თუმცა ეს ამბოხებები 633 წელს ხალიდ იბნ ალ-ვალიდის მიერ სასტიკად იქნა ჩახშობილი და მომდევნო წლებიდან დაიწყო არაბთა სისტემატიური შეტევები ბიზანტიისა და სასანიდური ირანის წინააღმდეგ. აბუ ბაქრი, როგორც რელიგიური მეთაურის გავლენა გადაიზარდა საერო ძალაუფლებაში და საფუძველი ჩაეყარა ხალიფატს. მის მემკვიდრე მის მიერვე დასახელებული ომარ იბნ ალ-ხატაბი იქნა არჩეული.\n\n== იხილეთ აგრეთვე ==\n* ოთხი მართლმორწმუნე ხალიფა\n* ომარ იბნ ალ-ხატაბი\n* ალი იბნ აბუ ტალიბი\n\n==ლიტერატურა==\n\n\n== რესურსები ინტერნეტში ==\n* Sahaba.net: აბუ ბაქრი \n* AbuBakr.com\n* აბუ ბაქრის დეტალური ბიოგრაფია \n\n\n\n\nკატეგორია:ხალიფები\nკატეგორია:დაბადებული 573\nკატეგორია:გარდაცვლილი  23 აგვისტო\nკატეგორია:გარდაცვლილი 634\nკატეგორია:მართლმორწმუნე ხალიფები\nკატეგორია:VII საუკუნის ხალიფები", "url": "https://ka.wikipedia.org/wiki/აბუ_ბაქრი", "length": 1414}
{"id": "8376", "title": "ხალიფების სია", "text": "'''ხალიფა''' — სახალიფოს ხელმძღვანელის ოფიციალური ტიტულია. ხალიფა არის წინასწარმეტყველ მუჰამედის წარმომადგენელი, ყველა მუსულმანის სულიერი ლიდერი, საღვთო კანონების დამცველი და აღმსრულებელი დედამიწაზე. ხალიფას მოვალეობა იყო შეენარჩუნებინა კანონის უზენაესობა ქვეყანაში, პასუხისმგებელი იყო ყველა სახელმწიფოებრივი ორგანოს შარიათის კანონების მიხედვით მუშაობაზე, დაეცვა სახელმწიფო საზღვრები, შეექმნა მოქალაქეებისათის ცხოვრების ნორმალური პირობები. ხალიფად გახდომა შეეძლო მხოლოდ ისლამის მიმდევარ მამაკაცს, რომელიც ერკვეოდა რელიგიის საკითხებში და იყო სამართლიანი. \n\nწინასწარმეტყველ მუჰამედის გარდაცვალების შემდეგ მმართველ ოთხ ხალიფას ეწოდა მართლმორწმუნე (632-661 წწ.). მათ შემდეგ ქვეყანას სათავეში ჩაუდგა ჯერ ომაიანთა დინასტია (661-750 წწ.), შემდეგ კი აბასიანები (750-1258 წწ.). ბაღდადის სახალიფოს დაცემის შემდეგ ხალიფის ტიტულს ატარებდნენ ეგვიპტის მამლუქები. ოსმალეთის იმპერიის მიერ ეგვიპტის დაპყრობის შემდეგ ხალიფის ტიტულს ოსმალეთის სულთნები ატარებდნენ. 1924 წელს ოსმალეთის იმპერია გაუქმდა. ხალიფის ტიტულმაც არსებობა შეწყვიტა.\n\n==რაშიდუნები==\n\n* აბუ-ბექრი 632-634\n* ომარ იბნ ალ-ხატაბი 634-644\n* უსმან იბნ აფანი 644-656\n* ალი იბნ აბუ ტალიბი 656-661\n\n==ომაიანები==\n\n*მუავია I, 661-680\n*იაზიდ I, 680-683\n*მუავია II, 683-684\n*მარვან I, 684-685\n*აბდ ალ-მალიქი, 685-705\n*ვალიდ I, 705-715\n*სულეიმან იბნ აბდ ალ-მალიქი, 715-717\n*უმარ II, 717-720\n*იაზიდ II, 720-724\n*ჰიშამი, 724-743\n*ვალიდ II, 743-744\n*იაზიდ III, 744\n*იბრაჰიმ იბნ ალ-ვალიდი, 744\n*მერვან II, 744-750\n\n==აბასიდები==\n*აბუ ლ-აბას ალ-საფაჰი  750-754\n*ალ-მანსური  754-775 \n*ალ-მაჰდი  775-785   \n*ალ-ჰადი 785-786  \n*ჰარუნ ალ-რაშიდი  786-809   \n*ალ-ამინი 809-813 \n*ალ-მამუნი  813-833\n*ალ-მუთასიმი  833-842  \n*ალ-ვასიკი  842-847 \n*ალ-მუთავაქილი  847-861  \n*ალ-მუნთასირი 861-862 \n*ალ-მუსთაინი  862-866  \n*ალ-მუთაზი  866-869 \n*ალ-მუჰთადი 869-870\n*ალ-მუთამიდი 870-892 \n*ალ-მუთადიდი 892-902   \n*ალ-მუქთაფი 902-908  \n*ალ-მუკთადირი 908-932  \n*ალ-კაჰირი 932-934   \n*არ-რადი 934-940 \n*ალ-მუთაქი 940-944  \n*ალ-მუსთაქფი 944-946 \n*ალ-მუტი 946-974  \n*ატ-ტაი 974-991   \n*ალ-კადირი 991-1031  \n*ალ-კაიმი 1031-1075\n*ალ-მუკთადი 1075-1094 \n*ალ-მუსთაზჰირი 1094-1118  \n*ალ-მუსთარშიდი 1118-1135 \n*არ-რაშიდი 1135-1136\n*ალ-მუკთაფი 1136-1160 \n*ალ-მუსთანჯიდი 1160-1170  \n*ალ-მუსთადი 1170-1180 \n*ალ-ნასირი 1180-1225    \n*აზ-ზაჰირი 1225-1226 \n*ალ-მუსთანსირი 1226-1242 \n*ალ-მუსთასიმი 1242-1258\n\n==ფატიმიდები==\n* ალ-მაჰდი აბდულა (909—934)\n* ალ-ქაიმი (934—946)\n* ალ-მანსურ ბილაჰი (946—953)\n* ალ-მუიზი (953—975)\n* ალ-აზიზ ბილაჰი (975—996)\n* ალ-ჰაკიმ ბიარმილაჰი (996—1021)\n* ალი აზ-ზაჰირი (1021—1036)\n* ალ-მუსთანსირ ბილაჰი (1036—1094)\n* ალ-მუსთალი (1094—1101)\n* ალ-ამირი (1101—1130)\n* ალ-ჰაფიზი (1130—1149)\n* აზ-ზაფირი (1149—1154)\n* ალ-ფაიზი (1154—1160)\n* ალ-ადიდი (1160—1171)\n\n==კორდოვის ომაიანები==\n\n*აბდ ალ-რაჰმან III 929–961\n*ჰაქიმ II 961–976 \n*ჰიშამ II 976–1008 \n*მუჰამად II 1008-1009 \n*სულეიმან II 1009–1010 \n*ჰიშამ II 1010–1012  \n*სულეიმან II 1012–1016  \n*აბდ ალ-რაჰმან IV 1017 \n*ალი იბნ ჰამუდ ალ-ნასირი 1016–1018 \n*ალ-ქასიმ იბნ ჰამუდ ალ-მამუ 1018–1021 \n*იაჰია იბნ ალი იბნ ჰამუდ ალ-მუთალი 1021–1023 \n*ალ-ქასიმ იბნ ჰამუდ ალ-მამუ 1023   \n*აბდ ალ-რაჰმან V 1023–1024 \n*მუჰამად III 1024–1025 \n*ჰიშამ III 1025–1031\n\n==ალმოჰადები==\n\n==კაიროს აბასიდები==\n\n==ოსმალო ხალიფები==\n\n== ლიტერატურა ==\n*\n*\n*\n\n\n*\nკატეგორია:მუსულმანთა სიები", "url": "https://ka.wikipedia.org/wiki/ხალიფების_სია", "length": 3236}
{"id": "8378", "title": "სადამ ჰუსეინი", "text": "'''სადამ ჰუსეინ აბდ ალ-მეჯიდ ალ-თიქრითი''' (; დ. 28 აპრილი, 1937, ელ-აუჯა, ერაყი — გ. 30 დეკემბერი, 2006, ბაღდადი, ერაყი) — ერაყის პრეზიდენტი 1979–2003 წლებში.\n\n== ბიოგრაფია ==\n\nსადამ ჰუსეინი დაიბადა მეცხვარის ოჯახში, პატარა სოფელ ელ-აუჯაში, რომელიც მდებარეობს თიქრითიდან სამხრეთით 13 კილომეტრში. მამამისი მის დაბადებამდე ექვსი თვით ადრე დაიკარგა. მალევე კიბოსგან მისი 13 წლის ძმაც დაიღუპა. ამის  შემდეგ სადამი იზრდებოდა დედის ძმასთან.<ref name=\"ref5\"></ref>\n\nდედა ხელმეორედ დაქორწინდა, საიდანაც სადამს სამი ნახევარძმა შეეძინა. მამინაცვალი - იბრაჰიმ ალ-ჰასსანი ცუდად ექცეოდა. 10 წლის ასაკში სადამმა დატოვა ოჯახი და დაბრუნდა ბაღდადში ბიძასთან. მისი მომავალი მეუღლის მამა იყო მორწმუნე სუნიტი მუსლიმანი, ასევე 1941 წლის ინგლის-ერაყის ომის ვეტერანი. მოგვიანებით მისი ნათესავები თიქრითიდან მისი უახლოესი მრჩევლები გახდნენ. ბიძამისის დახმარებით დაამთავრა სკოლა ბაღდადში. სკოლის შემდეგ სამი წელი სწავლობდა ერაყის იურიდიულ სასწავლებელში, რომელიც მიატოვა 1957 წელს, 20 წლის ასაკში, რათა შეერთებოდა რევოლუცურ მოძრაობას. ამ პერიოდში ის მუშაობდა სკოლაში მასწავლებლად.<ref name=\"ref6\">\n\n</ref>\n\n==ლიტერატურა==\n\n*\n\n== რესურსები ინტერნეტში ==\n\n* ბიბისის პროფილი სადამ ჰუსეინზე \n* წყაროები სადამ ჰუსეინის შესახებ \n\n== სქოლიო ==\n\n\n\n\n\nკატეგორია:დაბადებული 28 აპრილი\nკატეგორია:დაბადებული 1937\nკატეგორია:გარდაცვლილი 30 დეკემბერი\nკატეგორია:გარდაცვლილი 2006\nკატეგორია:სიკვდილით დასჯილი პრეზიდენტები\nკატეგორია:კაიროს უნივერსიტეტის კურსდამთავრებულები\nკატეგორია:ერაყელი პოლიტიკოსები\nკატეგორია:ერაყის პრეზიდენტები\nკატეგორია:დიქტატორები\nკატეგორია:დამხობილი პრეზიდენტები\nკატეგორია:მოკლული პოლიტიკოსები\nკატეგორია:მოკლული პრეზიდენტები\nკატეგორია:გინესის მსოფლიო რეკორდების წიგნის რეკორდსმენები\nკატეგორია:ერაყელი პოეტები\nკატეგორია:არაბულენოვანი რომანისტები\nკატეგორია:XX საუკუნის მამაკაცი მწერლები\nკატეგორია:XXI საუკუნის მამაკაცი მწერლები", "url": "https://ka.wikipedia.org/wiki/სადამ_ჰუსეინი", "length": 1805}
{"id": "8380", "title": "ბენიტო მუსოლინი", "text": "'''ბენიტო ამილკარე ანდრეა მუსოლინი''' (; დ. 29 ივლისი, 1883, პრედაპიო, ემილია-რომანია, იტალია — გ. 28 აპრილი, 1945, ჯულინო-დი-მეძეგრა, კომო, ლომბარდია, იტალია) — იტალიის ფაშისტი დიქტატორი 1922–1943 წლებში, იტალიის სოციალური რესპუბლიკის მმართველი 1943–1945 წლებში.\n\n== ბიოგრაფია ==\n=== ახალგაზრდობა (1883–1914) ===\nthumb|left|მუსოლინის დაბადების ადგილი, დღეისთვის მუზეუმი.\nბენიტო მუსოლინი დაიბადა ცენტრალურ იტალიაში რომანიის პატარა სოფელში ქალაქ ფორლის მახლობლად 1883 წლის 29 ივლისს. მამამისი ალესანდრო მჭედელი იყო, დედამისი როზა - სოფლის მასწავლებელი. მამამისი სოციალისტური პარტიის აქტიური წევრი იყო და თავის უფროსს ვაჟს დაარქვა ბენიტო ამილკარე ანდრეა - მექსიკელი რევილუციონერის ბენიტო ხუარესის, ცნობილი ანარქისტის ამილკარე ჩიპრიანოს და იტალიური სიციალისტური პარტიის დამაარსებლის ანდრეა კოსტას პატივსაცემად. ოჯახი გაჭირვებულად ცხოვრობდა და ბენიტოს როგორც კი ის წამოიზარდა, მამის დახმარება მოუხდა სამჭედლოში. ბავშვობაში ბენიტო გამოირჩეოდა აგრესიული ტემპერამენტით და ამპარტავნობით, ის რთულად აღსაზრდელი ყმაწვილი იყო, მაგრამ ამავე დროს მას ახასიათებდა ახლობლებისადმი სითბო და მეგობრებისადმი ერთგულება.\nსკოლაში, სადაც ბენიტო ამღზრდელებისათვის მუდმივი თავის ტკივილი იყო, მას ძალიან ნიჭიერ ყმაწვილად სთვლიდნენ, რომელსაც სწავლისადმი ლტოლვა ახასიათებდა. თვრამეტი წლის ასაკში სასწავლებლის დამთავრების შემდეგ ბენიტომ მასწავლებლის დიპლომი მიიღო. მაგრამ პედაგოგობა არ იზიდავდა მეამბოხე, სოციალისტური და ანარქისტული იდეებით გატაცებულ თავაწყვეტილ ყმაწვილს, რომელიც თავისი ხულიგნური ფათერაკებით ძალიან ამაყობდა.\n\n1902 წელს მუსოლინიმ შვეიცარიას შეაფარა თავი, რათა თავი აეცილებინა ჯარში გაწვევას. აქ ის შავ მუშად მუშაობდა მშენებლობაზე, გამოსცადა შიმშილი, უსახლკარობა, უუფლებობა. მაგრამ გამჭრიახმა ყმაწვილმა მალე მონახა თავისთვის შესაფერი საქმე. მუშათა წრეში ის განათლებით და აქტიურობით გამოირჩეოდა და მას შესთავაზეს პროფკავშირის სამდივნოში მუშაობა. ამავე დროს მან დაიწყო სტატიების წერა, რომლებშიც ქადაგებდა ანარქიული სოციალიზმის თავისებურ გაგებას და გამოხატავდა თავის ანტიკლერიკალიზმს და შეძლებული კლასებისადმი მტრობას. ის ძალიან ბევრს კითხულობდა, რომ დაეძლია პოლიტიკური ფილოსოფიის მთელი ისტორია. ის სწავლობდა მარქსს და კაუცკის, შოპენჰაუერს და ნიცშეს, ბლანკის და სორელს, კროპოტკინს და ბაკუნინს და ა.შ.. მოგვიანებით გადავიდა კანტზე, ჰეგელზე, სპინოზაზე და ა.შ...\n\nლოზანაში და ბერნში მუსოლინი ძალიან დაუახლოვდა რუს სტუდენტებს და ემიგრანტებს, რომელთა აღვირახსნილობა და ნიჰილიზმი მისთვის ძალიან ახლო იყო. მათ წრეში მუსოლინის მოსწონდა, როდესაც მას „ძალადობის მოციქულს“ ეძახდნენ.\n\nთავის პროფკავშირში მუსოლინი მგზნებარედ მოუწოდებდა საყოველთაო გაფიცვისკენ და ქადაგებდა ძალადობის საშუალებით მუშათა მოთხოვნების დაკმაყოფილების მიღწევას, რისთვისაც ის არაერთხელ დაპატიმრებული იყო, მაგრამ ციხეში ყოფნამ უფრო გააფთრებული გახადა ახალგაზრდა რევოლუციონერი. ამავე დროს მუსოლინი ახერხებდა ლოზანის და ჟენევის უნივერსიტეტებში ლექციებზე სიარულს, შეისწავლა ფრანგული, გერმანული, ინგლისური და ესპანური ენები, თარგმნიდა პოლიტიკურ და ფილოსოფიურ წიგნებს, წერდა სტატიებს.\n\n1904 წელს იტალიის მეფემ ამნისტია გამოუცხადა დეზერტირებს და მუსოლინი სამშობლოში დაბრუნდა. ამ დროისთვის მას პოლიტიკური ექსტრემისტის რეპუტაცია ჰქონდა და ერთ-ერთ გაზეთში ის სოციალისტური კლუბის „დიდ დუჩე“-დაც (ბელადად) კი მოიხსენიეს. ოცდახუთი წლის ასაკში „ამხანაგი მუსოლინი“ უკვე მძლავრ ძალას წარმოადგენდა. იგი მუდმივად იბეჭდებოდა რევოლუციურ - ინტერნაციონალისტურ გამოცემაში „მშრომელის მომავალი“ (Avenire del Lavoratore). ამ პერიოდში ის ქადაგებდა პროლეტარიატის ანტიპატრიოტიზმს, ნაციონალიზმს ეძახდა „მტაცებლურ მილიტარიზმს“ და ეროვნულ დროშას კი სანაგვე ჩვარს. რელიგიას ის მოიხსენიებდა როგორც „გონების ამორალურ დაავადებას“ და ეკლესიას კი როგორც „ლეშს“. ის არაერთხელ იყო ამისთვის დაპატიმრებული.\nმინი|შვეიცარიის მილიცის მიერ, მუსოლინის დაკავების დროს გადაღებული სურათი, 1903\n1910 წელს მუსოლინიმ თავის მშობლიურ ქალაქ ფორლი'ში დააარსა საკუთარი სოციალისტური მიმართულების გაზეთი „კლასობრივი ბრძოლა“, რომელმაც მთელი იტალიის სოციალისტებს შორის დიდი გავლენა მოიპოვა. ამავე დროს ის ჩამოყალიბდა როგორც კარგი ორატორი, რომელსაც ოსტატურად ეხერხებოდა აუდიტორიის განწყობის მართვა. სოციალისტები აღიარებდნენ მუსოლინის ლიდერულ თვისებებს, მაგრამ ბევრ მათგანს აშინებდა მის მიერ ქადაგებული „ძალადობის რკინისებული აუცილებლობა“ და პრაქტიკაში შესაბამისი მეთოდების გამოყენება.\n\nმუსოლინის დაპირისპირებამ სოციალისტური პარტიის ძირითად ნაწილთან იჩინა თავი 1911, როდესაც იტალიის ხელისუფლებამ გააგზავნა ჯარი ლიბიაში ფორმალურად იტალიელი მოქალაქეების დასაცავად, სინამდვილეში კი იმისთვის, რომ დასუსტებული ოსმალეთი იქიდან გამოედევნა და დაემკვიდრებინა იტალიის დომინირება ამ რეგიონში. სოციალისტური პარტიის ეროვნულმა ყრილობამ მხარი დაუჭირა „მთავრობის აგრესიულ ქმედებას“ და ამან მუსოლინის აბობოქრება გამოიწვია. „საერთაშორისო მილიტარიზმი ისევ აგრძელებს ნგრევათა და მკვლელობათა ღრეობას...მანამ არსებობენ სამშობლოები, იარსებებს მილიტარიზმიც. სამშობლო - ეს აჩრდილია... შურისმგებლური, სასტიკი და ვერაგი... ვაჩვენოთ, რომ სამშობლო არ არსებობს!“ - წერდა და გაჰყვიროდა ის და ამასაც არ დასჯერდა. პროტესტის გამოსახატავად მან გამოიყვანა ქალაქ ფორლის ქუჩებში ბანდები, რომლებიც ორი დღის განმავლობაში ტრამვაის ხაზებს ანგრევდნენ. ამისთვის მუსოლინი უკვე მეხუთედ დააპატიმრეს და გაასამართლას.\n\nროდესაც ხუთთვიანი პატიმრობის შემდეგ მუსოლინი ციხიდან გამოვიდა, მას გადაწყვეტილი ჰქონდა გამხდარიყო სოციალისტური პარტიის ლიდერი და ეს პარტია სოციალისტურ - რესპუბლიკურ პარტიად ექცია. მისი გამოსვლა პარტიის მორიგ ყრილობაზე იმდენად ენერგიული და შთამბეჭდავი იყო, რომ მომდევნო 1912 წლის ბოლოს პარტიის ხელმძღვანელობამ დანიშნა „პროფესორი ბენიტო მუსოლინი“ სოციალისტების მთავარი ბეჭდვითი ორგანოს მილანში გამომავალ გაზეთ „ავანტის“ მთავარ რედაქტორად. აქაც ისევე, როგორც პროვინციულ „კლასობრივ ბრძოლაში“ მუსოლინი ყველა პოლიტიკურ სტატიას წერდა თვითონ და მისი რედაქტორული ნიჭის წყალობით მოკლე ხანში გაზეთის ტირაჟი რამდენიმეჯერ გაიზარდა. „ის შორს წავა“ — ასეთი აზრის იყვნენ მუსოლინიზე თანაპარტიელები. მაგრამ 1913 წლის არჩევნებში, რომელშიც ის ქ. ფორლიდან წარდგენილი სოციალისტური პარტიის კანდიდატი იყო და წინასაარჩევნო გამოსვლებში ამხელდა მილიტარიზმს, იმპერიალიზმს და ნაციონალიზმს, მან პირწმინდად წააგო.\n\n=== ფაშიზმის აღმოცენება (1914–1922) ===\nმინი|მუსოლინი როგორც იტალიელი ჯარისკაცი, [[1917]]\n1914 წლის 28 ივლისს ავსტრიამ გამოუცხადა ომი სერბეთს. დაიწყო დიდი ომი. მუსოლინი გაზეთ „ავანტს“ ფურცლებზე იმეორებდა თავის ჩვეულ ლოზუნგებს: „ძირს ომი! გაუმარჯოს ჰუმანიზმს!“ მისი თანაპარტიელი სოციალისტები თვლიდნენ, რომ იტალიამ „მკაცრი ნეიტრალიტეტი“ უნდა შეინარჩუნოს. მაგრამ მუსოლინი კარგად ხედავდა, რომ ეს პოზიცია პარტიისთვისაც და პირადად მისთვისაც პოლიტიკურად წაგებიანი იყო. ამიტომ მას გაუჩნდა სულ სხვა, დიამეტრალურად საწინააღმდეგო იდეები.\n\nსოციალისტების კონკურენტები მუშათა მოძრაობაში სინდიკალისტები, რომლებიც საზოგადოებაში უფრო მეტი მხარდაჭერით სარგებლობდნენ, ნაციონალისტურ პოზიციაზე იდგნენ და მხარს უჭერდნენ იტალიის ომში მონაწილეობას და კარლ მარქსის ცნობილ აფორიზმსაც კი იშველიებდნენ, რომ ომს ჩვეულებრივად სოციალური რევოლუცია მოჰყვება. ამ იდეამ ძალიან მოხიბლა მუსოლინი. საზოგადოებაში მუსირებდა აზრი, რომ ავსტრიის წინააღმდეგ ომს შეუძლია გადაწყვიტოს ტრენტინის და ტრიესტის პრობლემა, და ესეც დაუჯდა ჭკუაში მუსოლინის. ამიტომ მან მიატოვა სოციალისტური გაზეთი „ავანტი“ და დააარსა საკუთარი გაზეთი „პოპოლო დ'იტალი“, რომლის პირველივე ნიმერში 14 ნოემბერს მოუწოდა ახალგაზრდობას ომისაკენ. რამდენიმე დღის შემდეგ სოციალისტური პარტიის კრებაზე მუსოლინის მოღალატე და მკვლელი უწოდეს და გარიცხეს პარტიიდან.\n\n1915 წლის დასაწყისში ომის იდეამ მეტი კეთილგანწყობა მოიპოვა საზოგადოებაში. ინტელექტუალები და მწერლები, როგორც მაგალითად გაბრიელე დ'ანუნციო, თვლიდნენ, რომ ავსტრიის წინააღმდეგ ომში მონაწილეობა, გამარჯვების შემთხვევაში იტალიას საბოლოოდ გაერთიანების საშუალებას მისცემდა, დაამყარებდა სუვერენიტეტს ადრიატიკაზე და აამაღლებდა მის პრესტიჟს ევროპაში.\n\nმუსოლინიმ შეძლო სოციალისტების უმრავლესობის დარწმუნება იმაში, რომ საკუთარი ქვეყნის ინტერესებით ეხელმძღვანელათ. მუსოლინის აზრს იზიარებდნენ სინდიკალისტები, ანარქისტები, რესპუბლიკელები, ირედენტისტები (ნაციონალისტები), ახალგაზრდობა და საზოგადოების პატრიოტულად განწყობილი ფართო ფენები, მათ შორის მუშებიც. მათდა სასიხარულოდ 1915 წლის 24 მაისს მეფე ვიტორიო-ემანუელე III-მ ომი გამოუცხადა ავსტრიას და გერმანიას. ამ დღიდან მუსოლინის ლოზუნგები „პოპოლო დ'იტალია“-ში გახდა „ჩვენ ყველა იტალიელები ვართ!“, „გაუმარჯოს იტალიას!“\n\nმუსოლინი პატიოსნად წავიდა ჯარში რიგით ჯარისკაცად, უარი თქვა შტაბში მუშაობაზე და მოწინავე ხაზზე აღმოჩნდა. მან თავი გამოიჩინა, როგორც კარგ ჯარისკაცმა და კაპრალის ჩინი მიიღო. 1917 წელს იგი მძიმედ დაიჭრა. გამოჯამრთელების შემდეგ დაბრუნდა „პოპოლო დ'იტალიაში“ ყავარჯნებით და მაქსიმალურად გამოიყენა ომის ვეტერანის და „ცოცხლად დარჩენილის“ უპირატესობა სამოქალაქო ჟურნალისტების წინაშე. „მე ვამაყობ - წერდა ის თვითკმაყოფილებით, - რომ ჩემი სისხლით წითლად შევღებე ტრიესტისკენ მიმავალი გზა.“\n\nუნდა ითქვას, რომ იტალიის წვლილი ანტანტის მოკავშირე ქვეყნების გამარჯვებაში ძალიან მოკრძალებული იყო, და ამიტომ ვერსალის ზავის თანახნად მან მიიღო ავსტრიის ტერიტორიებიდან გაცილებით უფრო ნაკლები, ვიდრე მოელოდა - მხოლოდ სამხრეთი ტიროლი და ტრიესტი. დალმაცია და ფიუმე მიეკუთვნა იუგოსლავიას, რაზეც ვიტრიო-ემანუელე III-მ განაცხადა, რომ იტალიას „გამარჯვება მოპარეს“.\n\nომის შედეგებით უკმაყოფილო ნაციონალისტების პოზიციაზე მყოფი მუსოლინი მოითხოვდა მთავრობის გაძლიერებას მასში ნაომარი ადამიანების შეყვანით. მან ისიც განაცხადა, რომ იტალიისთვის საჭირო იყო დიქტატორი, ენერგიული და დაუნდობელი კაცი, რომელსაც ყველაფრის განწმენდა შეეძლებოდა და არაორაზროვნად დასძინა რომ თვითონ შეეძლო ამ როლის შესრულება. ამ პერიოდში მუსოლინის თავდასხმების მთავარი სამიზნე გახდა რუსული რევოლუცია და ლენინის ტოტალიტარიზმი. მას აღარ უნდოდა სოციალისტობა, რადგან, მისი აზრით, სოციალისტური პარტია დისკრედიტირებული იყო ბოლშევიზმის პროპაგანდით და ამიტომ მან დაკარგა უფლება მუშათა კლასის უფლებებისათვის მებრძოლი რქმეოდა. თავის სტატიებში და გამოსვლებში მუსოლინი ცდილობდა ეჩვენებინა, რომ მხოლოდ ის იყო მუშების ჭეშმარიტი მეგობარი და დამცველი და მტკიცედ იდგა ანტიბურჟუაზიულ პოზიციაზე.\n\n1919 წლის 23 მარტს მილანში სან-სეპოლკოს მოედანზე ერთ-ერთ კლუბში მუსოლინიმ შეკრიბა რამდენიმე ათეული თავისი მიმდევარი და ახალი პოლიტიკური ძალის სახით ჩამოაყალიბა „ბრძოლის კავშირი“, რომელიც ფასციასავით მჭიდროდ იქნებოდა შეკავშირებული (ფასცია ე.ი. წნელის კონა - ძალაუფლების სიმბოლო ძველ რომში). შეკრებილთა შორის იყვნენ სხვა პოლიტიკურ პარტიებს ჩამოშორებული რადიკალები და „არდიტის“ ბატალიონების ყოფილი მეომრები („არდიტი“ ანუ „მამაცები“ იყვნენ სპწეცდანიშნულების მეომრები). მათ შეადგინეს საკმაოდ ეკლეკტური პროგრამა, რომელშიც ნაციონალისტური მოწოდებების შემდეგ მოდიოდა შემდეგი პუნქტები: მაღალი გადასახადის დაწესება კაპიტალზე; ბირჟის ლიკვიდაცია; ეკლესიის ქონების კონფისკაცია; დალმაციის ანექსია და წარმოებების მართვის მუშებისთვის გადაცემა.\n\nმუსოლინის ახალმა ორგანიზაციამ საზოგადოებაში ვერავითარი მხარდაჭერა ვერ მოიპოვა. ბევრმა ჩათვალა, რომ მუსოლინი იტალიურ ლენინად მოევლინათ და პროგრამაც ბოლშევიკური ჰქონდა. 1919 წლის არჩევნებში ფაშისტებმა ვერ გაიმარჯვეს და ყოფილმა თანაპარტიელებმა მუსოლინი „პოლიტიკურ გვამად“ გამოაცხადეს. რამდენიმე დღის შემდეგ მუსოლინი დააპატიმრეს იმისთვის, რომ მან მხარი დაუჭირა დ'ანუნციოს ავანტიურას. (1919 წლის სექტემბერში ცნობილმა პოეტმა გარიელე დ'ანუნციომ, რომელიც ოფიცერი იყო, ვოლონტიორებთან ერთად თვითნებურად დაიკავა იუგოსლავიის პორტი ფიუმე და მთავრობას მოუხდა მათი იქიდან ევაკუაცია). მუსოლინის წარუდგინეს ბრალდება სახელმწიფოს წინააღმდეგ შეიარაღებულ შეთქმულებაში, მის რედაქციაში აღმოაჩინეს მთელი არსენალი, მაგრამ პატიმრობაში დიდხანს არ გაუჩერებიათ, რათა „მკვრადშობილი“ ორგანიზაციის „ხელმოცარული“ ლიდერი ტანჯულად არ გადაექციად.\n\n1920 წელს მუსოლინიმ მოახერხა ქვეყანაში შექმნილი სიტუაციის თავის სასარგებლოდ გამოყენება და პოლიტიკურ ავანსცენაზე გამოსვლა. ამ დროისთვის ჯარის მასობრივი დემობილიზაციის შედეგად ქვეყანაში საგრძნობლად გაიზარდა უმუშევრობა და დანაშაულის დონემაც იმატა, ისევე როგორც ინფლაციამ და ასეთ პირობებში ბოლშევიკური მიმართულების სოციალისტებს შეექმნათ ნოყიერი ნიადაგი მოქმებებისთვის: მთელი იტალია მოიცვა მძლავრმა გაფიცვებმა და საწარმოებში თვითმართველობის დამყარებამ, მთელი რეგიონები გადადიოდა კომუნისტების ხელში, მთავრობა კი ვერ აკონტროლებდა მდგომარეობას ქვეყანაში და თითქმის ყოველ თვე იცვლებოდა. ქვეყანა კომუნისტური გადატრიალების საფრთხის წინაშე აღმოჩნდა.\n\nმინი|[[მარში რომზე]], 1922\nშეაფასა რა შექმნილი მდგომარეობა, მუსოლინიმ სასწრაფოდ დაივიწყა თავისი სოციალისტური ლოზუნგები, გაამძაფრა ნაციონალისტური მოწოდებები და გამოაცხადა, რომ ფაშიზმი არის ის ძალა, რომელსაც შეუძლია შეაჩეროს და დაამარცხოს ბოლშევიზმი. ამისთვის მათ კომუნისტების ძალადობას უფრო მეტი ძალადობა უნდა დაუპირისპირონ. ფაშისტური „სკვადრები“ (რაზმები), შეიარაღებული დანებით, ჯოხებით, დამბაჩებით და თოფებით თავს ესხმოდნენ კომუნისტებს და სოციალისტებს და მათ ორგანიზაციებს, არბევდნენ, ატერორებდნენ, სცემდნენ მათ, აიძულებდნენ ფაშისტური ალამისთვის თაყვანი ეცად. უფრო მეტად დასამცირებლად პირში ძალით ასხამდნენ საფაღარათო ზეთს. ეს თავდასხმები ისეთი სიხშირითა და სისასტიკით ხდებოდა, რაც ხშირად ურთიერთხოცვითაც მთავრდებიდა, რომ მალე შეიქმნა სამოქალაქო ომის სიტუაცია. 1920 -1922 წლებში ორივე მხრიდან დაიღუპა რამდენიმე ათასი ადამიანი.\n\nმიუხედავად ფაშისტური „სკვადრების“ სისასტიკისა, იტალიელთა ფართო წრეებში ისინი მხარდაჭერას იწვევდნენ, რადგან კომუნისტები, ვის წინააღნდეგაც იყო მიმართული მათი ქმედება, თვითონაც ტერორისტები იყვნენ და უფრო დიდ საშიშროებად და ბოროტებად იყვნენ მიჩნეული. მთავრობა ამ ურთირთშეტაკებებში არ ერეოდა. მუსოლინი თავისი პრორაგანდისტული ნიჭის წყალობით საქმეს წარმოადგენდა, როგორც ბოლშევიკური ტირანიის წინააღმდეგ ბრძოლას თავისუფლების დასაცავად.\n\nგავლენიანი გაზეთების უმრავლესობა იმ აზრს გამოთქვამდა, რომ რაც არ უნდა უღირსი და ძალადობრივი ყოფილიყო ფაშისტური „სკვადრების“ მოქმედება, ისინი უფრო ეფექტურები არიან ქვეყნის ქაოსიდან გადარჩენის საქმეში, ვიდრე ლიბერალებისაგან დაკომპლექტებული ხშირადცვლადი მთავრობა. ფაშისტებს მხარი დაუჭირეს მეწარმეებმა და ზოგიერთმა პროფკავშირებმა, მიწადმფლობელებმა და გლეხობამ, სამხედროებმა, სამღვდელოება და ბევრმა ინტელექტუალმაც კი. მათ სჯეროდათ, რომ დროთა განმავლობაში მოხერხდებოდა ფაშიზმის გადაყვანა კონსტიტუციონალიზმის გზაზე.\n\n1921 წლის არჩევნებში ფაშისტებმა 35 კაცი გაიყვანეს დეპუტატად, მათ შორის მუსოლინი. მისი ლიდერობით შექმნილი ფაშისტური პარტია უკვე მრავალრიცხოვანი და მეტად არაერთგვაროვანი იყო. მართვის სადავეების შესანარჩუნებლად და პოლიტიკური გავლენის გასაძლიერემლად მუსოლინი მუდმივად ლავირებას მიმართავდა და აკეთებდა ურთიერთგამომრიცხავ განცხადებებს. „...მუსოლინის უნდა, რომ ყველამ დალოცოს მაგი და ამისთვის დღეში ათჯერ იცვლის პოზიციას“ - ასე დაახასიათა ის მისმა ერთ-ერთმა უსასტიკესმა თანამოსაქმემ.\n \n1922 წლის აგვისტოში სოციალისტების მიერ ისევ იყო დანიშნული საყოველთაო გაფიცვა და მუსოლინიმ ჩათვალა, რომ დადგა მისთვის გადამწყვეტი დრო. მან განაცხადა, თუ მთავრობა არ ალაგმავს გაფიცვას, ამას ფაშისტები გააკეთებენ. და მართლაც „სკვადრისტებმა“ ცეცხლი წაუკიდეს სოციალისტური პარტიის შენობებს და დაარბიეს გაზეთ ავანტი'ს (რომელსაც 1914 წლამდე თვითონ მუსოლინი რედაქტორობდა) სტამბა. ამის შემდეგ ფაშისტების ყრილობაზე მუსოლინიმ რიხიანად გამოაცხადა: „ან მთავრობა გახდება ჩვენი, ან ჩვენ წავალთ მარშით რომზე!“ და მისმა მრავალათასიანმა მხარდამჭერებმა შეძახილით უპასუხეს: „რომი! რომი!“\n\nრომზე ლაშქრობა მუსოლინიმ დაგეგმა ოთხ წამყვან ფაშისტთან ერთად, რომლებსაც მოგვიანებით „კვადრუმვირები“ უწოდეს. ესენი იყვნენ: იტალი ბალბო - სკვადრისტების ლიდერი, გენერალი ემილიო დე ბონო, დეპუტატი ჩეზარე მარია დე ვეკი და პარტიის გენერალური მდივანი მიქელე ბიანკი.\n\n1922 წლის 27 ოქტომბერს ერთდროულად რამდენიმე ქალაქში მოხდა ფაშისტური ამბოხი და მთავრობა იძულებული გახდა გადამდგარიყო. მეორე დღეს ფაშისტების ოთხი მრავალათასიანი კოლონა მარშით გაემართა რომისკენ. მეფეს შეეშინდა, რომ სამხედრო მდგომარეობის გამოცხადება გამოიწვევდა სამოქალაქო ომს და ხანმოკლე ყოყმანის შემდეგ, 30 ოქტომბერს გამოიძახა მუსოლინი თავის რეზიდენციაში და დაავალა მინისტრთა კაბინეტის ჩამოყალიბება.\n\n=== ფაშისტური სახელმწიფოს ჩამოყალიბება (1922–1932) ===\nthumb|left|250px|1938 წლის [[მიუნხენის შეთანხმება|მიუნხენის შეთანხმების]] შემდეგ. მარცხნიდან მარჯვნივ: [[ნევილ ჩემბერლენი|ჩემბერლენი]], [[ედუარდ დალადიე|დალადიე]], [[ადოლფ ჰიტლერი|ჰიტლერი]] და მუსოლინი.\nმუსოლინი ქვეყნის სათავეში ძალადობის გამოყენების მუქარით მოვიდა, მაგრამ პირველი დღიდანვე დიდი სიფრთხილით დაიწყო მოქმედება. უპირველეს ყოვლისა მან უბრძანა თავის 25 000 „სკვადრისტს“, რომლებიც დაბანაკებულები იყვნენ რომის მიდამოებში, სახლებში წასულიყვნენ. ვინც რაიმე დანაშაული ჩაიდინა, მკაცრად დაისაჯა. ამით მან აჩვენა, რომ ის არა მარტო ფაშისტების არამედ უკვე მთელი იტალიის ლიდერია. მთავრობაში მუსოლინიმ ფაშისტების გარდა სხვა პოლიტიკური პარტიების წარმომადგენლებიც შეიყვანა. მაგრამ თავის დაქვემდებარებაში დატოვა ოთხი მთავარი უწყება: შინაგან საქმეთა, საგარეო საქმეთა, შეიარაღებული ძალების და კორპორაციების სამინისტროები. დეპუტატების პალატისაგან მან მოითხოვა სრული ძალაუფლება ერთი წლით მნიშვნელოვანი რეფორმების ჩასატარებლად. იგი საქმეს დიდი ენერგიითა და შემართებით შეუდგა. თავიდან მას კონკრეტული პროგრამა არ ჰქონდა, მაგრამ მისი მთავარი უპირატესობები იყო ბიუჯეტის დაბალანსება, მუშათა პრობლემებისადმი სამართლიანი მიდგომა და ღირსეული საგარეო პოლიტიკა.\n\nმუსოლინის გაპრემიერმინისტრებიდან რამდენიმე თვის შემდეგ აშკარა გახდა, რომ მისი მმართველობის წარმატებულობა. მუშები დაუბრუნდნენ ჩარხებს, სტუდენტები წიგნებს, ქარხნები ამუშავდნენ, ქუჩები დაცარიელდა. შემოღებული იქნა 8 საათიანი სამუშაო დღე, შემცირდა სამთავრობო ხარჯები, დაძლეული იქნა საბიუჯეტო დეფიციტი. იტალიელები სიამაყით აღნიშნავდნენ, რომ მატარებლებმა ზუსტი გრაფიკით დაიწყეს სიარული.\n\n1923 წელს მუსოლინიმ თავის თავზე მორგებით შეცვალა კონსტიტუცია, რომელიც 1848 წლიდან მოქმედებდა. შემდეგი წლის აპრილში ახალი საარჩევნი კანონის მიხედვით ჩატარდა არჩევნები, რომელმაც მუსოლინის მიერ გატარებულ კურსს ტრიუმფალური გამარჯვება მოუტანა - ამომრჩეველთა 65,25 %-მა ხმა მისცა ფაშისტების კანდიდატებს. ამ წარმატებით შეგულიანებულმა მუსოლინიმ საზოგადოებას მიანიშნა, რომ იგი განიხილავდა საგანგებო უფლებამოსილების გაუქმების და ოპოზიციურ პარტიებთან თანამშრომლობის შესაძლებლობას. ფაშისტი ლიდერების გარკვეული ნაწილი ამის კატეგორიული წინააღმდეგი იყო და ისინი მათთვის ჩვეულ პროვოკაციაზე წავიდნენ.\n\n1923 წლის ზაფხულში მოკლეს ყველაზე ავტორიტეტული და გავლენიანი ოპოზიციური დეპუტატი ჯაკომო მატეოტი, რომელიც ფაშისტთა ზოგიერთი უპასუხისგებლო და თავხედი ლიდერის საქვეყნოდ მხილებას აპირებდა. ამ მკვლელობამ მთელი იტალია აღაშფოთა. ოპიზიციის დეპუტატებმა დემონსტრაციულად დატოვეს პარლამენტი და მეფეს ფაშისტთა ძალადობრივი ქმედებების საწინააღმდეგო ზომების მიღება მოსთხოვეს. დაიწყო გამოძიება და დააპატიმრეს ოთხი ეჭვმიტანილი (წამყვანი ფაშისტი საზოგადო მოღვაწეები), რამაც საზოგადოება სრულიადაც არ დააშოშმინა და ოპოზიციურმა გაზეთებმაც უწინდებურად განაგრძეს რეჟიმის კრიტიკა.\n\nმრავალი წლის შემდეგ, 1947 წელს, როდესაც მუსოლინი ცოცხალი აღარ იყო, ამ საქმეზე ჩატარდა სასამართლო, რომელმაც დაადგინა, რომ ამ მკვლელობასთან მუსოლინის პირადად არავითარი კავშირი არ ჰქონდა. მაგრამ საზოგადოებაში არსებულმა ეჭვებმა საბოლოოდ მოსპეს მუსოლინის ლიბერალებთან დაახლოვების შანსი და უბიძგეს მას რეჟიმის გასასტიკებისკენ. 1925 წლის იანვარში დეპუტატების პალატის წინაშე მან განაცხადა: „...მთელი იტალიის წინაშე ვაცხადებ, რომ მხოლოდ მე ვარ პოლიტიკური, მორალური და ისტორიული პასუხისმგებლობის მატარებელი ყველაფერზე, რაც კი ხდება ქვეყანაში. და თუ ფაშიზმი არის არა იტალიელი ახალგაზრდობის საუკეთესო ნაწილის კეთილშობილი სულისკვეთება, არამედ ის გარდაიქმნა დანაშაულებრივ შეთქმულებად და ამკვიდრებს ძალადობის ატმოსფეროს საზოგადოებაში, ამაზეც პასუხს მე ვაგებ... იტალიას მშვიდობა, სიწყნარე, მშვიდი შრომა სწადია. მე ამას მივაღწევ სიყვარულით და თუ არ გამომივა, ძალით!“\n\nამ გამოსვლის შემდეგ ფაშისტური პარტიის ახალი მდივნის რობერტო ფარინაჩის ხელმძღვანელობით დაიწყო იტალიის „სრული ფაშიზაცია“. გავლენიანი გაზეთები, რომლებიც ჯერ კიდევ ინარჩუნებდნენ დამოუკიდებლობას, ან დახურულნი იყვნენ ან მთლიანად ფაშისტურ კონტროლს ემორჩილებოდნენ. ოპოზიციური პარტიები გაუქმდა, დეპუტატების პალატა გახდა ფაშისტური დეკრეტების დაკანონების ფორმალური ორგანო. სამაგიეროდ, მუსოლინის თავჯდომარეობით ჩამოყალიბდა ფაშისტური პარტიის დიდი საბჭო, რომელსაც დაეკისრა მინისტრთა კაბინეტის გაკონტროლება. არჩევნების ჩატარებას ყველა დონეზე მოეღო ბოლო, არჩეული მერები შეიცვალნენ დანიშნული „პოდესტებით“. მოხდა ფაშისტური პარტიის გაიგივება სახელმწიფოსთან.\n\nმუშათა პროფკავშირები მთლიანად დაემორჩილნენ ფაშისტურ პარტიას. აკრძალული იყო გაფიცვები და ლოკაუტები, შრომითი კონფლიქტების მოსაგვარებლად შექმნილი იყო სპეციალური სასამართლოები. როგორც დამახასიათებელია ტოტალიტარულ რეჟიმებისთვის, შეიქმნა საბავშვო და ახალგაზრდული ფაშისტური კავშირები. ფაშისტური პარტია რუსი ბოლშევიკების მსგავსად ახორციელებდა ტოტალურ კონტროლს ყველა სახელმწიფო ინსტიტუტზე და საზოგადოებრივ ორგანიზაციაზე.\n\nტოტალიტარული რეჟიმის დამკვიდრების თანადროულად მოხდა იტალიის ეკონომიკის გაჯანსაღება და ევროპის მოწინავე ქვეყნების დონესთან მიახლოება. ამის მისაღწევად გამოიყენებოდა სოციალიზმისთვის დამახასიათებელი ღონისძიებები - ეკონომიკის დაგეგმარება და შრომის მორალური სტიმულირება. ხორბლის მოსავლისთვის „ბრძოლის“ მოსაგებად მუსოლინი მთელი ქვეყნის სოფლებში პირადად ჩადიოდა და მიმართავდა „მამაც გლეხებს, რომლებიც წინა ხაზზე იბრძვიან“, შრომაში გამორჩეულებს პირადად აჯილდოვებდა „შრომის ვარსკვლავით“. და მართლაც, ხორბლის მოსავალი 1925 წლისთვის ომის წინანდელ პერიოდთან შედარებით 30%-ით გაიზარდა.\n\nიტალიის გასაძლიერებლად მუსოლინიმ დაიწყო გრანდიოზული სამშენებლო პროექტების განხორციელება. შენდებოდა გზები, არხები, სავადმყოფოები, სკოლები, ობოლთა თავშესაფრები, აშრობდნენ ჭაობებს, აგებდნენ სარწყავ სისტემებს, აშენებდნენ ტყეებს, გამოიყოფოდა თანხები უნივერსიტეტების განვითარებისთვის, არქეოლოგიური სამუშაოებისთვის, შემუშავებული იყო რომის გალამაზების გრანდიოზული გეგმა.\n\nამ ღონისძიებებმა ძალიან აამაღლეს მუსოლინის ავტორიტეტი. მართალია, ფაშისტური იდეოლოგიის დამკვიდრება მოსახლეობაში უკმაყოფილებასა და პასიურ წინააღმდეგობას იწვევდა, მაგრამ მუსოლინი ხალხს ღვთის საჩუქრად მიაჩნდა. იგი ხალხის კერპად იქცა. ანტიფაშისტებიც კი არ იყვნენ განწყობილი პირადად მის წინააღმდეგ. დისიდენტები აკრიტიკებდნენ თავისუფლების დათრგუნვას, ფაშისტური იდეოლოგიის ვულგარულ პრიმიტივიზმს, მაგრამ უბრალო ხალხისთვის თავისუფლებაზე უფრო მნიშვნელოვანი იყო გარანტირებული ხელფასი და შიმშილისგან გადარჩენა. რაც შეეხება უკმაყოფილო მწერლებსა და ინტელექტუალებს, ხელისუფლება ცდილობდა მათ მოსყიდვას და გადმობირებას. ვინც გაჯიუტდებოდა, მათ ხსნიდნენ თანამდებობიდან და ავიწროებდნენ, მაგრამ პოლიტიკური მოწინააღმდეგეების მასიური დევნა ან რეპრესიები არ ყოფილა.\n\n1927 წელს მუსოლინიმ ოფიციალურად დაშალა ფაშისტური „სკვადრები“ და გამოაცხადა, რომ „შურისძიების, დათრგუნვის და ძალადობის დრო დამთავრდა“. სახელმწიფო უშიშროების ორგანო OVRA (ოპერატიული მოქმედება ანტიფაშიზმის საწინააღმდეგოთ) რუსულ ჩეკა-ნკვდ ან გერმანულ გესტაპოსთან შედარებით უწყინარი ორგანო იყო და სასჯელაღმკვეთი დაწესებულებებიც ჩვეულებრივები იყვნენ. ასე გრძელდებოდა 1936 წლამდე, სანამ იტალია გერმანიას დაუახლოვდებოდა.\n\n1929 წელს მუსოლინიმ მოაგვარა პრობლემა, რომელიც 1870 წლის შემდეგ ძალიან მტკივნეული იყო იტალიისთვის - ხელმოწერილი იქნა ვატიკანთან ე.წ. „ლატერანის ხელშეკრულება“, რომელმაც დაარეგულირა ურთიერთობა ეკლესიასა და სახელმწიფოს შორის. ამან უფრო აამაღლა მუსოლინის ავტორიტეტი, ეკლესიამ კი შეუნდო მას წინანდელი ანტიკლერიკალური და მკრეხელური გამონათქვამები.\nმუსოლინის საგარეო პოლიტიკა მისი მმართველობოს პირველ ათ წელიწადს გამოირჩეოდა სიფრთხილით და ზომიერებით.\n\n=== ფაშისტური იტალიის იდეოლოგია ===\nმუსოლინი ბრწყინვალე ორატორი და შესანიშნავი პროპაგანდისტი იყო. თავის ოსტატურ გამოსვლებში, მრავალათასიანი მიტინგებისას იტალიის სხვადასხვა რეგიონში, ქალაქად და სოფლად ის ახერხებდა არაჩვეულებრივი კონტაქტის დამყარებას აუდიტორიასთან და ისტერიული გამოძახილის და უდიდესი თაყვანისცემის მიღებას.\n\nგაზეთები აჭრელებული იყო მუსოლინის ფოტოებით, რომლებზეც ის გამოსახული იყო ენერგიულად „შრომის“ პროცესში: აწყობდა აგურებს, არტყავდა უროს გრდემლზე, ცელავდა ყანას. ფოტოებს ამშვენებდა „დუჩეს“ დევიზი: „შრომა მოგვიტანს ჩვენ წარმატებას!“ ფოტოებმა, რომლებზეც თვალაცრემლებული „დუჩე“ ეუბნებოდა უღატაკეს სამხრეთელ გლეხებს: „მე ვიზრუნებ თქვენზე, მე ვიცი, რა არის შიმშილი“ - ყველას აუჩუყა გული. იტალიელებმა ირწმუნეს, რომ „დუჩე“ არის თავმდაბალი გულკეთილი ადამიანი, და ამავე დროს გენიალური.\n\nშეიქმნა მითი „დუჩე“ (ბელადი) მუსოლინის ზეადამიანობის, ღმერთივით ყოველშემძლეობის, სამართლიანობის, დიდსულოვნების და უცოდველობის შესახებ. ამ მითიდან ლოგიკურად გამომდინარეობდა მითი ფაშიზმის შესახებ, რომელმაც იხსნა ქვეყანა ბოლშევიზმისგან და გზა გაუხსნა მას იულიუს კეისრის რომის მემკვიდრეობისკენ.\n\n„დუჩე“ ასწავლიდა, რომ ჭეშმარიტი ფაშისტი არ უნდა ეძებდეს ადვილ ცხოვრებას, მისი მოვალეობაა იყოს ეფექტურობის, შეუპოვრობის, დინამიურობის მაგალითი. ის უნდა იყოს მუსოლინის ეპოქის ახალი ტიპის ადამიანი - მგზნებარე, გაბედული, მიზანდასახული, რომელიც თავდადებულად ემსახურება ფაშისტურ იდეალებს და ემორჩილება კორპორატიულ დისციპლინას. ფაშიზმის დოქტრინა „უარყოფს სახელმწიფის დემოკრატიულობის თეორიებს და აცხადებს, რომ განსხვავებით სხვა პრიმიტიულ დოქტრინებისგან, წინააღმდეგობა სახელმწიფისა და პიროვნებას შორის გადაწყვეტილია პიროვნების სრული დამორჩილებით სახელმწიფოსადმი“. „ჩვენ მომხრენი ვართ კოლექტივიზმისა ინდივიდუალიზმის ხარჯზე“ - ასწავლიდა „დუჩე“.\n\nგანსხვავებით წინანდელი იტალიისთვის და სხვა დასავლური დემოკრატიებისთვის ჩვეული გარყვნილების, დეკადენტობის და კომფორტულობისაგან, „<nowiki/>ფაშისტის ცხოვრება არ უნდა იყოს იოლი“. „მუდმივად მზადყოფნა“ - ასეთია ფაშისტების დევიზი. ფაშისტი მუდმივად ფხიზლად უნდა იყოს, მას არ აქვს უფლება მიეცეს სულიერ და მორალურ სიზარმაცეს, უნდა შეეძლოს უარყოს პირადი სიამოვნება და თავდავიწყებით ემსახუროს ფაშისტურ იდეალებს და იყოს მუსოლინის ეპოქის ახალი ტიპის ადამიანი.\n\nფაშიზმის აპოლოგეტები ამტკიცებდნენ, რომ ფაშიზმი არ ეწინააღმდეგება იტალიის ისტორიას, რომ გარიბალდი და მაძინი გულში ფაშისტები იყვნენ.\n\nპროპაგანდის გარდა ხალხზე ემოციური ზემოქმედებისთვის შემოღებული იყო სიმბოლოები, ლიტურგიული ფორმულები, ქორეოგრაფიული მისტერიები და გრანდიოზული აღლუმები, რომლებიც მუსოლინის გაგებით ფაშიზმს ზებუნებრივ მოვლენას ამსგავსებდა და კლასიკური რომის სულისკვეთებას სძენდა.\n\nიტალიელთა დიდ ნაწილში, განსაკუთრებით პატრიოტულ ახალგაზრდობაში, \"დუჩეს\" იდეოლოგიამ აღიარება მოიპოვა და თავისუფლების შეზღუდვა მიჩნეული იყო, როგორც ახალი „რისორჯიმენტოს“ (აღორძინების) მისაღწევად აუცილებელი საფასური.\n\nფაშისტურმა იდეოლოგიურმა კონცეპციებმა და რიტუალურმა პროცედურებმა დიდი შთაბეჭდილება მოახდინა გერმანიის ნაციონალ-სოციალისტური პარტიის ლიდერზე ადოლფ ჰიტლერზე, რომელიც აღტაცებული იყო მუსოლინის პიროვნებით. 1926 წელს ჰიტლერმა მისწერა მუსოლინის თხოვნით, ეჩუქებინა მისთვის თავისი სურათი ავტოგრაფით, რაზეც მუსოლინიმ იგნორირება მოახდინა. მართალია, არის ეჭვები, რომ იტალია ფინანსურად ეხმარებოდა ნაცისტებს 1932 წელს, მაგრამ მუსოლინის არ ჰქონდა სურვილი შეებღალა თავისი რეპუტაცია იმ „საეჭვო ავანტიურისტთან“ ღია კონტაქტით, რომელიც მათი ლიდერი იყო. მას სურდა, რომ ფაშიზმს, როგორც პოლიტიკურ მიმდინარეობას, მსოფლიოში პატივისცემა და აღიარება მოეპოვებინა და არ ყოფილიყო შებღალული ნაციონალ-სოციალიზმით, რომელიც მუსოლინის იმდროინდელი შეხედულებით, იყო „უღრანი ტყიდან გამოსული ტევტონური ტომების ამბოხი“. რაც შეეხება ნაციტური იდეოლოგიის ფუძემდებელ თემას გაბატონებული რასის შესახებ, მუსოლინი მას იდიოტურ უაზრობად მიიჩნევდა და ანტისემიტიზმს კი „გერმანულ ბოროტებას“ ეძახდა. 1932 წელს მიცემულ ინტერვიუში მან განაცხადა: „იტალიაში არ არსებობს ებრაული საკითხი, რადგან ის არ შეიძლება არსებობდეს გონიერი მმართველობის მქონე ქვეყანაში.“\n\n== გარდაცვალება ==\nმინი|მარცხნიდან მარჯვნივ: ყოფილი მარქსისტი პოლიტიკოსი ნიკოლა ბომბაჩი, დუჩე ბენიტო მუსოლინი, კლარა პეტაჩი, მინისტრი ალესანდრო პავოლინი და ცნობილი ფაშისტი პოლიტიკოსი აკილე სტარაჩე, რომელთა ცხედრები გამოფენილია ქალაქ მილანის ცენტრალურ მოედანზე, 1945 წელი.\nმინი|ადგილი [[მეცეგრა]]ში სადაც მუსოლინს ესროლეს\nმინი|ამერიკული ქრონიკა მუსოლინის გარდაცვალების ცნობით 1945\nმუსოლინი და მისი საყვარელი კლარა პეტაჩი 1945 წლის 27 აპრილს, სოფელ დონგოს მახლობლად, ტბა კომოსთან კომუნისტმა პარტიზანებმა (გარიბალდის 52-ე ბრიგადიდან) შეაჩერეს, საიდანაც ის შვეიცარიაში გადასვლას ცდილობდა, რათა იქიდან ესპანეთში გაფრენილიყო. ამ პერიოდისთვის კლარას ძმა ესპანეთის კონსული იყო.<ref>Toland, John. (1966). ''The Last 100 Days'' Random House</ref> კომოსთან მათი აყვანის რამდენიმე უშედეგო მცელობის შემდეგ, ისინი ნახეს მეცეგრაში, სადაც მათ თავისი ბოლო ღამე დე მარიას ოჯახში გაატარეს.\n\nშემდეგ დღეს მუსოლინი და პეტაჩი მათ თხუთმეტივე თანამგზავრთან ერთად დახვრიტეს. განაჩენი გიულინოში აღსრულდა. ოფიციალური ცნობით დახვრეტას უოლტერ აუდისიო ხელმძღვანელობდა. აუდისიო კომუნისტი პარტიზანი იყო, რომელსაც მუსოლინის ლიკვიდაციის ბრძანება ეროვნული თავისუფლების კომიტეტისგან ჰქონდა მიღებული. როდესაც აუდისიო შევიდა ოთახში, სადაც მუსოლინი და სხვა ფაშისტები იყვნენ, მან, გადმოცემის თანახმად გამოაცხადა: „მე მოვედი რომ თქვენ გიხსნათ!... რამე იარაღი გაქვთ?“. შემდეგ მან ისინი ჩასვა ავტომობილში და მცირე მანძილის გავლის შემდეგ მოსთხოვა, მანქანიდან ჩამოსულიყვნენ. მუსოლინიმ გაიხსნა ღილები და დაიძახა „მესროლეთ მკერდში!“ მას აუდისიომ ესროლა. მუსოლინი დაეცა თუმცა არ მომკვდარა. აუდისიო მივიდა და მკერდში კიდევ ერთხელ ესროლა. აუდისიომ უთხრა მის მძღოლს „შეხედე ემოციებს მის სახეზე, არ შეშვენის.“ მუსოლინის ჯგუფის სხვა წევრებიც ასევე დახვრიტეს.<ref></ref>\n\n\n\n== სქოლიო ==\n\n\n\n\n\n\n\nკატეგორია:იტალიელი პოლიტიკოსები\nკატეგორია:იტალიის პრემიერ-მინისტრები\nკატეგორია:მოკლული იტალიელი პოლიტიკოსები\nკატეგორია:დაბადებული 29 ივლისი\nკატეგორია:დაბადებული 1883\nკატეგორია:გარდაცვლილი 28 აპრილი\nკატეგორია:გარდაცვლილი 1945\nკატეგორია:მეორე მსოფლიო ომის პოლიტიკური ლიდერები", "url": "https://ka.wikipedia.org/wiki/ბენიტო_მუსოლინი", "length": 28381}
{"id": "8383", "title": "ქრისტეფორე კოლუმბი", "text": "thumb|250px|ქრისტეფორე კოლუმბი\nმინი\n'''ქრისტეფორე კოლუმბი''' (, , , ) (დ. ''დაახ.'' 31 ოქტომბერი, 1451, გენუა, იტალია — გ. 20 მაისი, 1506, ვალიადოლიდი, ესპანეთი) — იტალიელი მეზღვაური-მკვლევარი ესპანეთის მეფის სამსახურში. თავისდაუნებლიედ ამერიკის აღმომჩენი.\n\nკოლუმბმა პირველმა გადაცურა ატლანტის ოკეანე სუბტროპიკულ და ტროპიკულ ჩრდილოეთ ნახევარსფეროს პოლუსში და პირველმა ევროპელებიდან შეცურა კარიბის ზღვაში. მან დაუდო სათავე სამხრეთ ამერიკის მიწებისა და ჩრდილოეთ ამერიკის ყელის აღმოჩენას. მან აღმოაჩინა ყველა დიდი ანტილის კუნძული, ბაჰამის არქიპელაგის ცენტრალური ნაწილი, მცირე ანტილის კუნძულები (დომინიკიდან ვირჯინიის კუნძულების ჩათვლით), ასევე მთელი რიგი პატარა კუნძულებისა კარიბის ზღვაში და კუნძული ტრინიდადი სამხრეთ ამერიკის სანაპიროსთან.\n\nსულ კოლუმბმა დაასრულა 4 მოგზაურობა:\n* პირველი მოგზაურობა (3 აგვისტო 1492 — 15 მარტი 1493)\n* მეორე მოგზაურობა (25 სექტემბერი 1493 — 11 ივნისი 1496)\n* მესამე მოგზაურობა (30 მაისი 1498 — 25 ნოემბერი 1500)\n* მეოთხე მოგზაურობა (9 მაისი 1502 — ნოემბერი 1504)\n\n== დიდი გეოგრაფიული აღმოჩენების ეპოქის წინაგზავნილები ==\nXV საუკუნის მეორე ნახევარში დასავლეთ ევროპაში გაიზარდა მსხვილი ქალაქები, განვითარდა ვაჭრობა, საყოველთაო გაცვლის საშუალება გახდა ფული. სწრაფად გაიზარდა მოთხოვნა ოქროზე. ამის გამო ითვლებოდა, რომ ოქრო შეიძლება მოიპოვო იქ, საიდანაც შემოდიოდა სანელებლები, ანუ ინდოეთში.  \n\nოსმალეთის მიერ ბალკანეთისა და მცირე აზიის ტერიტორიის დაპყრობამ ევროპელებს ძველი სავაჭრო (სახმელეთო და საზღვაო) გზების გამოყენების საშუალება აღარ მისცა. პორტუგალიამ გზების პოვნა სამხრეთ ზღვაში დაიწყო. ამავე დროს დაიბადა აზრი დასავლეთის გზის არსებობაზე. ეს აზრი ეფუძნებოდა წარმოდგენას, რომ დედამიწა იყო ბურთის მაგვარი, ამ აზრმა გაფართოება ჰპოვა ევროპის აღორძინების ეპოქაში. შორეული საზღვაო გზების მოძიების იმედს იძლეოდა მიღწეული წარმატებები გემთმშენებლობასა და ნავიგაციაში.\n\n== ესპანეთი XV საუკუნის მეორე ნახევარში ==\nმინი|300px|კოლუმბის რუკა<ref>\"Marco Polo et le Livre des Merveilles\", ISBN 978-2-35404-007-9 p.37</ref>\n1469 წელს კასტილიის დედოფალი იზაბელა გაჰყვა ცოლად არაგონის ტახტის მემკვიდრეს ფერდინანდს. 1479 წელს ფერდინანდმა დაიკავა ტახტი და ყველაზე მსხვილი პირენეული სახელმწიფოები გაერთიანდნენ ესპანეთში. 1480-1485 წლებში სამეფო წყვილმა შექმნა ინკვიზიცია და მისი დახმარებით უზრუნველყვეს თავიანთი სრული ძალაუფლება, გადალახეს რა მსხვილი ფეოდალებისა და თავადების წინააღმდეგობა.\n\n1492 წლის დასაწყისში გაერთიანებული ესპანეთის ძალისხმევით დაეცა უკანასკნელი მუსულმანური სახელმწიფო პირენეის ნახევარკუნძულზე - გრანადის ემირატი. ამსთანავე დასრულდა რეკონკისტული პროცესი, რომელიც უკვე 8 საუკუნე გრძელდებოდა.\n\nმოაგვარა რა შინაგანი პრობლემები, ესპანეთმა დაიწყო საგარეო ექსპანსია. აქ მოხდა ინტერესების დამთხვევა სამეფო ხელისუფლების, კათოლიკური ეკლესიის, ქალაქის ბურჟუაზიის და ესპანეთის სათავადოს, რომელიც მავრებთან ომის დამთავრებისთანავე უსაქმოდ დარჩა.\n\n== კოლუმბის ახალგაზრდობა ==\nითვლება, რომ კოლუმბი (კოლომბო) დაიბადა საშუალო შეძლების მქონე გენუურ ოჯახში. აქვე უნდა ავღნიშნოთ, რომ იტალიისა და ესპანეთის 6 ქალაქი ეცილება ერთმანეთს პატივში, რომელი არის კოლუმბის მცირე სამშობლო. სწავლობდა პავიის უნივერსიტეტში. დაახლოებით 1470 წელს ცოლად შეირთო დონა ფელიპე მონის დე პალესტრელო. დონა ფელიპეს მამა ცნობილი ზღვაოსანი იყო პრინც ენრიკეს დროს. კოლუმბის ჩანაწერების მიხედვით მისი ცოლის მზითებიში შედიოდა კუნძული პორტო სანტო, თუმცა ეს დადასტურებული არ არის ისტორიკოსების მიერ. 1472 წლამდე კოლუმბი ცხოვრობდა გენუაში, 1472 წელს კი სავონაში. 70-იან წლებში იგი მონაწილეობას იღებდა საზღვაო სავაჭრო ექსპედიციებში. ვარაუდობენ, რომ ჯერ კიდევ 1474 წელს, ასტრონომმა და გეოგრაფმა პაოლო ტოსკანელიმ, წერილში აუწყა მას, რომ მისი აზრით, ინდოეთამდე შესაძლებელია მიაღწიო გაცილებით მოკლე საზღვაო გზით, თუ იცურებ დასავლეთით. როგორც ჩანს, უკვე მაშინ კოლუმბი ფიქრობდა თავის მოგზაურობის პროექტზე ინდოეთში. მან გამოიტანა საკუთარი დასკვნები ტოსკანელის რჩევებზე დაყრდნობით, გადაწყვიტა, რომ უფრო მოსახერხებელია გაცურო კანარის კუნძულების გავლით, საიდანც მისი აზრით იაპონიამდე დაახლოებით 5 ათასი კილომეტრი რჩებოდა.\n\n1476 წლიდან კოლუმბი ინაცვლებს პორტუგალიაში, სადაც 9 წლის განმავლობაში ცხოვრობს. ცნობილია რომ კოლუმბი ეწვია ინგლისს, ირლანდიას და ისლანდიას, სადაც იგი ისლანდიელების მონაცემებს გაეცნო, დასავლეთის მიწების შესახებ. ამავე დროში, ის ასწრებს მოინახულოს ასევე გვინეა.\n\n1475-1480 წლებში კოლუმბი პირველად მიუბრუნდა თავის წინადადებას გაეცურა ინდოეთისკენ დასავლეთის წყლების გავლით. ამის შესახებ აცნობა მან თავის ხელისუფლებას და ვაჭრებს მშობლიურ გენუაში. გამოხმაურება არ მოჰყოლია.\n\n1483 წელს კოლუმბმა პროექტი წარუდგინა პორტუგალიის მეფეს ჟუან II-ს, მაგრამ დიდი ხნის შესწავლის შემდეგ პროექტი უარყოფილია.\n\n== კოლუმბი ესპანეთში ==\nthumb|right|250px|კოლუმბის ყველაზე დიდი ძეგლი ბარსელონაში\nthumb|left|250px|კოლუმბის ძეგლი ბარსელონაში\n1485 წელს კოლუმბი შვილ დიეგოსთან ერთად გადადის ესპანეთში. 1485-1486 წლებში ზამთარში იგი თავშესაფარს ჰპოვებს მონასტერ სანტა-მარია-და-რაბიდაში მათხოვრის სტატუსით. მმართველმა ხუან პერეს დე მარჩენამ მიიღო ის და ფაქტობრივად გადაარჩინა შიმშილით სიკვდილს. მანვე გაუგზავნა პირველი წერილი ფერნანდო დე ტალავერას, მის ნაცნობს-დედოფლის მოძღვარს, კოლუმბის იდეის მოკლე აღწერით. ესპანეთის მეფე ამ დროს იმყოფებოდა ქალაქ კორდოვაში, სადაც გრანადასთან ომის წინა სამზადისი მიმდინარეობდა მეფის პირადი მონაწილეობით. 1486 წლის განმავლობაში კოლუმბი კავშირს ამყარებს მეფის ფინანსურ მრჩევლებთან, ვაჭრებთან და ბანკირებთან. მხოლოდ 1486 წლის ზამთარში კოლუმბი წარდგენილი იქნა პედრო გონსალეს დე მენდოსას, არქიეპისკოპოს ტოლედოს და ესპანეთის კარდინალის წინაშე. კოლუმბის წინადადებას რამდენიმეჯერ სწავლობენ კოსმოგრაფები, მონარქები და იურისტები. მას უარყოფენ და თვლიან გადამეტებულად.\n\n20 მარტს (სხვა წყაროებით-20 მაისს) 1488 წელს, კოლუმბმა მოულოდნელად მიიღო წერილი პორტუგალიის მეფისგან, დაბრუნებულიყო პორტუგალიაში. ყურადღებას იქცევს უდიდებულესობის სიტყვები წერილში: „თუ თქვენ თვლით რომ საფრთხეში იგდებთ თავს ამით, იცოდეთ, რომ არა მარტო ჩამოსვლისას არამედ აქ ყოფნისას და გამგზავრებისას, თქვენ არ იქნებით დაპატიმრებული, დაკავებული, გასამართლებული ან ეჭვმიტანილი ნებისმიერ მიზეზად. თქვენ გექნებათ მოხსნილი ყველა მოქალაქეობრივი და არამოქალაქეობრივი მოვალეობა“.\n\nკოლუმბი გზავნის თავის პროექტს ინგლისის მეფე ჰენრი VII 1488 წლის თებერვალში მან მიიღო ისეთივე დიდსულოვანი პასუხი (მაგრამ კონკრეტული წინადადების გარეშე).\n\n1491 წელს კოლუმბი წარუდგება ჰერცოგ მედინა-სედონიას 100-ზე მეტი სავაჭრო გემის მფლობელს, მაგრამ უარს მიიღებს.\n\nსაბოლოოდ იანვარში 1492 წელს მოხდა დიდხანს ნაცადი შემთხვევა: აღებული იქნა ალგამბრის ციხე-სიმაგრე. გრანადა დაეცა, ბრძოლა საბოლოოდ დამთავრდა.\n\n== რესურსები ინტერნეტში ==\n\n* კოლუმბის მიერ ლუის დე ნასტ ანგელის მიმართ დაწერილი წერილი, სადაც აუწყებს თავისი აღმოჩენის შესახებ\n* კოლუმბის ნავიგაცია\n* კოლუმბის მონუმენტების გვერდები (მსოფლიოს მასშტაბით)\n* ქრისტეფორე კოლუმბის ნაშრომები \n* პირველი მოგზაურობის ანგარიში\n* კოლუმბის შესახებ\n* აუდიო–საკითხავი კოლუმბის შესახებ\n\n== სქოლიო ==\n\n\n\nკატეგორია:იტალიელი მოგზაურები\nკატეგორია:შუა საუკუნეების მოგზაურები\nკატეგორია:დაბადებული 31 ოქტომბერი\nკატეგორია:დაბადებული  1451\nკატეგორია:გარდაცვლილი 20 მაისი\nკატეგორია:გარდაცვლილი 1506", "url": "https://ka.wikipedia.org/wiki/ქრისტეფორე_კოლუმბი", "length": 6853}
{"id": "8384", "title": "ჯოელ ჩენდლერ ჰარისი", "text": "'''ჯოელ ჩენდლერ ჰარისი''','' ჰერისი'' (; დ.  9 დეკემბერი, 1848, იტონტონი, ჯორჯიის შტატი  — გ.  3 ივლისი, 1908, ატლანტა, იქვე) — ამერიკელი მწერალი. მისი შემოქმედება დაფუძნებულია აშშ-ის სამხრეთის აფრიკული მოსახლეობის ფოლკლორულ ტრადიციებზე. 1876-1900 წლებში გამოქვეყნდა ჰარისის პირველი ნარკვევები და მოთხრობები, შემდეგ - წიგნები „ბიძია რემუსი, მისი სიმღერები და ანდაზები. ძველი პლანტაციის ფოლკლორი“ (1881), „საღამოები ბიძია რემუსთან“ (1883), „მისტერ ბაჭია შინ“ (1895), „ბიძის რემუსი და ძმა ბაჭია“ (1906) და სხვები.\n\n==ლიტერატურა==\n\n\n==სქოლიო==\n\n\n\nკატეგორია:ამერიკელი მწერლები\nკატეგორია:დაბადებული  1848\nკატეგორია:გარდაცვლილი  1908\nკატეგორია:ამერიკელი საბავშვო მწერლები\nკატეგორია:ამერიკელი მამაკაცი ჟურნალისტები\nკატეგორია:ამერიკელი ფოლკლორისტები", "url": "https://ka.wikipedia.org/wiki/ჯოელ_ჩენდლერ_ჰარისი", "length": 741}
{"id": "8395", "title": "იოაჰიმ მიურატი", "text": "'''იოაჰიმ მიურატი''' (''ფრანგ.:'' Joachim Murat) (დ. 25 მარტი, 1767, ლაბასტიდ-ფურტიურნიე, ''დღ.'' ლაბასტიდ-მიურა, საფრანგეთი — გ. 13 ოქტომბერი, 1815, პიცო, კალაბრია) — ნეაპოლის მეფე 1808–1815 წლებში, ნაპოლეონის სიძე და საფრანგეთის მარშალი.\n\n== სახელი ==\nიოაჰიმ მიურატი ტრადიციულად დამკვიდრებული სახელის რუსული ფორმაა. სახელის მართებული ფორმაა '''ჟოაკენ მიურა'''.\n\n== ბიოგრაფია ==\n* 1789\n: მიურატი სამხედრო სამსახურში შევიდა.\n* 1796\n: ნაპოლეონის იტალიური ლაშქრობის დროს იგი მისი ადიუტანტი იყო.\n* 1799\n: ნაპოლეონის ეგვიპტის ექსპედიციის დროს მიურატის კავალერიამ ბრწყინვალე გამარჯვებები მოიპოვა მამელუქების წინააღმდეგ ბრძოლაში და მას დივიზიის გენერლის სამხედრო წოდება მიენიჭა.\n: 9 ნოემბერი — რევოლუციის VIII წლის 18 ბრიუმერის გადატრიალებაში იგი ნაპოლეონის ერთგული მხარდამჭერი იყო.\n* 1800\n: მიურამ იქორწინა ნაპოლეონის უმცროს და კაროლინაზე.\n* 1804\n: ნაპოლეონმა იოახიმ მიურატი საფრანგეთის მარშალი გახადა.\n* 1805\n: იგი იმპერიის პრინცის ხარისხში იქნა აყვანილი.\n* 1806\n: 15 მარტი — მიურატი, უკვე პრინცი და საფრანგეთის გროსადმირალი ბერგის და კლევეს დიდი ჰერცოგი გახდა.\n* 1808\n: ნაპოლეონმა მიურატს ნეაპოლის სამეფო აჩუქა.\n: ახლად დანიშნულმა მეფემ მოდერნიზირება გაუკეთა სახელმწიფო აპარატს და მოაწესრიგა სოციალური და სასამართლო ინსტიტუტები. \n* 1812\n: რუსეთზე ლაშქრობის დროს იმპერატორსა და მის საუკეთესო კავალერისტს შორის ბზარი გაჩნდა. ნაპოლეონი ეჭვობდა, რომ მიურატი მისი ხელისუფლების დამხობას აპირებდა.\n* 1814\n: პირველი იმპერიის ბოლო დღეებში იგი შეეცადა კავშირი დაემყარებინა ავსტრიასთან, თუმც “100 დღიან” პერიოდში ისევ ნაპოლეონის მხარე დაიჭირა და დამარცხებულთა ბანაკში აღმოჩნდა. მისმა ავტორიტეტმა ნეოპოლში საგრძნობლად იკლო.\n* 1815\n: მიურატი შეეცადა ნეაპოლისათვის დამოუკიდებლობის მოპოვებით მოსახლეობის თავის მხარეზე გადაბირებას, მაგრამ ეს ცდა მარცხით დამთავრდა. იგი დააპატიმრეს და სიკვდილით დასჯა მიუსაჯეს.\n: 13 ოქტომბერი — ქალაქ პიცოში ბურბონი მეფის ფერნანდო IV-ის ბრძანებით იოახიმ მიურატი დახვრიტეს.\n\n== გერბები ==\n<center>\n<gallery>\nFile:Blason Joachim Murat Grand-Duc de Clèves et de Berg (Orn ext).svg|ბერგის დიდი საჰერცოგოს გერბი.\nFile:Coat of Arms of the Kingdom of Naples (1808).svg|ნეაპოლის სამეფოს გერბი.\n</gallery>\n</center>\n\n== იხილეთ აგრეთვე ==\n* მიურატები\n\n== ლიტერატურა ==\n* Bonar, Hugh S. (Jr.), ''Joachim Murat : lieutenant of the Emperor'', Consortium on Revolutionary Europe 1750-1850 (University of Florida), Articles relatifs totalement ou partiellement à la période 1795-1815, Proceedings 1989.\n* Chavanon, Jules and Georges Saint-Yves, ''Joachim Murat (1767–1815)'', Libraire Hachette, 1905.\n* Connelly, Owen, ''Blundering to Glory: Napoleon's Military Campaigns'', Scholarly Resources Imprint, 1987.\n\n== რესურსები ინტერნეტში ==\n\n*Napoleonic Literature \n* \"Murat,\" in Naples Encyclopedia. \n*Friends of the Musée Murat\n==სქოლიო==\n\n\n\n\n\nკატეგორია:საფრანგეთის მარშლები\nკატეგორია:დაბადებული 25 მარტი\nკატეგორია:დაბადებული 1767\nკატეგორია:გარდაცვლილი 13 ოქტომბერი\nკატეგორია:გარდაცვლილი 1815", "url": "https://ka.wikipedia.org/wiki/იოაჰიმ_მიურატი", "length": 2889}
{"id": "8397", "title": "ჩიჩილაკი", "text": "thumb|ჩიჩილაკი\n'''ჩიჩილაკი''' — ხის ფორმის რიტუალური საგანი, მზადდება საახალწლოდ მიკვლევა-მილოცვისათვის. გავრცელებული იყო დასავლეთ საქართველოში. არსებობდა ჩიჩილაკის რამდენიმე ნაირსახეობა, რომელთაგან განსაკუთრებით სრულყოფილი ჩანს გურული კალპიანი ჩიჩილაკი.\n\nჩიჩილაკს ამზადებდნენ თხილის მსხვილი ჯოხისაგან. ჯოხს ჯერ გაახურებდნენ მეტი დრეკადობისათვის, კანს გააცლიდნენ და მახვილი დანით ბოლოდან წვერისაკენ იწყებდნენ თხელი ბურბუშელების ათლას. ბურბუშელას წვერიდან ერთი გოჯის დაშორებამდე უწყვეტად გაიტანდნენ და ზეაკეცავდნენ. ოსტატი ასობით გრძელ ბურბუშელას აჭრიდა და აკეცავდა. მათ ჩიჩილაკის ან „ბასილას წვერი“ ერქვა. აკეცილ ბურბუშელებს შემდეგ ისევ ღერძზე გადმოფენდნენ და გამოვიდოდა ხის მსგავსი საგანი, რომელსაც ძირზე უმაგრებდნენ სადგარს. ზედა წვეროს ჯვარედინად ჩაჩეხავდნენ და შიგ ჯვრის სახედ ჩასვამდნენ წვერწამახულ ჯოხებს, რომელთა ბოლოებზე ჩამოაცვამდნენ ორ ბროწეულს ან ვაშლს, ორ სფერულ კვერცხს, ე. წ. ყვინჩილებს. ჩიჩილაკზე ჰკიდებდნენ გაპუტულ  შაშვს, რომელისაც ფრთისა და ბოლოს ბუმბულს უტოვებდნენ. სამკაულს, ფერად ძაფებს, ფოჩიან კანფეტს. იმერეთში იცოდნენ ჩიჩილაკის ენდროთი შეფერადება. \n\nჩიჩილაკის ერთ-ერთი ატრიბუტია კალპი. კალპი მარადმწვანე სუროსაგან და წითელმარცვლიანი კურკანტელის ლერწებისაგან მოწნული რგოლია, რომელსაც ჩიჩილაკის ზემოდან ბურბუშელის შეკრების ადგილას დგამდნენ. კალპზე დებდნენ ყველითა და კვერცხით შეზავებულ გულამოჭრილ კვერცხს, ბოკელს, ზემოდან ადგამდნენ ყვინჩილებიან ჯვარს. კალპის დადგმა ჩიჩილაკისთვის აუცილებელი არ იყო. კალპის მსგავსად რაჭაში მზადდებოდა გვერგვი, რომელიც რიტუალში დამოუკიდებლად მონაწილეობდა.\n\nჩიჩილაკის მსგავსად ხის ტოტების შემკობა და საჩუქრად მირთმევა სცოდნიათ საქართველოს სხვა კუთხეებშიც. ასეთი იყო სახადის განმგებელთათვის, „ბატონებისათვის“ მისართმევი ხე; საჩუქრებითა და ხილით შემკულ ხეს, „მაშხალას“ მიართმევდნენ ხოლმე ხევში ნეფე-დედოფალს. სვანეთში მიცვალებულის სახელზე აკეთებდნენ ე. წ. კამარას, რისთვისაც ზრდადასრულებული, ტანმაღალი ხის წვერს მიწამდე მოხრიდნენ და დაამაგრებდნენ, ხოლო ზედ სხვადასხვა შესაწირავს დაჰკიდებდნენ.\n\nჩიჩილაკი და სხვა რიტუალური ხეების რწმენა სათავეს იღებს ცხოვრების ხესა და ნაყოფიერებასთან დაკავშირებული იდეებიდან. ანალოგიური რწმენები გავრცელებულია ევროპის მრავალ ხალხში.\n\n==ლიტერატურა==\n\n\nკატეგორია:ქართული ადათ-წესები", "url": "https://ka.wikipedia.org/wiki/ჩიჩილაკი", "length": 2162}
{"id": "8399", "title": "ნაპოლეონ ბონაპარტი", "text": "'''ნაპოლეონ ბონაპარტი''' (; დ. 15 აგვისტო, 1769, აიაჩო, კორსიკა — გ. 5 მაისი, 1821, წმინდა ელენეს კუნძული) — საფრანგეთის სამხედრო და პოლიტიკური ლიდერი, რომელსაც მნიშვნელოვანი ადგილი უჭირავს ევროპის ისტორიაში. იყო საფრანგეთის რევოლუციის გენერალი და საფრანგეთის მმართველი, როგორც საფრანგეთის კონსულატის პრემიერ-კონსული 1799-1804 წლებში და შემდგომ როგორც „ფრანგთა იმპერატორი“ 1804-1815 წლებში, იტალიის მეფე '''ნაპოლეონ I-ის''' სახელით 1805-1814 წლებში და რაინის კავშირის პროტექტორი 1806-1814 წლებში.\n\nდაიბადა კორსიკაში, სწავლობდა საფრანგეთში, როგორც არტილერიის ოფიცერი. პოპულარობა მოიხვეჭა საფრანგეთის რევოლუციის დროს, როდესაც წარმატებით უხელმძღვანელა სადამსჯელო ოპერაციებს აჯანყებულთა წინააღმდეგ. 1799 წელს ნაპოლეონმა მიაღწია საფრანგეთის პირველ კონსულობას, ხოლო ხუთი წლის შემდეგ გახდა საფრანგეთის პირველი იმპერატორი.\n\n1812 წელს, ნაპოლეონის რუსეთის კამპანია კრახით დასრულდა. 1813 წლის ოქტომბერში, ლაიფციგთან ანტიფრანგულმა კოალიციამ ნაპოლეონის ჯარები დაამარცხა, რასაც მოყვა ნაპოლეონის პირველი გადადგომა 1814 წლის აპრილში. იგი გადასახლებულ იქნა ხმელთაშუა ზღვის პატარა კუნძულ ელბაზე. 1815 წლის მარტში ის დაბრუნდა საფრანგეთში და აღადგინა კონტროლი ხელისუფლებაზე, თუმცა მან ამჯერად ხელისუფლება მხოლოდ ას დღეს შეინარჩუნა. 1815 წლის 18 ივნისს ვატერლოოსთან იგი საბოლოოდ დამარცხდა (იხილეთ ვატერლოოს ბრძოლა) და გადასახლებულ იქნა ატლანტის ოკეანის სამხრეთის შორეულ წმინდა ელენეს კუნძულზე, სადაც იგი ექვსი წლის შემდეგ, 1821 წლის 5 მაისს, გარდაიცვალა.\n\n== აღზრდა და განათლება ==\nმინი|მარცხნივ|ნაპოლეონის მამა [[კარლო ბუონაპარტე]]\nნაპოლეონ ბონაპარტი  დაიბადა  1769  წლის 15 აგვისტოს ხმელთაშუა ზღვის  კუნძულ კორსიკის ქალაქ აიაჩოში. ამ მოვლენამდე სამი თვით ადრე კორსიკელი ხალხი იძულებული გახდა საფრანგეთის ბატონობას დამორჩილებოდა. ნაპოლეონი ბავშვობიდანვე ისმენდა ამბებს კორსიკელების დამოუკიდებლობისთვის ბრძოლაზე და ამ ბრძოლაში თავისი მშობლების მონაწილეობის შესახებ.\n\nკუნძული კორსიკა, რომელიც დიდი ხნის განმავლობაში ეკუთვნობა გენუის სავაჭრო რესპუბლიკას, რამდენიმე საუკუნე იბრძოდა თავისი დამოუკიდებლობისთვის. აღსანიშნავია, რომ XIV საუკუნიდან XVIII საუკუნემდე კორსიკაზე თორმეტი სახალხო აჯანყება მოხდა. ერთ-ერთი აჯანყების დროს, 1755 წელს, ადგილობრივებმა მოახერხეს საკუთარი ტერიტორიებიდან გენუელების განდევნა. \n\nრაკი დარწმუნდა, რომ კორსიკა მას აღარ ეკუთვნოდა, გენუის რესპუბლიკამ 1768 წელს თავისი ფაქტიურად უკვე არარსებული \"უფლებები\" კორსიკაზე საფრანგეთის მეფე ლუდოვიკო XV-ს მიჰყიდა. როდესაც ეს კორსიკელებმა გაიგეს, მათ კვლავ ხელი მოჰკიდეს იარაღს. გმირული წინააღმდეგობის მიუხედავად მათ ვერ შეძლეს ფრანგების დამარცხება. კორსიკა საფრანგეთის სამფლობელოდ გამოცხადდა. \n\nამრიგად, ნაპოლეონმა თავისი ბავშვობა კუნძულზე გაატარა სწორედ მაშინ, როდესაც აქ, ერთი მხრივ, ჯერ კიდევ გული შესტკიოდათ უეცრად დაკარგულ პოლიკიკურ დამოუკიდებლობაზე, ხოლო, მეორე მხრივ, მემამულეებისა და ქალაქის ბურჟუაზიის ნაწილი უკვე ეკითხებოდა თავის თავს: უმჯობესი ხომ არ იქნება ერთხელ და სამუდამოდ გადავიქცეთ საფრანგეთის არა ნაძალადევ, არამედ სულითა და გულით მორჩილ ქვეშევრდომადო.\n\nნაპოლეონის მამა, კარლო ბონაპარტი, \"ფრანგულ\" პარტიას მიემხრო, პატარა ნაპოლეონს კი ეზიზღებოდა უცხო ფრანგები.  \n\nკარლო ბონაპარტმა 1764 წელს იქორწინა ლეტიცია რამოლინოზე. მათ ჰყავდათ 13 შვილი, რომელთაგანაც მხოლოდ 8–მ მიაღწია სრულწლოვნებას.\n* ნაპოლეონ ბუონაპარტე (1764/1765 – 17 აგვისტო 1765)\n* მარია ანა ბუონაპარტე (3 იანვარი 1767 – 1 იანვარი 1768)\n* ჟოზეფ ბონაპარტი  (7 იანვარი 1768 – 28 ივლისი 1844)\n* '''ნაპოლეონ ბონაპარტი ''' (15 აგვისტო 1769 – 5 მაისი 1821)\n* მარია ანა ბუონაპარტე (1770), \n* მარია ანა ბუონაპარტე (14 ივლისი – 23 ნოემბერი 1771), \n* ერთი დაუბადებელი ვაჟი\n* ლუსიენ ბონაპარტი (21 მაისი 1775 – 29 ივნისი 1840), \n* ელიზა ბონაპარტი  (13 იანვარი  1777 – 7 აგვისტო 1820), \n* ლუის ბონაპარტი (2 სექტემბერი 1779 – 25 ივლისი 1844), \n* პოლინ ბონაპარტი (20 ოქტომბერი 1780 – 9 ივნისი 1825), \n* კაროლინ ბონაპარტი (24 მარტი 1782 – 18 მაისი 1839), \n* ჟერომ ბონაპარტი (15 ნოემბერი 1784 - 24 ივნისი 1860).\n\nნაპოლეონის მამამ, რომელიც საფრანგეთის მომხრე გახდა, გადაწყვიდა ფრანგული აღზრდა მიეცა თავისი შვილებისთვის. მან შეიტანა განცხადება პარიზის სამხედრო სკოლაში: ითხოვდა თავისი ორი უფროსი ვაჟის მიღებას. \n\n1779 წლის 28 მარტის გადაწყვეტილებით, ნაპოლეონ ბონაპარტი ბრიენის სამხედრო სკოლაში მიიღეს. \n\nმანამდე მიღებულ მის განათლებაზე, ცოტა რამ არის ცნობილი. ხუთი წლის ასაკში იგი აიაჩოს მონაზვნების სკოლაში სწავლობდა, სადაც წერა-კითხვა შეისწავლა. შემდეგ ოთხის წელი აბატ რეკოს სკოლაში გაატარა. \n\nბრიენის სამხედრო სკოლაში შესვლამდე, ფრანგული ენის დასახვეწად, რომელიც კარგად არ იცოდა, ოტენის კოლეჯში სწავლობდა. კოლეჯის დასრულების შემდეგ ნაპოლეონმა არტილერია აირჩია და ასე მოხვდა პარიზის სამხედრო სკოლაში. ინვალიდების სასახლის გვერდით მდებარე ამ დაწესებულებაში, სხვადასხვა ტექნიკური და ჰუმანიტარული საგნების გარდა, ასწავლიდნენ ფორტიფიკაციას და ფარიაკობას, მაგრამ, როგორც ნაპოლეონი ამბობდა, არაფერს ომის ხელოვნებაზე.\n\nპარიზის სამხედრო სკოლაში სწავლის დროს, ნაპოლეონსა და მის ოჯახს დიდი განსაცდელი შეემთხვა, ნაპოლენის მამის —  კარლო ბონაპარტის გარდაცვალების გამო.\n\nსამხედრო სკოლაში ერთი წლის სწავლის შემდეგ ნაპოლეონი ჩაირიცხა არმიაში უფროს ოფიცრად და გაიგზავნა გარნიზონში, რომელიც იდგა  სამხრეთ საფრანგეთში, ქალაქ ვალანსში.     \n\n== ადრეული წლები ==\nნაპოლეონი 1789 წელს საფრანგეთში დაწყებულ რევოლუციას თავიდანვე მიემხრო. თუ მივიღებთ მხედველობაში ნაპოლეონის სოციალურ მდგომარეობას, იგი მხოლოდ მოიგებდა ბურჟუაზიის გამარჯვებით. კორსიკაში აზნაურები არასოდეს არ სარგებლობდნენ იმ უფლებებითა და უპირატესობებით, რომლებსაც ესოდენ აფასებდნენ საფრანგეთის აზნაურები; ფრანგების მიერ ახლახანს დაპყრობილი შორეული \"ველური\" კუნძულიდან მოსულ წვრილმიწათმფლობელ პროვინციელს არავითარ შემთხვევაში არ შეეძლო ჰქონოდა დიდი და სწარაფი კარიერის იმედი სამხედრო სამსახურში. თუკი ნაპოლეონს რაიმე მაინც მოსწონდა XVIII საუკუნის საგანმანათლებლო ლიტერატურაში ეს იყო მოძღვრება თანასწორობის შესახებ. ერთადერთი რამ, რითაც ბონაპარტის გული მოიგო 1789 წლის რევოლუციამ ეს ადამიანისა და მოქალაქის უფლებათა დეკლარაცია. ამიერიდან მხოლოდ პირად ნიჭს შეეძლო შეეწყო ხელი ადამიანისთვის სოციალურ კიბეზე ასვლაში.\n\nრევოლუციის მიმდინარეობისას, 1793 წელს მომხდარმა ერთმა მოვლენამ სრულიად მოულოდნელად შეცვალა ნაპოლეონის სამსახურებრივი მდგომარეობა. ამ დროს სამხრეთ საფრანგეთში იფეთქა კონტრევოლუციურმა აჯანყებამ. ქალაქმა ტულონმა განდევნა, ნაწილობრივ კი დახოცა რევოლუციური ხელისუფლების წამომადგენლები და დასახმარებლად მოიწვია ინგლისური ფლოტი. რევოლუციური არმია ხმელეთიდან მიადგა ტულონს და ალყა შემოარტყა.\n\nალყა წარუმატებლად მიმდინარეობდა. მოხდა ისე, რომ ალყის ერთ-ერთი ხელმძღვანელი ნაპოლეონის ძველი ნაცნობი აღმოჩნდა. ერთხელ, ბონაპარტმა ტულონთან მდებარე ბანაკში ინახულა თავისი თანამემამულე და მოუყვა საკუთარ გეგმაზე, რომლითაც შეიძლებოდა ტულონის აღება და ინგლისელთა ფლოტის განდევნა ნაპირიდან. ამის მოსმენის შემდეგ, ნაპოლეონი საალყო არტილერიის უფროს თანაშემწედ დანიშნეს. ხანგრძლივი წინააღმდეგობისა და დაყოვნების შემდეგ, რასაც იჩენდნენ უმღლესი ხელისუფალნი, მაინცდამაინც არ ენდობოდნენ ბანაკში შემთხვევით მოსულ ვიღაც უცნობ ახალგაზრდა კაპიტანს, ნაპოლეონმა მაინც მიიღო დასტური ქალაქის აღების თავისი გეგმა განეხორციელებინა. ტულონი მეფის მომხრეთა მნიშვნელოვანი დასაყრდენი იყო სამხრეთ საფრანგეთში. 1793 წლის 17 დეკემბერს კი, ნაპოლეონის მიერ ეფექტურად გათვლილი სამხედრო მანევრებით, ქალაქი დანებდა რევოლუციურ ჯარს. 24 წლის ნაპოლეონმა თავისი პირველი ბრძოლა ტრიუმფალური გამარჯვებით დაასრულა. \n\nტულონი მიუდგომელ ციხედ ითვლებოდა. ბევრითვის დაუჯერებელი იყო, რომ მისი აღება  ყველასთვის უცნობმა, ვინმე ბონაპარტმა შეძლო. ამ დროს, ქალაქის საალყო ბანაკში იმყოფებოდა ერთი გავლენიანი ადამიანი ოგიუსტენ რობერსპიერი, მაქსიმილიან რობერსპიერის ძმა. იგი ესწრებოდა ქალაქის აღებას და მანვე აღწერა ეს ამბავი პარიზში გაგზავნილ მოხსენებაში. ამან სწრაფი ნაყოფი გამოიღო: 1794 წლის 14 იანვრის დადგენილებით ნაპოლეონ ბონაპარტმა მიიღო ბრიგადის გენერლის ხარისხი. \n\nმაშინ, როდესაც ნაპოლეონმა ტულონი აიღო, იყო პერიოდი რობერსპიერის რევოლუციური დიქტატურის აყვავებისა. 1794 წელს საფრანგეთის ხელისუფალნი ამზადებდნენ გეგმას პიემონტში, ჩრდილოეთ იტალიაში შეჭრისთვის, რათა იქიდან ავსტრიას დამუქრებოდნენ. ოგიუსტენ რობერსპიერთან სიახლოვე ნაპოლეონს აძლევდა საშუალებას თავისი ოცნების ასრულებაში და იტალიის დაპყრობაში მონაწილეობის მიღებაში. თუმცა, ნაპოლეონის ამ გეგმას არ ეწერა განხორციელება. ამავე წელს, ბონაპარტისთვის სრულიად მოულოდნელად, მომხდარმა პოლიტიკურმა მოვლენებმა ყველაფერი თავდაყირა დააყენა. \n\n9 თერმიდორის დღეს (27 ივლისი) კონვენტის სხდომაზე დააპატიმრეს მაქსიმილიან რობერსპიერი, მისი ძმა ოგიუსტენი, იაკობინელთა წრის სხვა მომხრეები და მეორე დღესვე სიკვდილით დასაჯეს. მთელ საფრანგეთში დაუყოვნებლივ დაიწყო დაპატიმრება ისეთი პირებისა, რომლებიც განსაკუთრებით იყვნენ დაახლოებულნი რობერსპიერთან. ოგიუსტენის სიკვდილით დასჯიდან ორ კვირაში ნაპოლეონი დააპატიმრეს, თუმცა 14 დღის შემდეგ გაათავისუფლეს, რადგან მის საქმეში არაფერი აღმოჩნდა ისეთი, რაც შეიძლებოდა მის წინააღმდეგ დევნის დაწყების საბაბი გამხდარიყო. \n\n==13 ვანდემიერი==\n350px|მინი|13 ვანდემიერი, საარტილერიო ცეცხლი პარიზის ქუჩებში\nციხიდან გამოსვლის შემდეგ ნაპოლეონი მალევე დარწმუნდა, რომ დრო გამოიცვალა და მისი ბედნიერად დაწყებული კარიერა შეჩერებულია. ახლა ხალხი ეჭვის თვალით უყრებდა მას. ტულონის გმირული ღვაწლი უკვე დავიწყებული იყო 9 თერმიდორის შემდეგ და, ყოველ შემთხვევაში, ნაპოლეონს ისე დიდად აღარ აფასებდნენ, როგორც ამ მოვლენის პირველ მომენტში. \n\nთანაც ნაპოლეონს ამ დროს მოუსწრო ახალმა უსიამოვნებამ. საზოგადოებრივი ხსნის კომიტეტმა მოულოდნელად უბრძანა მას ვანდეაში წასვლა მეამბოხეთა დასამშვიდებლად; როდესაც გენერალი ბონაპარტი პარიზში ჩავიდა, გაიგო, რომ მას აძლევდნენ ქვეითი ჯარის სარდლობას, თუმცა იგი არტილერისტი იყო და არ სურდა ქვეით ჯარში სამსახური. კომიტეტის წევრთან მომხდარი  შელაპარაკების შემდეგ ნაპოლეონმმა გადაწყვიტა სამსახურიდან წამოსვლა. მის ცხოვრებაში კვლავ დადგა მატერიალური გაჭირვების პერიოდი. ბოლოს, როგორც იქნა, 1795 წლის აგვისტოში იგი ჩარიცხეს როგორც არტილერიის გენერალი საზოგადოებრივი ხსნის კომიტეტის ტოპოგრაფიულ განყოფილებაში. ეს თანამდებობა ნაპოლეონს ბევრს არაფერს აძლევდა მატერიალური თვალსაზრისით. თუმცა მალე ბედმა კვლავ გაუღიმა, საფრანგეთის რესპუბლიკას კვლავ დასჭირდა იგი და ისევ იმ მტრის წინააღმდეგ, რომლებიც ტულონის ალყისას დაამარცხა. \n\n1795 წელი ერთ-ერთი გარდამტეხი წელი იყო საფრანგეთის ბურჟუაზიული რესპუბლიკის ისტორიაში. როგორც ზამთარი, ისე გაზაფხული საშინელი იყო, მუშები შიმშილობდნენ, დაბალი ფენის წამომადგენლებს უდიდეს გაჭირვებაში უწევდათ ცხოვრება. ხელისუფლებაში მოსული დირექტორია კი ვერ უმკლავდებოდა არსებულ სიტუაციას. ამ წელს მუშათა გარეუბანში ორი დიდი აჯანყება მოხდა, რომლებიც ხელისუფლებამ სასტიკად ჩაახშო. \n\nამ დროს გააქტიურებულ როიალისტებს არ სურდათ გაეგოთ ის, რაც 1789-1795 წლებში მოხდა: რომ ფეოდალიზმი დაინგრა და არასოდეს დაბრუნდება, რომ იწყება კაბიტალიზმის ხანა, რომ რევოლუციურმა ბურჟუაზიამ ზღუდე აღმართა საფრანგეთის ისტორიის ძველსა და ახალ პერიოდებს შორის და რომ მათი იდეები მონარქიის აღდგენისა უცხოა ქალაქისა და ბურჟუაზიის უმრავლესობისთვის. \n\nმიუხედავად არსებული მდგომარეობისა, როიალისტებს მაინც ჰქონდათ ხელისუფლებასთან დაპირიპირების მცდელობა, რომელშიც ჩაბმულები იყვნენ საფრანგეთიდან განდევნილი ემიგრანტებიც, მაგრამ მათ საფრანგეთში მოსვლასა და აჯაყებას წარმატებული შედეგი არ მოუტანია, რესპუბლიკის ჯარებმა მოახერხეს ამ შეტევის მოგერიება. თუცა, ამ მარცის მიუხედავად, ისისნი თავს წაგებულებად არ თვლიდნენ. მალე, დაახლოებით ორ თვეში, ისევ მოაწყვეს გამოსვლა, ამჯერად პარიზში. დედაქალაქში კვალვ დიდი იყო მუშათა უკმაყოფილება, ხელისუფლების მთავარი დასაყრდენი კი ამ დროს ჯარი იყო, თუმცა მას არ ჰყავდა სათანადო წინამღღოლი, გენერალი, რომელიც შეძლებდა სიტუაციის სწორად შეფასებას და საჭირო გადაწყვეტილებების მიღებას. მაშინ, როცა უშუალო დაპირიპირეები დაიწყო აჯანყებულებასა და რესპუბლიკის სამხედრო ნაწილებს შორის, ეროვნულმა კონვენტმა გადაწყვიტა შეიარაღებული ძალების უფროსად დაენიშნა პოლ ბარასი, 9 თერმიდორის დროს მომხდარი გადატრილების ერთ-ერთი მთავარი მონაწილე. \n\nპოლ ბარასი თანამედროვეთა თვალში შეფასებული იყო, როგორც ხაზინის ქურდი, ავანტიურისტი, ცბიერი, უპრინციპო კარიერისტი, მაგრამ მაინც უაღრესად ჭკვიანი და გაჭრიახი ადამიანი. მას ესმოდა, რომ დაწყებულ დაპირიპირებას შეეძლო დაეჩქარებინა ბურბონთა რესტავრაცია საფრანგეთში, რაც მისთვის პირდაპირ საფრთხეს წარმოადგენდა. საჭირო იყო ბრძოლის დაუყოვნებლივ დაწყება, მაგრამ ბარასი არ იყო სამხედრო კაცი. დაუყოვნებლივ საჭირო იყო გენერლის დანიშვნა, და აქ ბარსს გაახსენდა ახალგაზრდა კაცი, რომელიც უკანასკნელ დროს რამდენჯერმე მივიდა მასთან თხოვნით. ბარასმა არაფერი იცოდა ამ კაცის შესახებ, გარდა იმისა, რომ ეს იყო გადამდგარი გენერალი, რომ მან თავი ისახელა ტულონის აღების დროს, მაგრამ ამის შემდეგ შეემთხვა რაღაც უსიამოვნება და რომ ახლა იგი,  მცირე შემოსავლის გამო, დიდ გაჭირვებას განიცდიდა დედაქალაქში. ბარასმა ბრძანა მოენახათ და მასთან მიეყვანათ იგი. \n\nსაბოლოოდ, ნაპოლეონი დათანხმდა ეხელმძღვანელა აჯანყებულთა წინააღმდეგ მიმართული ოპერაციისთვის, მხოლოდ ერთი პირობით — არავინ არ უნდა ჩარეულიყო მის განკარგულებებში. როდესაც ბონაპარტი გაეცნო მდგომარეობას, მან დაინახა, რომ აჯანყება მეტად ძლიერი და საშიში იყო ხელისუფლებისთვის. მაგრამ, ნაპოლეონს ჰქონდა სამოქმედო გეგმა, რომელიც არტილერიის ულმობელ გამოყენებას ემყარებოდა. მისი ბრძანებით ზარბაზნები კონვენტის სასახლესთან მიიტანეს. \n\n13 ვანდემიერი იყო დღე, რომელმაც გაცილებით დიდი როლი ითამაშა ნაპოლეონის ცხოვერბაში, ვიდრე მისმა პირველმა გამოსვლამ — ტულონის ალყამ. ამბოხებულები დაიძრნენ კონვენტის სასახლისაკენ, და მათ მიეგება ბონაპარტის არტილერიის გრიალი. აღსანიშნავია, რომ მეამბოხეებს იქამდე ჰქონდად ზარბაზნების ხელში ჩაგდების შანსი, მაგრამ დააგვიანეს, ზარბაზნების საპასუხოდ მათ მხოლოდ თოფები მოეპოვებოდათ. შუადღისთვის ყველაფერი გათავდა. მეამბოხეებმა დატოვეს რამდენიმე ასეული გვამი, თან წაიყვანეს დაჭრილები და გაიქცნენ სხვადასხვა მიმართულებით. საღამოს ბარასმა მხურვალე მადლობა გამოუცხადა ახალგაზრდა გენერალს და მისი მტკიცე მოთხოვნით ბონაპარტი დაინიშნა სახმედრო ძალების სარდლად. \n\nამ ახალგაზრდა კაცში ბარასსაც და ხელისუფლების სხვა წარმომადგენლებსაც ძალიან მოეწონათ ის შეუშფოთებელი და სწრაფი გამბედაობა, რომელიც გამოიჩინა ბონაპარტმა ისეთი, ჯერ კიდევ გაუგონარი, საშუალების ხმარებაში, როგორიცაა ზარბაზნის სროლა ქალაქში, პირდაპირ მოქალაქეების მიმართულებით. \n\nამ დღემ პირველად გაუთქვა სახელი ბონაპარტს არა მარტო სამხედრო წრეებში, სადაც მას ნაწილობრივ უკვე იცნობდნენ ტულონის შემდეგ, არამედ საზოგადოების ყველა ფენაში, იქაც კი, სადაც მას ჯერ არავინ იცნობდა. ამ დროიდან მას მოიხსენიებდნენ, როგორც „გენერალ ვანდემიერს“, ეს მეტსახელი დავიწყებას მიეცა მხოლოდ მომდევნო წელს, როდესაც მან იტალიაში რამდენიმე მნიშვნელოვანი გამარჯვება მოიპოვა. პოლიტიკოსები, რომლებმაც 13 ვანდემიერის შემდეგ ხელში ჩაიგდეს ძალაუფლება და და მათ შორის ყველაზე გავლენიაანი ბარასი, დირექტორიის მმართველობის დამყარების პირველივე დღეებიდანვე დიდ იმედებს ამყარებდნენ ახალგაზრდა გენერალზე. ამ დროს ისინი დარწმუნებულნი იყვნენ, რომ მომავალშიც შეიძლებოდა მასზე დაყრდნობა. \n\n==იტალიის პირველი კამპანია==\nიმ დროიდან მოყოლებული, როდესაც ნაპოლეონმა გაანადგურა 13 ვანდემიერის კონტრევოლუციური აჯანყება და მოიპოვა პოლ ბარასისა და სხვა მაღალი თანამდებობის პირების ნდობა, იგი განუწყვეტლივ ცდილობდა დაერწმუნებინა ისინი, რომ აუცილებელია საფრანგეთმა დაასწროს მის წინააღმდეგ ხელახლა შემდგარ სახელმწიფოთა კოალიციას — დაიწყოს შეტევითი ომი ავსტრიელებისა და მათი იტალიელი მოკავშირეების წინააღმდეგ, რისთვისაც საჭიროა შეიჭრას ჩრდილოეთ იტალიაში. \n\nამ დროს ანტიფრანგულ კოალიციაში მოიაზრებოდნენ შემდეგი სახელმწიფოები: ავსტრია, ინგლისი, რუსეთი, სარდინიის სამეფო და რამდენიმე გერმანული სახელმწიფო (ვიუტემბერგი, ბავარია, ბადენი და სხვ.). დირექტორია, ფიქრობდა  მომავალი სამხედრო კამპანია ეწარმოებინა სამხრეთ-დასავლეთ გერმანიაში და ამ ტერიტორიის გავლით ავსტრიის მკვიდრ სამფლობელოებზე შეჭრილიყო. ამ ლაშქრობისთვის დირექტორია ამზადებდა თავის საუკეთესო ჯარსა და ყველაზე გამოჩენილ გენერლებს.\n\nრაც შეეხება გენერალი ბონაპარტის დაჟინებულ რჩევებს, სამხრეთ საფრანგეთიდან მოსაზღვრე ჩრდილოეთ იტალიაში შეჭრის შესახებ, დირექტორია მაინც და მაინც არ იყო მოხიბლული ამ გეგმით. \n\nსაბოლოოდ, როდესაც წამოიჭრა საკითხი თუ ვინ უნდა დაეყენებინათ მთავარსარდლად ფრონტის ამ მეორეხარისხოვან ხაზზე, გადაწყდა ნაპოლეონის დანიშვნა, ვინაიდან არც ერთი სხვა გამოჩენილი და სახელგანთქმული გენერალი არ ცდილობდა ამ თანამდებობის მიღებას. \n\nროდესაც ბონაპარტი პირველად გამოცხადდა თავის არმიაში და დაათვალიერა იგი, უცბად მიხვდა თუ რატომ არ ცდილობდა ამ თანამდებობის დაკავებას საფრანგეთის რეპუბლიკის არც ერთი გამოჩენილი გენერალი. არმია ცუდად აღჭურვილ, სურსათისა და შესაბამისი ტანსაცმლის არმქონე და არაორგანიზებულ ბრბოს უფრო წარმოადგენდა. ამ დროს საფრანგეთის მთავრობა ძალიან მცირე თანხებს იმეტებდა ჯარისათვის, მაგრამ ეს შემცირებული ფინანსებიც სხვადასხვა უწყებათა მაღალჩინოსნების ჯიბეებში ხვდებოდა.\n\nროდესაც ნაპოლეონმა პირველად მოინახულა მის დაქვემდებარებაშო მყოფი არმია, მოახსენეს, რომ ერთმა ათასეულმა უარი განაცხადა შეესრულებინა ბრძანება და გადასულიყო სხვა, ახალმიჩენილ რაიონში, რადგან არცერთ ჯარისკაცს არ ჰქონდა ფეხსაცმელი. არმიის მძიმე ადამიანურ და ფინანსურ მდგომარეობას ემატებოდა აქ გავრცელებული უდისციპლინობა. \n\nბონაპარტის წინაშე იდგა რთული ამოცანა: მას ტანსაცმლით უნდა უზრუნველეყო თავისი არმია და განემტკიცენინა მასში დისციპლინა, მაგრამ ყოველივე ეს უნდა გაეკეთებინა გზადაგზა, თვით ლაშქრობის დროს; ლაშქრობის გადადება კი მას არავითარ შემთხვევაში არ სურდა. \n\n27 წლის გენარლმა თავიდანვე ყველას აგრძნობინა, რომ თავის არმიაში არ მოითმენდა არავითარ წინააღმდეგობას და ყველა მოწინაარმდეგეს, რა რანგისა და წოდებისაც არ უნდა ყოფილიყო, სადანადოდ გაუსწორდებოდა. ამის გამო, მას ხშირად უხდებოდა უკიდურესი ზომების გატარება, მათ შორის ურჩი ხელქვეითების დახვრეტა.  \n\nნაპოლეონს ჯარში არსებული სიტუაცია დიდ პრობლემას უქმნიდა, მაგრამ იგი ისეთ მდგომარეობაში იმყოფებოდა, რომ არმიის საბოლოო მოწესრიგებამდე საომარი მოქმედებების გადადებას ვერ შეძლებდა, რადგან ეს ფაქტიურად ნიშნავდა მთელი სამხედრო კამპანიის ხელიდან გაშვებას. მან გადაწყვიტა ის, რაც მშვენივრად არის ჩამოყალიბებული მის პირველ მოწოდებაში ჯარისადმი: „ჯარისკაცებო, თქვენ ტანთ არ გაცვიათ, საჭმელ-სასმელი გაკილიათ… მე მინდა წაგიყვანოთ ქვეყნიერების უნოყიერეს ადგილებში…“\n\nthumb|250px|right|ნაპოლეონი ალპების გადაკვეთისას\n\nბონაპარტი იმ აზრისა იყო, რომ ჯარს ომში თავისი თავი თვითონ უნდა ერჩინა და რომ საჭირო იყო თითოეული ჯარიკაცის პირადად და უშუალოდ დაინტერესება მომავალი ძარცვით ჩრდილოეთ იტალიაში, რომ ეს ძარცვა და მისგან სარგებელის მიღება არ უნდა გადადებულიყო, არამედ თვითონ არმია უნდა ყოფილიყო დაინტერესებული ომის მიმდინარეობისას ნადავლის სახით მიეღო ყველაფერი რაც სჭირდებოდა და უფრო მეტიც.\n\n1796 წლის 9 აპრილს ნაპოლეონმა ალპების გზით დაძრა თავისი ჯარი და იტალიაში გამოჩენისთანავე აქტიურ მოქმედებებზე გადავიდა. მის წინაშე იდგნენ ავსტრიისა და პიემონტის გაერთიანებული ჯარები, სამ ნაწილად გაფანტული პიემონტისა და გენიუს გზებზე. პირველი ბრძოლა 12 აპრილს მონტენოტთან მოხდა, სადაც ფრანგებმა გაიმარჯვეს.\n\nბონაპარტმა თავისი ძალები ერთ მუშტად შეკრა, შეცდომაში შეიყვანა ავსტრიელთა მთავარსარდალი, რომელიც იმყოფებოდა უფრო სამხრეთით — გენუის გზაზე, და სწრაფად დაესხა თავს ავსტრიელთა ცენტრს. ავსტრიელები რამდენიმე საათში გაანადგურეს, მაგრამ ეს მათი არმიის მხოლოდ ნაწილი იყო.  \n\nშემდეგი დაპირისპირება (მილეზიმოსთან) მოხდა პირველი ბრძოლიდან ორი დღის შემდეგ. ამ შეტაკებაში პიემონტის ჯარი სასტიკად დამარცხდა. უამრავი მეომარი დაიღუპა, 5 000 იტალიელი ტყვედ ჩავარდა, ნადავლის სახით ფრანგებმა 13 ზარბაზანი ჩაიგდეს ხელში, მოწინააღმდეგე არმიის გადარჩენილი ნაწილები ბრძოლის ველიდან გაიქცნენ. ნაპოლეონმა დაუყოვნებლივ განაგრძო გზა ისე, რომ მტრისთვის საშუალება არ მიეცა გონს მოსულიყო და ძალები მოეკრიბა. \n\n1796 წლის აპრილში, ზედიზედ მოპოვებული გამარჯვებების მიუხედავად, ნაპოლეონმა იცოდა, რომ მას სჭირდებოდა პიეონმტთან სწრაფად გაეფორმებინა სეპარატული ზავი, რათა პირისპირ დარჩენილიყო მხოლოდ ავსტრიელებთან. \n\nროცა ფრანგებმა კვლავ გაიმარჯვეს პიემონტელებზე მონდოვთან და ეს ქალაქი ბონაპარტს ჩაბარდა, იტალიელები დათანხმდნენ საზავო მოლაპარაკებების დაწყებას და 28 აპრილს ორ მხარეს შორის დროებითი ზავი დაიდო. ამ ზავის პირობები დამარცხებულისთვის მეტად მძიმე გამოდგა: პიემონტის მეფე, ვიტორიო ამადეო III, ბონაპარტს უთმობდა ორ თავის საუკეთესო ციხეს და ბევრ სხვა პუნქტს. \n\nპიემონტთან საბოლოო ზავი დაიდო პარიზში 1796 წლის 15 მაისს. პიემონტმა აიღო ვალდებულება თავის ტერიტორიაზე არ გაეშვა უცხო ჯარები, გარდა საფრანგეთისა, არ შეკრავდა კავშირს არცერთ სხვა სახელმწიფოსთან და საფრანგეთს დაუთმობდა სავოიასა და ნიცას. ასევე, პიეომონტი ვალდებულებას კისრულობდა საფრანგეთის არმიისათვის მიეწოდებინა სურსათი და სხვა საჭირო პროდუქტები. \n\n300px|thumb|right|გენერალი ნაპოლეონი იძლევა განკარგულებას ([[ლოდის ბრძოლა]])\n\nიტალიელების წინააღმდეგ პირველი გამარჯვება მოპოვებული იყო, რჩებოდნენ ავსტრიელები. პირველი გამარჯვების შემდეგ, ნაპოლეონმა ავსტრიელები აიძულა მდინარე პოსკენ დაეხიათ, მტერი მდინარის აღმოსავლეთ მხარეს მოექცა და ფრანგებმა განაგრძეს მათი დევნა. პირველი დიდი შეტაკება მოწინააღმდეგე მხარეებს შორის დაბა ლოდთან მოხდა, სადაც გამაგრებული იყო ავსტრიელთა 10 000 კაციანი რაზმი. 10 მაისს გამართულ ლოდის ბრძოლაში ნაპოლეონმა, საკუთარი სიმამაცისა და სიცოცხლის საფრთხეში ჩაგდების სანაცვლოდ, ბრწყინვალე გამარჯვება მოიპოვა, ფრანგებმა მოახერხეს ავსტრიელთა მიერ გამაგრებული წერტილების ხელში ჩაგდება. ფრანგული არმია დაედევნა გაქცეულ ავსტრიელებს, 15 მაისს ისინი მილანში შევიდნენ და ნაპოლეონმა ფაქტიურად მოახერხა ლომბარდიის დაკავება. \n\nთუმცა, ეს არ იყო ყველაფერი, ამ მოვლენიდან ძალიან მალე ნაპოლეონის დაქვემდებარებაში მყოფმა გენერლებმა მოახერხეს ისეთი მნიშვნელოვანი ტერიტორიების დაკავება როგორიც იყო ლივორნო და ბოლონია; თვით ნაპოლეონმა პირადად შემოიერთა მოდენა, რჩებოდა მხოლოდ ტოსკანის საჰერცოგო, რომლის მმართველიც მიმდინარე ომის დროს ნეიტრალიტეს იცავდა. მაგრამ ბონაპარტს ეს ფაქტი დიდად არ აინტერესებდა, იგი პირდაპირ შედიოდა ქალაქებასა და სოფლებში და იქიდან საერთოდ ყველაფერი მიჰქონდა, ჯარისკაცებს კი ძარცვის უფლებას აძლევდა. \n\nავსტრიელებთან ბრძოლის დროს მოპოვებული ნადავლითა და ნეიტრალური იტალიური სახელმწიფოებიდან წამოღებული ზარბაზნებითა და ჭურვებით ნაპოლეონმა საგრძნობლად გააძლიერა თავისი არტილერია და ამის შემდეგ დაიძრა მანტუასაკენ, რომელიც ბუნებრივი პირობებითა და ხელოვნურად ნაგები სიმაგრეებით ერთ-ერთი უძლიერესი პუნქტი იყო ევროპაში.\n\nმას შემდეგ რაც ფრანგებმა ალყა შემოარტყეს მანტუას, ავსტრიელებმა ციხის დასაცავად და გასათავისუფლებლად სპეციალური არმია გამოგზავნეს, 30 000 ჯარიკსაცის ოდენობით. ამ ახალი არმიის გამოჩენამ დიდი სიხარული გამოიწვია ადგილობრივ იტალიელებში, რადგან ისინი უკმაყოფილონი იყვნენ იმ ძარცვა-რბევით, რასაც ბონაპარტის არმია ანხორცილებდა დაკავებულ ტერიტორიებზე. \n\nნაპოლეონს 16 000 მეომარი ჰყავდა განკუთვნილი მანტუის ალყისთვის, 29 000 კაცი კი რეზერვს წარმოადგენდა. იგი მაშველ ძალებსაც ელოდა საფრანგეთიდან. ავსტრიული ჯარის შეფერხება ნაპოლეონმა ორჯერ სცადა, მაგრამ წარუმატებლად. ფრანგების მდგომარეობა უიმედო ხდებოდა, მაგრამ ნაპოლეონმა აქცენტი გადაიტანა არა ალყის შენარჩუნებაზე, არამედ სხვა გამარჯვებაზე. ავსტრიელებმა ადვილად მოახერხეს ალყის გარღვევა და მანტუაში შესვლა, მაგრამ მხოლოდ ამის შემდეგ გაიგეს, რომ ბონაპარტი ძირითადი ძალებით ეკვეთა ავსტრიელთა მეორე კოლონას, რომელიც განლაგებულ იყო ფრანგულ  ჯარსა და მილანს შორის არსებულ ტერიტორიაზე, აქ ნაპოლეონმა სამი მნიშვნელოვანი გამარჯვება მოიპოვა. ამის გამო ავსტრიელები იძულებულნი გახდნენ დროებით დაეტოვებინათ მანტუა და თავიანთი არმიის ძირითადი ნაწილით გადასულიყვნენ შეტევაზე, თუმცა 5 აგვისტოს გამართულ კასტილიონეს ბრძოლაში ნაპოლეონმა ბრწყინვალე გამარჯვება მოიპოვა. ავსტრიელები იძულებულნი გახდნენ უკან დაეხიათ და კვლავ მანტუაში გამაგრებულიყვნენ. ფრანგებმა კვლავ ალყა შემოარტყეს ციხეს. \n\nარსებული სიტუაციიდან გამომდინარე, ავსტრიელებს მოუწიათ ახალი არმიის მობილიზება, ფრანგების დასამარცხებლად და მანტუაში გამაგრებულ თავიანთი მეომრების დასახმარებლად. ამ ახალი არმიის წინააღმდეგ საბრძოლველად ნაპოლეონი თავად წაუძრვა ფრანგთა ძირითად ძალებს 28 500 კაცის ოდენობით, 8 000 კი მანტუის საალყოდ დატოვა. \n\nმომდევნო გენერალური დაპირისპირება ფრანგებსა და ავსტრიელებს შორის არკოლესთან მოხდა (1796 წლის 15-17 ნოემბერი). ავსტრიელები რიცხობრივად სჭარბობდნენ მოწინააღმდეგეს, მათ ფაქტიურად თავინათი საუკეთესო გვარდილები გამოიყენეს ამ ბრძოლაში. აღნიშნულ შეტაკებაში, ერთ-ერთი მნიშვნელოვანი პუნქტი, რომლის დაკავებასაც ფრანგები ცდილობდნენ არკოლეს ხიდი იყო, ფრანგები სამგზის გადავიდნენ იერიშზე და აიღეს ხიდი, მაგრამ ავსტრიელებმა სამგზისვე უკუაგდეს ისინი, თანაც მძიმე ზარალი მიაყენეს. ამ დროს ნაპოლეონმა საკუთარ თავზე აიღო ინიციატივა, დროშით ხელში პირდაპირ გაიჭრა წინ, მიუხედავად იმისა, რომ მის ახლოს რამდენიმე ჯარისკაცი და ადიუტანტი მოკლეს, იგი განაგრძობდა წინსვლას, ამან დადებითად იმოქმედა ფრანგების მოტივაციაზე. არკოლეს ბრძოლამ სამ დღეს გასტანა მცირე შესვენებებით და იგი ფრანგების გამარჯვებით დასრულდა. \n\nthumb|left|ნაპოლეონი [[არკოლეს ბრძოლა]]ში\n\nარკოლეს ბრძოლაში დამარცხების შემდეგ, ავსტრიელებს დაახლოებით თვე-ნახევარი დასჭირდათ არმიის ხელახალი მობილიზებისთვის. მომდევნო დაპირისპირება 1797 წლის 14-15 იანვარს მოხდა, რივოლთან. ორდღიან სისხლისმღვრელ ბრძოლაში კვლავ ნაპოლეონმა გაიმარჯვა და ფაქტიურად მის წინააღმდეგ მებრძოლი მთელი ავსტრიული არმია გაანადგურა. გადარჩენილმა საჯარისო ნაწილებმა დაუყოვნებელი დატოვეს ბრძოლის ველი, ამის შემდეგ კი ისინი ვეღარ შეძლებდნენ ალყაშემორტყმულ მანტუაში გამაგრებული ავსტრიული გარნიზონისთვის დახმარების გაწევას. ამ გამაგრებული პუნქტის აღება მხოლოდ დროის საქმე იყო და რივოლის ბრძოლიდან ორი კვირის შემდეგ მანტუა ფრანგების ხელში გადავიდა.\n\nმანტუას აღების შემდეგ ნაპოლეონი ჩრდილოეთისაკენ დაიძრა, წარმატებით დაწყებული იტალიური კამპანია გრძელდებოდა, 1797 წლის გაზაფხულზე მან კიდევ ერთხელ შეძლო მოწინააღმდეგის დამარცხება. მიმდინარე მოვლენები ვენაში უკვე დიდ საფრთხედ აღიქვეს. ავსტრიელთა რამდენიმე საუკეთესო არმიის დაღუპვა, ყველაზე ნიჭიერი და უნარიანი გენერლების საშინელი დამარცხება, მთელი ჩრდილოეთ იტალიის დაკარგვა — ყოველივე ეს, მათი აზრით, დედაქალაქისთვის შექმნილ პირდაპირ საფრთხეს წამოადგენდა. \n\nავსტრიის საიმპერატორო კარმა გააცნობიერა ბრძოლის გაგრძელების საშიშროება. 1797 წლის აპრილის დასაწყისში გენერალმა ბონაპარტმა ოფიციალური ცნობა მიიღო, რომ ავსტრიის იმპერატორი ფრანცი საზავო მოლაპარაკებების დაწყებას თხოულობდა. დირექტორიაც თანახმა იყო ზავის დადებაზე, მაგრამ ვიდრე საფრანგეთის აღმასრულებელი ხელისუფლება ფიქრობდა ზავის პირობებზე და ამ ყველაფერს ნაპოლეონს შეატყობინებდა, ბონაპარტმა უკვე მოასწრო პირადად გაეფორმებინა დროებითი ზავი ავსტრიის წამომადგენლობასთან.\n\nავსტრიელებთან დროებითი ზავის პირობების შეთანხმების გარდა ნაპოლეონს, ასევე, სჭირდებოდა მოლაპარაკების წარმოება რომის პაპთან. თავად პიუს VI საფრანგეთის რევოლუციის მტერი და შეურიგებელი მოძულე იყო. „ვანდემიერის გენერალი“, რომელსაც მთავარსარდლობა სწორედ იმ ჯილდოს გამო მისცეს, რომ როიალისტები დახოცა 13 ვანდემიერს, ყოვლად მიუღებელი იყო პაპისთვის და იგი ავსტრიელებს უჭერდა მხარს.\n\nნაპოლეონმა პაპის ჯარები პირველივე ბრძოლაში გაანადგურა. ფრანგები წინ მიიწევდნენ, ქალაქები ერთმანეთის მიყოლებით ნებდებოდნენ, წინააღმდეგობის გაუწევლად. თავზარდაცემულმა პაპმა ზავი ითხოვა, გენერალი ბონაპარტი ამ თხოვნას მოწყალედ მოეკიდა, თუმცა აგრძნობინა, რომ მისგან სრულ დათმობას მოითხოვდა. \n\nზავი ორ მხარეს შორის 1797 წლის 19 თებერვალს დაიდო და პაპი ფაქტიურად დათანხმდა ბონაპარტის მიერ წამოყენებულ ყველა პირობას, მათ შორის უარი თქვა თავისი სამფლობელოების მნიშვნელოვან ნაწილზე და დათანხმდა ფრანგებისთვის გადაეხადა ოცდაათი მილიონი ოქროს ფრანკი.\n\nყოველივე ამის შემდეგ, ნაპოლეონს თავისუფლად შეეძლო რომის დაკავება და პაპის დატყვევება, მაგრამ ამ ეტაპზე თავი შეიკავა. ამის ერთ მიზეზად დასახელებულია ის ფაქტი, რომ ავსტრიასთან ჯერ კიდევ არ იყო საზავო მოლაპარაკება დასრულებული, გარდა ამისა, პაპის მიმართ გამოჩენილ მკაცრ საქციელს შეიძლებოდა გამოეწვია ცენტრალური და სამხრეთ იტალიის კათოლიკური მოსახლეობის უკმაყოფილება, რაც იტალიური კამპანიის გასაგრძელებლად შეიძლება დამატებითი დაბრკოლება გამხდარიყო. საბოლოოდ, ნაპოლეონი რომში არ შესულა, მან დაჩქარებით მოათავა საქმე პიუს VI-სთან და უკანვე გაეშურა ჩრდილოეთ იტალიაში, სადაც ზავი უნდა დაედო დამარცხებულ ავსტრიელებთან. \n\nამ მოვლენების პარალელურად, საფრანგეთში პოლიტიკური სიტუაცია ძალიან გართულდა. პარიზში როიალისტთა ახალი შეთქმულება მზადდებოდა, მათ მხარეზე იყო სამღვდელოებაც. ამასთან ერთად, 1797 წლის გაზაფხულზე და ზაფხულში დირექტორიის მდგომარეობა მეტისმეტად საშიში იყო. თვით დირექტორიაში, რომელსაც კონტრრევოლუციის საფრთხე მოელოდა, არ იყო ერთიანობა. ბარტელემი და კარნო სიტუაციის გამოსასწორებლად გადამჭრელი ღონისძიებების გატარების წინააღმდეგნი იყვნენ. დანარჩენი სამი დირექტორი — ბარასი, რებელი, ლარეველერ-ლეპო — მუდამ თათბირობდნენ, მაგრამ ვერ ბედავდნენ რაიმე გადამწყვეტი ღონისძიებისთვის მიემართათ, მოსალოდნელი თავდასხმის თავიდან ასაცილებლად.\n\nნაპოლეონ ბონაპარტი, რომელიც ამ დროს იტალიაში ომობდა, ფხიზლად ადევნებდა თვალყურს თუ რა ხდებოდა პარიზში. იგი ხვდებოდა, რომ რესპუბლიკას აშკარად საფრთხე მოელოდა. თვითონ მას არ უყვარდა ეს რესპუბლიკა, მაგრამ არ სურთა ამ პოლიტიკური რეჟიმის დასრულება ნაადრევად მომხდარიყო, მაშინ როცა იგი საფრანგეთში არ იმყოფებოდა, ამ დროს მომხდარ გადატრიალებას შეიძელბოდა სარგებელი სხვითვის მოეტანა. \n\nსაფრანგეთში გადამწყვეტი მოვლენები 1797 წლის 18 ფრუქტიდორს (4 სექტემბერს მოხდა), პოლ ბარასმა ბრძანა დაეპატიმრებინათ თავიანთი ზომიერების გამო საეჭვო პირებად მიჩნეული ორი დირექტორი; ბარტელემი შეიპყრეს, კარნომ კი გაქცევა მოასწრო. ამის პარალელურად, დაიწყო როიალისტების მასობრივი დაპატიმრება და ისინი გაუსამართლებლად გადაასახლეს. დაიხურა გაზეთები, რომლებსაც როიალისტა მხარდაჭერას ედავებოდნენ, პარიზსა და პროვინციებში დაიწყო მასობრივი დაპატიმრება არასანდო პირებისა. \n\nდირექტორიამ გაიმარჯვა, რესპუბლიკა გადარჩა, გენერალი ბონაპარტი კი იტალიიდან ულოცავდა დირექტორიას (რომელიც მან ორი წლის შემდეგ თავად დაამხო) რეპუბლიკის ხსნას. \n\nამ მოვლენების პარალელურად, იტალიაში მყოფი ნაპოლეონის მთავარ მიზანს ავსტრიელებთან საზავო მოლაპარაკების დასრულება წარმოადგენდა, ვინაიდან ორ მხარეს შორის 1797 წლის მაისში მიღწეული შეთანხმება მხოლოდ დროებითი იყო. მოლაპარაკებისას ნაპოლეონი შეეცადა ავსტრიის წარმომადგენლისთვის ეჩვენებინა თავისი უპირატესობა, მოპოვებული წარმატებების გათვალისწინებით: „თქვენ გავიწყდებათ, რომ საფრანგეთმა გაიმარჯვა, თქვენ კი დამარცხებული ხართ… თქვენ გავიწყდებათ, რომ აქ ჩემთან მოლაპარაკებას აწარმოებთ ჩემი გრენადერებით გარშემორტყმული!“\n\n1797 წლის 17 ოქტომბერს, საფრანგეთის რესპუბლიკამ და ავსტრიამ ხელი მოაწერეს კამპოფორმიოს ზავს. \n\nდაპყრობილი იტალიური მიწების ერთ ნაწილზე ნაპოლეონმა ფაქტიურად შექმნა ვასალური ტერიტორია — „ციზალპური რესპუბლიკა“, რომელშიც შედიოდა მის მიერ დაპყრობილი ტერიტორიის ნაწილი (პირველ რიგში, ლომბარდია); აქ მოსახლეობის მოსაჩვენებლად ადგილობრივი შეძლებული ფენების წარმომადგენელთა სათათბირო კრება უნდა არსებულიყო, რეალურად მთელი ძალაუფლება საფრანგეთის საოკუპაციო სამხედრო ხელისუფლებისა და პარიზიდან გაგზავნილი კომისრის ხელში უნდა ყოფილიყო. გარდა ამისა, დაპყრობილი მიწების ერთი ნაწილი უშუალოდ შეუერთა საფრანგეთს, ხოლო დანარჩენი ნაწილს(რომელშიც რომი შედიოდა) შეუნარჩუნა ძველი ხელისუფლება, მაგრამ ისიც ფაქტიურად საფრანგეთს დაემორჩილა.   \n\nყოველივე ამის შემდეგ, ნაპოლეონს სურდა კიდევ ცოტა ხანი დარჩენილიყო დაპყრობილ ქვეყანაში, მაგრამ კამპოფორმიოს ზავის გაფორმების შემდეგ დირექტორია თავაზიანად, მაგრამ დაჟინებით ეპატიჟებოდა მას პარიზში. ახლა დირექტორიამ ნაპოლეონი დანიშნა იმ არმიის მთავარსარდლად, რომელსაც ინგლისის წინააღმდეგ უნდა ემოქმედა.\n\nბონაპარტი პარიზში 1797 წლის 7 დეკემბერს ჩავიდა, 10 დეკემბერს კი დირექტორიამ იგი საზეიმოდ მიიღო.\n\nნაპოლეონი პარიზში ჩასვლისთანავე შეუდგა ახალი დიდი ომის კამპანიის დაგეგმვას. როგორც ინგლისის წინააღმდეგ სამოქმედოდ დანიშნული გენერალი, შეეცადა დირექტორია დაერწმუნებინა, რომ არსებობდა ადგილი, საიდანაც უფრო წარმატებით შეიძლებოდა საფრთხე შეექმნათ ინგლისელებისთვის, ვიდრე ლა-მანშზე. აქ ინგლისელთა ფლოტი ფრანგულზე ბევრად ძლიერი იყო. ნაპოლეონის გეგმით, უკეთესი იქნებოდა აქცენტი გაეკეთებინათ ეგვიპტის დაპყრობაზე. ამით აღმოსაველთში გაიჩენდნენ დასაყრდენს, შემდგომში კი საფრთხეს შეუქმნიდნენ ინგლისელთა ბატონობას ამ რეგიონში. \n\n==ეგვიპტის ექსპედიცია==\nthumb|right|''ბონაპარტი [[სფინქსი]]ს წინ,'' (1868 წლის ნახატი), [[ჟან-ლეონ ჟერომი]], [[ხერსტ-კასლი]]\n\nნაპოლეონის მეორე დიდ ომს — ეგვიპტეში ლაშქრობას განსაკუთრებული მნიშვნელობა აქვს არა მარტო ბონაპარტის კარიერის, არამედ საფრანგეთის კოლონიური პოლიტიკის ისტორიაშიც. საფრანგეთის მმართველი წრეები დიდი ხანია ყურადღებას იჩენდნენ ეგვიპტის მიმართ (რომელსაც აკრავს ხმელთაშუა ზღვაც და წითელი ზღვაც), როგორც ისეთი პუნქტისა, საიდანაც მათ ადვილად შეეძლოთ დამუქრებოდნენ თავიანთ სავაჭრო და პოლიტიკურ მეტოქეებს ინდოეთსა და ინდონეზიაში. \n\nკამპოფორმიოს ზავის შემდეგ, როდესაც ავსტრიასთან, ყოველ შემთხვევაში დროებით მაინც, საქმე დასრულებული იყო და უმთავრეს მეტოქედ ინგლისი რჩებოდა, ბონაპარტმა მთელი თავისი ძალღონე იქითკენ მიმართა, რათა დაერწმუნებინა დირექტორია, რომ მიეცა მისთვის ფლოტი და არმია ეგვიპტის დასაპყრობად. \n\nმორიგ სამხედრო წარმატებას შეეძლო დიდი გავლენა მოეხდინა ნაპოლეონის მომავალ პოლიტიკურ კარიერაზე. საერთოდაც, ამ დროს, მას უკვე აღარ მოსწონდა დირექტორიის ბრძანებების შესრულება, აღარ სურდა გამარჯვება მოეპოვებინა დირექტორებისთვის. მან გეზი აიღო იქითკენ, რომ უმაღლესი ხელისუფლება მის ხელთ ყოფილიყო —  „მე უკვე აღარ მაქვს მორჩილების უნარი“ - განაცხადა მან თავისი ერთ-ერთ შეხვედრაზე, ავსტიელებთან საზავო მოლაპარაკების დროს. \n\nდირექტორიის თანხმობის მიღება ამ სამხედრო ექსპედიციისთვის არ იყო რთული მოსაპოვებელი. ისინი თანახმანი იყვნენ ნაპოლეონისთვის მიეცათ თანხები, ჯარი და ფლოტი, ვინაიდან დირექტორებიც ფიქრობდნენ რომ ეგვიპტის დაპყრობა მნიშვნელოვანი ნაბიჯი იქნებოდა სამხედრო-პოლიტიკური კუთხით. გარდა ამისა, დირექტორიის ზოგიერთ წევრს უკვე სახიფათოდ მიაჩნდა ნაპოლეონის პოპულარობისა და ძლიერების ასეთი სწრაფი ზრდა. ამ შორეულ და სახიფათო ექსპედიციის წარმატების შემთხვევაში საფრანგეთი გავლენას მოიპოვებდა ეგვიპტეზე, წარუმატებლობის შემთხევავში მმართველები ადვილად მოიშორებდნენ თავიდან დამარცხებულ გენერალს (თუკი, რა თქმა უნდა, იგი ექსპედიციიდან ცოცხალი დაბრუნდებოდა). \n\nეგვიპტის მომავალი ექსპედიციის მთავარსარდლად ნაპოლეონი 1798 წლის 5 მაისს დანიშნეს და ისიც დაუყოვნებლიც შეუდგა სამზადისს. გემების დათვალიერებისა და მეომრების სწორად შერჩევის გარდა, გასათვალისწინებელი იყო კიდევ ერთი გარემოება — ფრანგული ჯარის გადასხმას ეგვიპტეში დიდ საფრთხეს უქმნიდა ადმირალ ნელსონის ესკადრა. \n\n1798 წლის 19 მაისს სამზადისი დასრულებული იყო, ნაპოლეონის ფლოტი ტულონიდან გავიდა. ფრანგული ფლოტი 350 დიდი და პატარა გემისგან შედგებოდა, რომლებსაც უნდა უზრუნველეყო 30 000 მეომრისა და არტილერიის აფრიკაში გადასხმა. ამისთვის საჭირო იყო მთელი ხმელთაშუა ზღვის გადაკვეთა, ისე რომ თავიდან აცილებინათ ინგლისურ ფლოტთან შეტაკება.\n\nროდესაც საფრანგეთის ფლოტი ნავსადგურიდან გავიდა მათ გეზი ჯერ მალტისკენ აიღეს. მალტა ჯერ კიდევ XVI საუკუნიდან მალტის რაინდთა ორდენს ეკუთვნოდა. 10 ივნისს კუნძულზე მისულმა გენერალმა ბონაპარტმა დაუყოვნებლივ მოითხოვა მისი ჩაბარება და იგი საფრანგეთის რესპუბლიკის სამფლობელოდ გამოაცხადა. ფრანგებმა რამდენიმე დღე დაჰყვეს მალტაზე და სწრაფად აიღეს გეზი ალექსანდრიისკენ, ისინი იქამდე უნდა მისულიყვნენ ეგვიპტემდე ვიდრე ადმირალი ნელსონი იპოვიდა მათ, ზღვაზე გასამართ შესაძლო ბრძოლაში ინგლისელთა გამარჯვება გარდაუვალი იყო, რაც ფრანგული ექსპედიციის სრულ დაღუპვას ნიშნავდა. \n\n30 ივნისს ნაპოლეონი მთელ თავის არმიასთან ერთად ეგვიპტის ნაპირებს მიადგა, ქალაქ ალექსანდრიის მახლობლად. მდგომარეობა ჯერ კიდევ საშიში იყო, ფრანგული ჯარი დაუყოვნებლივ შეუდგა ხმელეთზე გადასხმას. 2 ივნისს მთელი არმია უკვე ხმელეთზე იყო. ამის შემდეგ მთავარმა საფრთხემ დროებით გაიარა, ნაპოლეონი მაშინვე შეუდგა ლაშქრობის სამზადისს და იერიში მიიტანა ალექსანდრიაზე.\n\nეგვიპტე ითვლებოდა ოსმალეთის სულთნის სამფლობელოდ, მაგრამ ამ ქვეყანაზე ფაქტიურად ბატონობდა კარგად შეიარაღებული ფეოდალური ცხენოსანი ჯარის მმართველი ზედა ფენა — მამელუკები. ეს სამხედრო-ფეოდალური არისტოკრატია ერთგვარ ხარკს აძლევდა ოსმალეთის სულთანს, თუმცა, რეალურად ნაკლებად იყო მასზე დამოკიდებული.\n\nეგვიპტის ძირითადი მოსახლეობა - არაბები მისდევდნენ ვაჭრობას, ხელოსნობას, საქარავნო-სატრანსპორტო საქმეებს, მიწათმოქმედებას. ყველაზე უფრო ცუდ და შევიწროვებულ მდგომარეობაში იყვნენ კოპტები, ამ ქვეყანაში მცხოვრები წინაარაბული ტომების წამომადგენლები.\n\nმიუხედავდ იმისა, რომ ეს ქვეყანა სულთნის საკუთრებად ითვლებოდა, ნაპოლეონი, რომელიც ეგვიპტის დაკავებას ცდილობდა, თავს ისე აჩვენებდა, თითქოს ის ოსმალეთის სუთანს კი არ ეომებოდა, არამედ მამელუკებს. თითქოს, ნაპოლეონს არაბი მოსახლეობის განთავისუფლება სურდა ამ სამხედრო არისტოკრატიისგან, რომელიც ჩაგრავდა, სასტიკად ეპყრობოდა და ხარკს ახდევინებდა ადგილობრივებს.\n\nნაპოლეონმა ალექსანდრიის დაკავება რამდენიმე საათში შეძლო, იგი ავრცელებდა აზრს თითქოს მამელუკების წინააღმდეგ იბრძოდა, რეალურად კი დაპყრობილ ქალაქში თავისი ხელისუფლება განამტკიცა. მოსახლეობისგან, რომელიც მან „გაათავისუფლა“, ის სრულ მორჩილებას მოითხოვდა, წინააღმდეგ შემთხვევაში მკაცრი ზომების გატარებით ემუქრებოდა.\n\nალექსანდრეიის დაკავებიდან რამდენიმე დღეში ბონაპარტი სამხრეთისაკენ დაიძრა და უდაბნოში ღრმად შევიდა. მამელუკები ნელი ნაბიჯით იხევდნენ უკან და ფრანგებს იშვიათად ესხმოდნენ თავს, უმეტესწილად იმალებოდნენ.\n\n400px|მინი|[[პირამიდების ბრძოლა]], [[ლუი-ფრანსუა ლეჟუნი]]ს ნახატი, 1808 წელი\n1798 წლის 20 ივნისს ბონაპარტი, ბოლოს, პირამიდებთან შეხვდა მამელუკების მთავარ ძალებს. დაპირისპირებაში მამელუკებმა სრული მარცხი განიცადეს, მათ მიატოვეს არტილერიის ერთი ნაწილი და გაიქცნენ სამხრეთისკენ. რამდენიმე ათასი მეომერი ბრძოლის ველზე დარჩა. \n\nამ გამარჯვების შემდეგ ნაპოლეონი კაიროში შევიდა. შეშინებული ადგილობრივი მოსახლეობა მდუმარედ შეხვდა დამპყრობელს: მათ არა თუ არაფერი გაეგონათ ბონაპარტის შესახებ, არამედ ახლაც კი ვერ მიმხვდარიყვნენ, თუ ვინ იყო იგი, რითვის მოვიდა და ვის ეომებოდა. \n\nკაიროში, რომელიც ალექსანდრიაზე მდიდარი ქალაქი იყო, ბონაპარტმა საჭირო სურსათი იშოვა თავისი არმიისათვის. ჯარისკაცებმა მძიმე დღეების შემდეგ შეძლეს დასვენება და ძალების მოკრება. მოეწყო თუ არა კაიროში, ბონაპარტი შეუდგა მმართველობის ორგანიზებას. დაამყარა თუ არა სასურველი პოლიტიკური რეჟიმი ქვეყანაში, მაშინვე შეუდგა მზადებას შემდგომი ლაშქრობისთვის — ეგვიპტიდან სირიაში შეჭრისთვის.   \n\nმოპოვებული წარმატებების მიუხედავად, ნაპოლეონს ექსპედიციის ამ ეტაპზე მაინც შეექმნა გარკვეული პრობლემები, გაჩნდა საშიში გარემოებები, რომლებისთვისაც აუცილებლად უნდა მიექცია ყურადღება. ჯერ ერთი, უკვე დიდი ხანია (ეგვიპტეში არმიის გადასხმის დღიდან ერთი თვის შემდეგ) ადმირალმა ნესლონმა იპოვა საფრანგეთის ესკადრა, რომელიც აბუკირში იდგა, თავს დაესხა მას და სრულიად გაანადგურა. ამდენად,  ფრანგული არმია, რომელიც ეგვიპტეში იბრძოდა, დიდი ხნით მოწყვეტილი აღმოჩნდა საფრანგეთისგან. მეორეც — ოსმალეთის მთავრობამ გადაწყვიტა არავითარ შემთხვევაში არ დაეჭირა მხარი ბონაპარტის მიერ გავრცელებული ცნობისთვის, თითქოს იგი სრულიად არ ეომებოდა ბრწყინვალე პორტას, არამედ სჯიდა მხოლოდ მამელუკებს ფრანგი ვაჭრებისთვის მიყენებული ზარალისა და არაბთა ჩაგვრისათვის. ოსმალებმა გადაწყვიტეს სირიაში არმიის გაგზავნა.\n\nნაპოლეონი ეგვიპტიდან სირიისკენ დაიძრა, ოსმალების შესახვედრად. სირიაში ლაშქრობა მძიმე გამოდგა, განსაკუთრებით  სასმელი წყლის ნაკლებობის გამო. ადგილობრივი ქალაქები ერთმანეთის მიყოლებით უბრძოლველად ნებდებოდნენ ბონაპარტს. 1799 წლის 4 მარტს ფრანგებმა ალყა შემოარტყეს იაფას, მაგრამ ქალაქი არ ნებდებოდა. მაშინ ნაპოლეონმა ბრძანება გასცა, რომ წინააღმდეგობის გაგრძელების შემთხვევაში უკლებლივ ყველა მცხოვრებს სიკვდილით დასჯიდნენ. იაფა არ დანებდა. 6 მარტს განხორციელებული შეტევის შემდეგ ფრანგები ქალაქში შეიჭრნენ, ბრძანების თანახმად, ჯარისკაცები უკლებლივ ყველა მაცხოვრებელს სასტიკად გაუსწორდნენ. \n\nიაფას აღების შემდეგ ბონაპარტი აკრისკენ დაიძრა. აკრის გარემოცვა ორ თვეს გაგრძელდა და ფრანგების მარცხით დასრულდა. ნაპოლეონს არ ჰქონდა საალყო არტილერია სიმაგრის ასაღებად. აქ გამაგრებულ ოსმალურ განიზონს ინგლისელები ეხმარებოდნენ, ზღვიდან აწვდიდნენ სურსათსა და იარაღს. 1799 წლის 20 მაისს ბონაპარტი იძულებული გახდა ალყა მოეხსნა და უკან ეგვიპტეში დაბრუნებულიყო. ალყის განმავლობაში ფრაგებმა 3 000 მეომარი დაკარგეს. \n\nუნდა აღინიშნოს, რომ ნაპოლეონი შემდეგში ყოველთვის დიდ მნიშვნელობას ანიჭებდა ამ მარცხს. სიმაგრე აკრა იყო აღმოსავლეთის ყველაზე უკიდურესი წერტილი, რომელსაც მან მიაღწია, თუმცა ვერ დაიპყრო. ეგვიპტეში დაბრუნებული ბონაპარტი გეგმავდა აქ დიდი ხნით დარჩენას, თავის ინჟინრებს უბრძანა გამოეკვლიათ სუეცის არხის გათხრის მცდელობის ძველი კვალი და ამ კუთხით შეედგინათ მომავალი სამუშაო გეგმა. \n\n1799 წლის 14 ივნისს ნაპოლეონის არმია კაიროში დაბრუნდა, თუმცა აქ დიდ ხანს არ დარჩენილა. ცნობა მოვიდა, რომ აბუკირის მახლობლად (იქ სადაც ერთი წლის წინ ნელსონმა ფრანგული ფლოტი გაანადგურა) ოსმალებმა თავიანთი არმია გადმოსხეს, ეგვიპტის გასათავისუფლებლად. ბონაპარტმა სასწრაფოდ  შეკრიბა ლაშქარი და გაემართა ჩრდილოეთისკენ, სადაც 25 ივნისს, ნილოსის დელტასთან, სასტიკად დაამარცხა ოსმალეთის არმია. ბრძოლაში თურქებმა 15 000 მეომარი დაკარგეს, გადარჩენილთა მცირე ნაწილმა გაქცევით უშველა თავს, ინგლისელთა გემების დახმარებით. ამ ბრძოლის შემდეგ, მართალია ზღვას ისევ ინგლისელები აკონტროლებდნენ, მაგრამ ეგვიპტეში ძალაუფლება ნაპოლეონის ხელში იყო. \n\nამის შემდეგ მოხდა მოულოდნელი ამბავი. მრავალი თვის განმავლობაში ევროპასთან ყოველგვარ ურთიერთობას მოწყვეტილ ნაპოლეონს ახალი ცნობები მოუვიდა. მან გაიგო, რომ ვიდრე იგი ეგვიპტეს იპყრობდა ავსტრიამ, ინგლისმა, რუსეთმა და ნეაპოლის სამეფომ ომი გაანაახლა საფრანგეთის წინააღმდეგ. საკუთრივ საფრანგეთში ქაოისი იყო, დირექტორიას აღარ ჰქონდა ხალხის მხარდაჭერა, მისი წევრები დაბნეულები იყვნენ, ვერ ახერხებდნენ სიტუაციის გაკონტროლებას. \n\nნაპოლეონმა გადაწყვეტილება სასწრაფოდ მიიღო. მან არმიის უზენაესი სარდლობა გენერალ კლებერს ჩააბარა, გასცა ბრძანება საიდუმლოდ მოემზადებინათ ოთხი გემი და 500 მეომართან ერთად, 1799 წლის 23 აგვისტოს, საფრანგეთში გაემგზავრა. \n\n==18 ბრიუმერის გადატრიალება==\n300px|მინი|18 ბრიუმერის გადატრიალება, გენერალი ბონაპარტი ხუთასთა საბჭოს წევრების გარემოცვაში, [[ფრანსუა ბუშო]]ს ნახატი\nნაპოლეონი ეგვიპტიდან გამოემგზავრა მტკიცე და ურყევი განზრახვით, რომ დაემხო დირექტორია და ხელში ჩაეგდო უმაღლესი ხელისუფლება. 1799 წლის 8 ოქტომბერს ბონაპარტის გემები საფრანგეთის საზღვრებს მოადგნენ. ამ დროს ქვეყანაში სიტუაცია ძალიან რთული იყო. უფრო და უფრო ეცემოდა დირექტორიის ავტორიტეტი. შეძლებული კლასების წარმომადგენლები დირექტორიას უსარგებლოდ მიიჩნევდნენ; ღარიბი ადამიანების აზრით, დირექტორია მდიდარი ქურდების და სპეკულანტების რეჟიმის წარმოადგენდა, ხაზინის ქურდებს, რომელთა გამოც ხალხი აუტანელ შიმშილსა და ჩაგვრას განიცდიდა. არმიის ჯარისკაცების აზრით კი, დირექტორია იყო საეჭრო პირთა ჯგუფი, რომელიც ყურადღებას არ აქცედა არმიას. ჯარიკაცები ვერ ეგუებოდნენ იმ გარემოებას, რომ საფრანგეთის ხელისუფლებამ ვერ შეინარჩუნა ნაპოლეონის მიერ იტალიაში ბრძოლით მოპოვებული ტერიტორიები და ფაქტიურად რამდენიმე თვეში დაკარგა გავლენა ამ მიწებზე. \n\nასეთივე უკმაყოფილება იყო ფრანგ ვაჭართა და მრეწველთა ფენაშიც. ისინი ხედავდნენ, რომ ქვეყანას ძალიან უჭირს ანტიფრანგულ სახელმწიფოებთან  გამკლავება. მთელი ის რესურსები და სიმდიდრე, რაც ნაპოლეონმა იტალიაში მოწყობილი ლაშქრობისას მოიპოვა და საფრანგეთში გამოგზავნა, იმის მხოლოდ ნაწილი დაიხარჯა ომსა და სხვა საჭირო საკითხებზე, თანხების ნაწილი კი მიითვისეს მოხელეებმა და საქონლის მიმწოდებელმა ვაჭრებმა, რომლებიც ძარცვავდნენ ხაზინას ისევ დირექტორიის უყურადღებობის გამო.   \n\n1799 წლის 13 ოქტომბერს, როდესაც ქვეყნის მმართველ ორგანოებში გავრცელდა ცნობა, რომ გენერალი ბონაპარტი ქვეყანაში დაბრუნდა, დეპუტატები ტაშითა და აღფრთოვანებული შეძახილებით შეხვდნენ ამ ამბავს. როდესაც ისინი გარეთ გამოვიდნენ და ეს ყველაფერი დედაქალაქის სხვა მცხოვრებლებსაც ამცნეს, ხალხი სიხარულით ულოცავდა ერთმანეთს ამ ახალ ამბავს. \n\n16 ოქტომბერს გენერალი ბონაპარტი უკვე პარიზში ჩავიდა. შეიძლება ითქვას, რომ დირექტორიის დღეები დათვლილი იყო. თუმცა, პოლ ბარასი და სხვა დირექტორები სულაც არ ფიქრობდნენ, რომ მათი მმართველობა დასასრულს უახლოვდებოდა და საფრანგეთი ახლოს იყო სამხედრო დიქტატურის დამყარებასთან.\n\nნაპოლეონის ქვეყანაში დაბრუნებას დიდი სიხარულით შეხვდნენ მოსახლეობის დაბალი ფენის წარმომადგენლები, მაგრამ ეს მაინც არ აძლევდა ბონაპარტს სიმშვიდის საფუძველს, მის მიერ წარსულში ჩადენილი საქმეები და მოწინააღმდეგეებისადმი გამოჩენილი სისასტიკე შეიძლება პრობლემა გამხდარიყო და ხელი შეეშალა საბოლოო წარმატების მიღწევაში. რაც შეეხება ბურჟუაზიას, მისი დიდი უმრავლესობა უკვე აშკარად მტრულად იყო განწყობილი დირექტორიის მიმართ, არ სჯეროდა მისი ქმედითუნარიანობა არც საშინაო და არც საგარეო პოლიტიკაში. პარიზის გარნიზონი კი აღფრთოვანებით შეეგება ახალი გამარჯვებითა და დიდებით დაბრუნებულ სარდალს — ეგვიპტის დამპყრობელს, მალელუკებისა და ოსმალეთის არმიის გამანადგურებელს.\n\nყოველივე ამის გამო ბონაპარტს პირველივე დღეებში აზრად მოუვიდა დაეჩქარებინა გადატრიალება. აღმოჩნდა, რომ თვით ხუთწევრიან დირექტორიაშიც არავინ იყო ისეთი, რომელსაც შეეძლო გადამჭრელი წინააღმდეგობა გაეწია მისთვის (განსაკუთრებით გოიეს, მულენსა და როჟე დიუკოს). \n\nანგარიშგასაწევი იყო მხოლოდ ორი დირექტორი: სიიესი და ბარასი. სიიესი ნაპოლეონის საფრანგეთში დაბრუნებას დადებითად შეხვდა — „ჩვენ გვჭირდება ხმალი“ — ამბობდა ის და გულუბრყვილოდ წარმოედგინა, რომ ბონაპარტი იქნებოდა მხოლოდ ხმალი, ახალი რეჟიმის მშენებელად კი საკუთარ თავს მოიაზრებდა. \n\nრაც შეეხება ბარასს, იგი სულ სხვა ბიოგრაფიის, მისწრაფებებისა და გონებრივი შესაძლებლობების მქონე ადამიანი იყო. გასათვალისწინებელი იყო მისი წარსული - ყოფილი ოფიცერი, მონტანიარი რევოლუციიის დროს, 9 თერმიდორის გადატრიალების აქტიური მონაწილე -  იგი ყოველთვის ირჩევდა ისეთ მხარეს, რომელიც მეტ ძალაუფლებას მოუტანდა. თუმცა მან თავისი ქმედებებით დიდი ხანია მოისპო უკან დასახევი გზები. იგი თანაბრად სძულდათ ყოფილი იაკობინელების მომხრეებსაც და როიალისტებსაც. არსებული ვითარებიდან გამომდინარე, ბარასი თანახმა იყო დახმარებოდა ახალგაზრდა გენერალს, თუ ბონაპარტი ჯამრთელი და უვნებელი დაბრუნდებოდა ეგვიპტის კამპანიიდან. იგი თავად ეახლა ნაპოლეონს 18 ბრიუმერის გადატრიალების წინაა დღეებში, სურდა თავისი გარანტირებული ადგილი მოეპოვენიბა საფრანგეთის მომავალ წყობილებაში. თუმცა, ბარათან თანამშრომლობა არ შედიოდა ნაპოლეონის მომავალ გეგმებში. ეს მოქმედი დირექტორი გათვალისწინებით მისი წარსულის, გავლენებისა და პიროვნებისა, სახიფათოც კი შეიძლება გამხდარიყო ბონაპარტისთვის.\n\nნაპოლეონს, ბარასისგან განსხვავებით, სულ სხვა გეგმები ჰქონდა სიიესთან მიმართებაში. სიიესს უკეთესი რეპუტაცია ჰქონდა და მომავალი გადატრიალების შემდეგ მისთვის საჭირო კაცი შეიძლება გამხდარიყო. \n\nმომავალი მოქმედებებისთვის ნაპოლეონს სჭირდებოდა ძლიერი მოკავშირეები. პირველ რიგში ასეთები ტალეირანი და ჟოზეფ ფუშე იყვნენ. ტალეირანთან ნაპოლეონს დიდი ხნის ნაცნობობა აკავშირებდა. ბონაპარტი მას იცნობდა, როგორც ქურდს, მექრთამეს და კარიერისტს, მაგრამ ამავე დროს უჭკვიანეს ადამიანს. ტალეირანი არასანდო ადამიანი იყო, საჭიროების შემთხვევაში ყველას გაყიდვა შეეძლო, მაგრამ ნაპოლეონმა იცოდა, რომ არსებულ სიტუაციაში ტალეირანი მას არ უღალატებდა. ტალეირანს დირექტორიის მმართველობისას საგარეო საქმეთა მინისტრის თანამდებობა ეკავა, მაგრამ ახლა ნაპოლეონთან მოკავშირეობა მისთვის უფრო ხელსაყრელი იყო. მან ბონაპარტს არაერთი ძვირფასი მითითება და რჩევა მისცა და არსებულ სიტუაციაში მისი უმნიშვნელოვანესი მოკავშირეც გახდა. ასე მოიქცა ჟოზეფ ფუშეც. დირექტორიის დროს ის იყო პოლიციის მინისტრი და ამავე თანამდებობაზე დარჩენა სურდა მომავალშიც. ფუშე იყო ყოფილი იაკობინელი, რომელმაც ხმა მისცა ლუი XVI-ის სიკვდილით დასჯას, მას ეშინოდა ბურბონების ხელისუფლებაში დაბრუნებისა და ეს ერთ-ერთი მიზეზი იყო რატომაც იგი ძალიან გამოადგებოდა ნაპოლეონს.\n\nპარიზში ჩასვლიდან დაახლოებით სამი კვირის განმავლობაში (სახელმწიფო გადატრიალებამდე) ნაპოლეონმა არაერთი ადამიანი მოინახულა, შეეცადა მოეგროვებინა მოკავშირეები მომავალი მოქმედებებისთვის.\n\nსაფრანგეთის არმიის მისდამი განწყობილებისა და მოსახლეობის დაბალი ფენების ასევე დადებითი დამოკიდებულების გათვალისწინებით, ნაპოლეონს აღარ ეშინოდა ბურჟუაზიის წამრომადგენლებისა. ბონაპარტმა იცოდა, რომ ბურჟუაზიის ყველაზე უფრო ძლიერი ნაწილი ოცნებობდა დირექტორიის დამხობაზე, ისინი თვლიდნენ, რომ ეს რესტავრაციისკენ გადადგმული ნაბიჯი იქნებოდა. \n\nსახელმწიფო გადატრიალება, რომელმაც ნაპოლეონს შეუზღუდავი ძალაუფლება მისცა, 1799 წლის 18 ბრიუმერის (9 ნოემბრის) გადატრიალების სახელითაა ცნობილი.  \n\n18 ბრიუმერს დილით, ექვსი საათიდან, ბონაპარტის სახლს და მომიჯნავე ქუჩას მიაწყდა გენერალიტეტი და ოფიცრობა. პარიზის გარნიზონიდან მოვიდა 700 კაცი. ნაპოლეონს სავსებით შეეძლო მათ დაყრდნობოდა, — და განსაკუთრებულ მცველთა რაზმის 1 500-მდე ჯარისკაცს, რომლებიც იცავდნენ დირექტორიას და ორივე საკანონმდებლო კრებას — ხუთასთა საბჭოს და უხუცესთა საბჭოს. არ იყო მოსალოდნელი, რომ განსაკუთრებული რაზმის ჯარისკაცებს იარაღით წინააღმდეგობა გაეწიათ ბონაპარტისთვის. მაგრამ მაინც უაღრესი მნიშვნელობა ჰქონდა იმას, რომ თავიდანვე დაეფარათ წამოწყებული საქმის ნამდვილი ხასიათი და „იაკობინური“, ე.ი. ხუთასთა საბჭოს მემარცხენე, ნაწილისთვის არ მიეცათ საშუალება მოეწოდებინათ ჯარისკაცებისთვის გადამწყვეტ მომენტში „რესპუბლიკის დასაცავად“. ამისათვის ყველაფერი ისე იყო მოწყობილი, თითქოს თვით საკანონმდებლო კრებები მოუწოდებდნენ ბონაპარტს ძალაუფლების ხელში აღებისკენ. \n\nუხუცესთა საბჭოს მეტწილად საშუალო და მსხვილი ბურჟუაზიის წარმომადგენლები შეადგენდნენ. ნაპოლეონის ერთ-ერთმა ერთგულმა კაცმა განაცხადა „ტერორისტების საშინელი შეთქმულების“ შესახებ, რომ ისინი ზიანს აყენებენ რესპუბლიკას, მალე დაღუპავენ მას და სხვ. ეს ბუნდოვანი, მყვირალა ფრაზები არაფერს არ განსაზღვრავდა ზუსტად, კონკრეტულად არავის ადანაშაულებდა, მაგრამ მთავრდებოდა წინადადებით — დაუყოვნებლიც ხმა მიეცათ დეკრეტისთვის, რომლის მიხედვით, პირველ რიგში, უხუცესთა  და ხუთასთა საბჭოების სხდომები გადადის პარიზიდან სენ-კლუში (დედაქალაქიდან რამდენიმე კილომეტრით დაშორებულ პატარა ქალაქში) და მეორე — ამ დეკრეტის შესრულება ევალება გენერალ ბონაპარტს, რომელიც ინიშნება დედაქალაქისა და მის მიდამოებში განლაგებული მთელი შეიარაღებული ძალების უფროსად. ეს დეკრეტი სასწრაფოდ მიიღეს.\n\nსაკანონმდებლო ორგანოს პატარა ქალაქში გადატანის მიზეზი დიდი რევოლუციის წლების გამოცდილება იყო. რა რწმენაც უნდა ჰქონოდა ბონაპარტს თავისი თავისადმი, იმის გაკეთება პარიზში უფრო სახიფათო იყო, ვიდრე პატარა დაბაში, სადაც ერთადერთ დიდ შენობას წარმოადგენდა საფრანგეთის ძველი მეფეების სასახლე.\n\nსაქმის დასაწყისი სწორედ ისე ჩატარდა როგორც ბონაპარტს სურდა: კანონიერების გარეგნული მხარე დაცული იყო და ნაპოლეონმა დეკრეტის საფუძველზე აუწყა ჯარებს, რომ ისინი ამიერიდან მას ექვემდებარებიან და უნდა „გაჰყვნენ“ ორივე საბჭოს სენ-კლუმდე.\n\nნაპოლეონმა ჯარი წაიყვანა ტიუილრის სასახლეში, ალყა შემოარტყა და ადიუტანტების თანხლებით შევიდა სხდომათა დარბაზში. აქ ნაპოლეონმა წარმოთქვა რამდენიმე სიტყვა: „ჩვენ გვსურს რესპუბლიკა, რომელსაც საფუძვლად ექნება თავისუფლება, თანასწორობა, სახალხო წარმომადგენლობის წმინდათა-წმინდა პრინციპები… ჩვენ იგი გვექნება, მე ამის ფიცს ვიძლევი“. შემდეგ ის გავიდა ქუჩაში. ნაპოლეონის წინაშე იდგა მის მიერ მოყვანილი ჯარი, რომელიც მქუხარე მისასალმებელი შეძახილებით შეხვდა.\n\nდირექტორია ლიკვიდირებული იქნა სრულიად დაუბრკოლებლად. არც მკვლელობისთვის მიუმართავთ, არც დაპატიმრებითვის: სიიესი და როჟე დიუკო თვით იყვნენ ამ შეთქმულების მონაწილენი, გოიეს და მულენს წინააღმდეგობა არ გაუწევიათ, რადგან მიხვდნენ რომ ისედაც ყველაფერი დასრულებული იყო. \n\nდარჩა მხოლოდ ბარასი, რომელსაც ნაპოლეონმა ტალეირანი გაუგზავნა, რათა დაერწმუნებინა იგი თავისივე სურვილით დაეტოვებინა დაკავებული თანამდებობა. ბარასი ადვილად მიხვდა საქმის ვითარებას, რომ ნაპოლეონს იგი აღარ სჭირდებოდა, ამიტომ თავიდანვე გადანცხადა, რომ მას სურს მიატოვოს პოლიტიკური ცხოვრება და წავიდეს თავის მამულში, სადაც მშვიდად გააგრძელეს ცხოვრებას. \n\nამრიგად, დირექტორიამ არსებობა შეწყვიტა. შემდეგი ნაბიჯი იყო ორივე საკანონმდებლო ორგანოს ლიკვიდაცია. უხუცესთა საბჭო და ხუთასთა საბჭო უკვე ნაპოლეონის მომხრე ჯარისკაცთა ხელში იყო, მაგრამ გენერალს სურდა საქმე ისე მოეგვარებინა, რომ ორივე საბჭოს თავად ეღიარებინა საკუთარი უმოქმედობა, დაეთხოვა თავისი თავი და ძალაუფლება ნაპოლეონისთვის გადაეცა.\n\n18 ბრიუმერს (9 ნოემბერი) ბევრი დეპუტატი არ წასულა სენ-კლუში, უმეტესობამ წასვლა გადადო 19 რიცხვისთვის, სწორედ იმ დროს, როცა უნდა გამართულიყო პირველი სხდომა.\n\nროდესაც დადგა სახელმწიფო გადატრიალების მეორე და უკანასკნელი დღე, გენერალ ბონაპარტს მაინც აწუხებდა საფრთხის შეგრძნება. მართალია, უკვე 18 ბრიუმერის საღამოსთვის დირექტორული რეჟიმის სამი უმაღლესი დაწესებულებიდან ორი ლიკვიდირებული იყო: დირექტორია აღარ არსებობდა, უხუცეთა საბჭოს წევრები კი თანახმანი იყვნენ გამოეცხადებინათ თვითდათხოვნა.\n\nმაგრამ საჭირო იყო სახალხო წარმომადგენელთა პალატის, ე.ი. ხუთასთა საბჭოს განადგურებაც. ხოლო ამ ხუთასთა საბჭოში ორსაზე მეტი ადგილი ეჭირათ ყოფილი იაკობინელების მომხრეებს. თუმცა, აქ ბევრი იყო ისეთიც, რომლებიც მზად იყვნენ თავი გაეყიდათ ანგარების მიზნით  ან დამორჩილებულიყვნენ შიშის გამო. მაგრამ იყვნენ სხვა მისწრაფების ადამიანებიც — ისეთები, რომლებისთვისაც ბასტილიის აღება, მონარქიის დამხობა, მოღალატეებთან ბრძოლა, „თავისუფლება, თანასწორობა ან სიკვდილი“ არ წარმოადგენდა ცარიელ სიტყვებს. \n\nმთელი 18 ბრიუმერის განმავლობაში მემარცხენე („იაკობინური“) ჯგუფი თავს იყრიდა საიდუმლო თათბირებზე. იაკობინელებმა არ იცოდნენ რა ნაბიჯები გადაედგათ. ბონაპარტის აგენტები კი თავგზას უბნევდნენ მათ, ამტკიცებდნენ, რომ საქმე ეხება არა იაკობინელების წინააღმდეგ ზომების მიღებას, არამედ მხოლოდ როიალისტური საფრთხის დაძლევის საჭიროებას. \n\nიაკობინელებმა არ იცოდნენ დაეჯერებინათ თუ არა ეს ამბავი, როდესაც 19 ბრიუმერს (10 ნოემბერი) დილით შეიკრიბნენ თათბირზე სენ-კლუს სასახლეში, ისინი დაბნეულები იყვნენ. ამ დღეს დილით ნაპოლეონი ცხენოსანთა თანხლებით პარიზიდან სენ-კლუში ჩავიდა. აქ შეიტყო, რომ ხუთასთა საბჭოს  დეპუტატთა შორის ბევრი უკმაყოფილოა, რადგან მათ დაინახეს ჯარისკაცთა მიერ ალყაშემორტყმული სასახლე. ისინი გაბრაზებულნი არიან სხდომების უეცარი გადატანით დედაქალაქიდან სენ-კლუში და რომ ახლა სავსებით მიხვდნენ ბონაპარტის განზრახვას.\n\nდღის პირველ საათზე სენ-კლუს სასახლის დარბაზებში გაიხსნა ორივე საბჭოს სხდომა. ბონაპარტი და მისი მომხრეები მეზობელ დარბაზში იცდიდნენ, რომ ორივე საბჭოს ხმა მიეცა საჭირო დეკრეტისთვის, ნაპოლეონისთვის მიენდოთ ახალი კოსნტიტუციის შემუშავება და შემდეგ დაშლილიყვნენ. მაგრამ უხუცესთა საბჭოში არ იყო ერთიანობა, მათ საბოლოოდ გადაწყვიტეს წინააღმდეგობა გაეწიათ, მათი აზრით, უკანონო ქმედებებისთვის.\n\nნაპოლეონს გადაწყვეტილი გქონდა იმავე დღეს დაესრულებინა დაწყებული საქმე. დღის ოთხ საათზე ის მოულოდნელად შევიდა უხუცესთა საბჭოს სხდომათა დარბაზში და წარმოთქვა სიტყვა, რომ მოითხოვდა სწრაფ გადაწყვეტილებას, რომ ის აქ იმყოფება დეპუტატთა დასახმარებლად, ქვეყნის საფრთხისგან გადასარჩენად, მას სურს იბრძოლოს საფრანგეთის თავისუფლებისთვის.\n\nნაპოლეონს დეპუტატები შეეკამათნენ, ხელს უშლიდნენ ლაპარაკის დროს.მან გააჟღერა რამდენიმე მუქარა, შეახსენა, რომ მის განკარგულებაშია შეიარაღებული ძალები და გავიდა დარბაზიდან. მიუხედავად ამისა, უხუცეთა საბჭო ვერ აიძულა გამოექვეყნებინა დეკრეტი, მისთვის ძალაუფლების გადაცემის შესახებ. საქმე ცუდ მიმართულებას იღებდა. ბონაპარტისთვის ერთადერთი გამოსავალი საბჭოს ძალის გამოყენებით დაშლა იყო. სხდომათა დარბაზში მოხდა შეტაკება, საფრთხის წინაშე აღმოჩნდა თვითონ გენერალიც, მაგრამ სასურველი მიზნის მიღწევაში ნაპოლეონს დაეხმარა ერთი დამატებითი გარემოება — ამ დღეს ხუთასთა საბჭოს თავჯდომარეობდა თავისი ძმა, ლუსიენ ბონაპარტი. ბუნებრივია, ისიც შეთქმულების მონაწილე იყო. საბოლოოდ, ნაპოლეონმა უბრძანა თავის ჯარისკაცებს გადასულიყვნენ შეტევაზე და გაეწმინდათ სხდომათა დარბაზი. \n\nროდესაც ჯარისკაცები სხდომათა დარბაზში შეიჭრნენ დეპუტატთა უმეტესობამ თავს გაქცევით უშველა. ნაპოლეონმა თავის მომხრეებს უბრძანა დაეკავებინათ რამდენიმე გაქცეული და მოეყვანათ სასახლეში, რის შემდეგაც ამ დაჭერილ პირთაგან მოაწყეს „დეპუტატთა საბჭოს სხდომა“, მათ უბრძანეს ხმა მიეცათ კონსულობის დეკრეტისთვის და გამოეცხადებინათ თვითდათხოვნა. \n\nახლადგამოცემული დეკრეტით მთელი ძალაუფლება რესპუბლიკაში გადაეცა სამ პირს, რომლებსაც კონსულები უწოდეს. ამ თანამდებობაზე დაინიშნენ ნაპოლეონი, სიიესი და როჟე დიუკო. ბონაპარტს , ჯერჯერობით, ერთპიროვნულ მმართველად გახდომა არ სურდა, რადგან ხალხს მისი კონსულობა დიქტატურად არ ჩაეთვალა. ნაპოლეონმა უკვე იცოდა, რომ მისი ორი თანამმართველი არავითარ გადამწყვეტ როლს არ ითამაშებდა მომავალ ხელისუფლებაში. \n\nღამის ორ საათზე სამმა ახალმა კონსულმა რესპუბლიკის წინაშე ერთგულების ფიცი დადო. \n\n==საფრანგეთის კონსული==\n200px|მინი|ნაპოლეონი კონსულობის პერიოდში\n18 ბრიუმერის გადატრიალების შემდეგ ნაპოლეონ ბონაპარტი საფრანგეთის რესპუბლიკას ჩაუდგა სათავეში. მას ჯერ არ ჰქონდა ქვეყნის მართვის გამოცდილება, მიღწეული წარმატებები ჯერ მხოლოდ სამხედრო სფეროს მოიცავდა — იტალიის კამპანიასა და ეგვიპტის ექსპედიციას. ამ დროს რთული იყო ქვეყნის საგარეო მდგომარეობა. ვიდრე იგი ეგვიპტეში ლაშქრობით იყო დაკავებული ანტიფრანგულმა კოალიციამ წარმატებას მიაღწია იტალიაში და ფაქტიურად გაწმინდა იგი ფრანგებისგან. მაშინ კოალიციის წევრებს ძალა არ ეყოთ ლაშქრობის გასაგრძელებლად და საფრანგეთში შესაჭრელად, მაგრამ ეს არ ნიშნავდა რომ საგარეო საფრთხისგან ქვეყანა დიდი ხნით იქნებოდა დაცული. ხაზინა ცარიელი იყო, ჯარისკაცები თვეების განმავლობაში ვერ იღებდნენ საჭირო თანხებსა და რესურსებს.\n\nნაპოლეონმა ახალი ხელისუფლების ორგანიზება თავისი თვითმპყრობელობის განმტკიცებით დაიწყო. საფრანგეთის კიდევ ერთი კონსული, სიიესი ფიქრობდა, რომ თავად ითამაშებდა მთავარ როლს და ხელმძღვანელობას გაუწევდა ახალგაზრდა და, მისი აზრით, გამოუცდელ გენერალს.\n\nნაპოლეონმა სიიესს დაავალა რესპუბლიკის ახალი კოსნტიტუციის პროექტის მომზადება. სიიესი გულმოდგინედ შეუდგა მუშაობას, მაგრამ ვერ გაითვალისწინა რიგი გარემოებები. მას ავიწყდებოდა, რომ ბურჟუაზიის წარმომადგენლები, ქალაქებში და სოფლად, მოითხოვდნენ მტკიცე პოლიტიკურ წესრიგს, რევოლუციის მონაპოვარის განმტკიცებას, მაგრამ მათ შორის სწორედ ისეთებს, რომელნიც უშუალოდ ეხებოდნენ თავისუფლებას ვაჭრობასა და მრეწველობაში, გლეხი — მესაკუთრეები მოითხოვდნენ, რომ მათთვის უზრუნველყოფილი ყოფილიყო ახლადშეძენილი მიწების მფლობელობა. ნაპოლეონს არ მოეწონა სიიესის მიერ შემუშავებული პროექტი და გადაწყვიტა „შესწორებები“ შეეეტანა მასში. \n\nახალი კონსტიტუცია მზად იყო 18 ბრიუმერის გადატრიალებიდან ერთი თვის შემდეგ, რომლის მიხედვითაც რესპუბლიკას სათავეში ჩაუდგა სამი კონსული, რომელთაგან პირველი აღჭურვილი იყო სრული ძალაუფლებით, ხოლო დანაჩენ ორს სათათბირო ხმის უფლება ჰქონდა. პირველი კონსულად ნაპოლეონი დაინიშნა. \n\nახალი კონსტიტუცია (როგორც დაპირებული იყო) უნდა მიღებულიყო საყოველთაო სახალხო კენჭისყრით. მაგრამ ბონაპარტმა მოულოდნელად გამოაცხადა, რომ კონსტიტუცია ძალაში შედიოდა ახლავე, პლებისციტამდე. ახალგაზრდა გენერალმა კარგად იცოდა, რომ ეს უსაზღვრო ძალაუფლება მას მიანიჭა არა ხალხმა, არამედ მისმა ერთგულმა ჯარისკაცებმა. \n\nსაფრანგეთის ახალმა პირველმა კონსულმა თავის უპირველეს ამოცანად დაისახა სამოქალაქო ომის ჩახშობა ქვეყნის დასავლეთ ნაწილში და სამხრეთსა და ჩრდილოეთში ფართოდ გავრცელებული ბანდიტიზმის წინააღმდეგ ბრძოლა. ბონაპარტს ამ ორი ამოცანის სწრაფად შესრულება ეჩქარებოდა, რადგან გაზაფხულის დადგომისთანავე ქვეყნის მტრების წინააღმდეგ ომის განახლებას გეგმავდა.\n\nქვეყნის შიგნით ყაჩაღთა ბრბოების წინააღმდეგ ბრძოლას ნაპოლეონმა ექვსი თვე მოანდომა. ამის პარალელურად მან დიდი ყურადრება მიაქცია ვანდეიას. აქ თავად-აზნაურობამ და სამღვდელოებამ მოახერხეს გადაებირებინათ გლეხთა ერთი ნაწილი, ისინი იარაღით აღჭურვეს, რის შემდეგაც დაიწყო პარტიზანული ბრძოლა საფრანგეთის მთავრობის წინააღმდეგ. ვანდეიის ამბოხებულებთან ბონაპარტმა ბრძოლის განსხავებული გზა აირჩია. თავდაპირველად, რესპუბლიკის მოწინააღმდეგებმა რამდენიმე გამარჯვება მოიპოვეს, აიღეს ქალაქი ნანტი და ხმამაღლა საუბრობდნენ ბურბონების დინასტიის რესტავრაციასთან დაკავშირებით.\n\nნაპოლეონმა, ერთი მხრივ, გააძლიერა აჯანყებულთა წინააღმდეგ ბრძოლა, მეორე მხრივ ამნისტიას დაჰპირდა ყველას, ვინც დაუყოვნებლივ დაყრიდა იარაღს. კონსულობის პირველ თვეებში, ნაპოლეონმა იცოდა, რომ სწრაფად უნდა მიეღო საჭირო ზომები ქვეყნის შიგნის მდგომარეობის გამოსასწორებლად, თუმცა ერთი წუთითაც არ დავიწყებია ომი, რომელიც გაზაფხულზე უნდა დაწყებულიყო. \n\nსაჭირო იყო ფინანსური საკითხის მოგვარებაც, რადგან, პირველ რიგში, შესაძლებელი უნდა ყოფილიყო იმ უზარმაზარი არმიის გამოკვება, ჩაცმა და შეიარაღება, რომელსაც ნაპოლეონი გაზაფხულისთვის ამზადებდა. ხაზინაში კი ფული საერთოდ არ მოიპოვებოდა — დირექტორიის მმართველობამ გამოიწვია ხაზინის სრული დაცარიელება. \n\nნაპოლეონი, ასევე, გულმოდგინედ შრომობდა მმართველობის მოწყობისათვის. მან დატოვა, რევოლუციის დროინდელი, ქვეყნის დეპარტამენტებად დაყოფა. მაგრამ გააუქმა ადგილობრივი თვითმართველობა. ქალაქებში და სოფლად გაუქმდა ყოველგვარი არჩევითი თამანდებობა და სააერჩევნო კრებებიც, ამიერიდან ყოველ დეპარტამენტში შინაგან საქმეთა მინისტრს უნდა დაენიშნა პრეფექტი — ადგილობრივი მბრძანებელი. პრეფექტი ნიშნავდა მუნიციპალურ საბჭოებსა და ქალაქის თავებს (მერებს). \n\nპრეფექტთან არსებობდა სათათბირო ორგანო — „მთავარი საბჭო“, სავსებით დამოუკიდებელი პრეფექტისგან, მისი ერთადერთი დანიშნულება იყო გაეცნო პრეფექტისთვის დეპარტამენტის საჭიროებები. შინაგან საქმეთა მინისტრი განაგებდა ქვეყნის ადმინისტრაციულ ცხოვრებას; მისსავე უწყებას მიეკუთვნებოდა ვაჭრობა, მრეწველობა და საზოგადოებრივი სამუშაოები.\n\nსაფუძვლიანი ცვლილება განიცადა სასამართლო სისტემამაც - მოხდა იუსტიციის სამინისტროს რეორგანიზაცია. სასამართლოების გარდაქმნის დროს ნაპოლეონმა გააუქმა ნაფიც მსაჯულთა ინსტიტუტი.\n\nნაპოლეონმა შექმნა განსაკუთრებული დიდი სამინისტრო, სრულიად დამოუკიდებელი შინაგან საქმეთა სამინისტროსგან, რომელიც ისევე, როგორც ყველა სხვა დამოუკიდებელი უწყება, უშუალოდ პირველ კონსულს ემორჩილებოდა. ეს იყო პოლიციის სამინისტრო. \n\nბონაპარტი განსაკუთრებული ყურადღებით მოეკიდა დედაქალაქის პოლიციის პრეფექტურის ორგანიზაციას. პარიზის პოლიციის პრეფექტს, რომელიც თუმცა პოლიციის მინისტრს ემორჩილებოდა, განსაკუთრებული ადგილი ეჭირა სხვა მაღალი თანამდებობის მოხელეებთან შედარებით და უფლება ჰქონდა პირადი მოხსენება გაეკეთებინა პირველი კონსულისათვის.\n\nნაპოლეონი განზრახ აქუცმაცებდა თავის პოლიტიკურ პოლიციას, სურდა რომ ჰყოლოდა არა ერთი, არამედ რამდენიმე პოლიცია, რომლებსაც თვალყური უნდა ედევნებინათ არა მარტო მოქალაქეთა საქმიანობისთვის, არამედ ერთმანეთისთვისაც. პოლიციის სამინისტროს სათავეში მან ჩააყენა ჟოზეფ ფუშე, ყველაზე მოხერხებული ჯაშუში. \n\nკონსულობის პერიოდში, ნაპოლეონის მიერ გატარებული ღონისძიებებით, მთელი ძალაუფლება პირველი კონსულის ხელში გადავიდა, დანარჩენ ორ კონსულს სათათბირო ხმის უფლება ჰქონდა. პირველი კონსული ნიშნავდა 80 კაცისგან შემდგარ სენატს. თვით ბონაპარტი ინიშნებოდა პირველ კონსულად ათი წლის ვადით. პირველი კონსული ნიშნავდა ყველა სამოქალაქო და სამხედრო პირს, ყველანი კი პასუხისმგებელნი იყვნენ მხოლოდ ნაპოლეონის წინაშე.\n\n1800 წლის გაზაფხულისთვის ნაპოლეონმა დაასრულა ყველა გადაუდებელი საქმე; მან ჩამოაყალიბა ახალი სახელმწიფო წყობილება; ქვეყნის სამხრეთში წარმატებას მიაღწია ყაჩაღურ დაჯგუფებებთან ბრძოლაში; გაატარა ღონისძიებები ვანდეიაში დაწყებული გამოსვლების შესაჩერებლად; შემოიღო ქვეყნის მმართველობის ცენტრალიზაცია; გადადგა აუცილებელი ნაბიჯები ხაზინის ქურდობის ასალაგმავად.\n\nმომავალ ომში გამგზავრებამდე ნაპოლეონი ახლად შექმნილ სამინისტროებს და მათ წარმომადგენლებს ავალებდა ქვეყანაში წესრიგის დაცვას, ვიდრე თავად იომებდა ევროპის სახელმწიფოთა კოალიციასთან. თუმცა, ომში წასვლამდე ერთი თვით ადრე, ფუშემ ნაპოლეონს წარუდგინა უტყუარი დოკუმენტები იმისა, რომ პარიზში არსებობდა ინგლისურ-როიალისტური სააგენტოები, რომლებსაც პირდაპირი კავშირი ჰქონდათ ბურბონთა დინასტიის ემიგრაციაში მყოფ ორ პრინცთან — სიკვდილით დასჯილი ლუდოვიკო XVI-ის ძმებთან. როიალისტები აშკარად გეგმავდნენ ძალაუფლების ხელში ჩაგდებას, ინგლისელებისა და სხვა შესაძლო მოკავშირეების დახმარებით.\n\nპირველი კონსული საბოლოოდ დაადგა იმ აზრს, რომ შინაგანი ბრძოლის ერთ-ერთი უმნიშვნელოვანესი ამოცანა — ეს არის დაუნდობელი ანგარიშის გასწორება მოღალატე-როიალისტებთან, ხოლო საგარეო ბრძოლის უმთავრესი ამოცანა — შეუპოვარი ბრძოლა ინგლისის წინააღმდეგ. ფუშეს მიეცა სათანადო ბრძანებები აქტიურ როიალისტებთან ბრძოლის შესახებ — მას დაევალა მათი გამოაშკარავება, დაპატიმრება, სასამართლო წესით დევნა. \n\n1800 წლის გაზაფხულზე, როდესაც ნაპოლეონს მოქმედ არმიაში მიეჩქარებოდა, მას დრო არ ჰქონდა მიემართა სხვა საშუალებისთვის, გარდა ტერორისა. \n\nომი ინგლისთან (მეორე მთავარი ამოცანა) კვლავ უნდა გაჩაღებულიყო არა ინგლისის ნაპირებთან, სადაც ბრიტანეთის მძლავრი ფლოტი იდგა, არამედ ევროპის კონტინენტზე ინგლისის მოკავშირეების წინააღმდეგ, პირველ რიგში — ავსტრიის იმპერიის წინააღმდეგ. \n\nროდესაც 1800 წლის 8 მაისს ნაპოლეონი ომში მიდიოდა და პირველად ტოვებდა პარიზს სახელმწიფო გადატრიალების შემდეგ, მას კარგად ესმოდა, რომ მისი მმართველობის მომავალი დამოკიდებული იყო დაწყებული კამპანიის შედეგებზე: იგი კვლავ წაართმევდა ავსტრიას ჩრდილო იტალიას ან ანტიფრანგული კოალიცია კვლავ გაჩნდებოდა საფრანგეთის საზღვრებთან. \n\n    \n\n=== იმპერატორად კურთხევა ===\nდირექტორიის პერიოდში საფრანგეთი გამუდმებით ეომებოდა ანტიფრანგულ კოალიაციას,რომელშიც ამჯერად ავსტრია გამოირჩეოდა.განსაკუთრებით გამოიჩინა თავი ნაპოლეონ ბონაპარტმა, რომელმაც სასტიკი მარცხი აგემა რამდენიმე ავსტრიულ არმიას იტალიაში და აიძულა ის, საფრანგეთთან ზავი გაეფორმებინა. დირექტორია გენერალ ბონაპარტის საფრანგეთში პოპულარობის ზრდით შეშინდა. ეს შიში უსაფუძვლო არ აღმოჩნდა.სწორედ ნაპოლეონ ბონაპარტმა მოუღო ბოლო დირექტორიას 1799 წლის ნოემბერში და კონსულატი დააწესა. ეს უკვე რევოლუციის დასასრული იყო. საფრანგეთში ერთპიროვნული მმართველობა დამყარდა. ნაპოლეონი თავად გახდა ჯერ პირველი კონსული, შემდეგ–მუდმივი კონსული, 1804 წელს კი თავი იმპერატორად გამოაცხადა.\n\n== საფრანგეთის პირველი იმპერია ==\n=== იტალიის მეორე კამპანია ===\n== ნაპოლეონის ომები ==\n''''\n=== მესამე კოალიციის ომი (1805 წელი) ===\nthumb|300px|right|ნაპოლეონი [[აუსტერლიცის ბრძოლა]]ში\nნაპოლეონმა, რომელიც ემზადებოდა ინგლისში დესანტის გადასასხმელად, მიიღო ცნობა, რომ 27 აგვისტოს ავსტრიის ჯარები ბავარიაში შეიჭრნენ. მან დაიწყო ძალების გადასროლა ბულონის ბანაკიდან რაინზე ფელდმარშალ კარლ მაკის ავსტრიის დუნაის არმიის (80 000 კაცი) გასანადგურებლად კუტუზოვის არმიის (50 000 კაცი) მოსვლამდე. თავისი ჯარების (220 000 კაცი) მოხერხებული მანევრით ნაპოლეონმა ალყა შემოარტყა მაკის არმიას ულმთან და 8 ოქტომბერს აიძულა იგი დანებებოდა. რუსეთის ჯარები, რომლებიც ბრაუნაუში 29 სექტემბერს მივიდნენ, შექმნილი მძიმე მდგომარეობის გამო იძულებულნი გახდნენ საარიერგარდო ბრძოლით დაეხიათ უკან დუნაის მარჯვნივ, ნაპირის გაყოლებით. ნაპოლეონი შეეცადა მოემწყვდია რუსეთის ჯარები, მაგრამ ისინი დუნაიზე ფრანგების მოსვლამდე გადავიდნენ, ხოლო 30 ოქტომბერს დაამარცხეს ედუარდ მორტიეს კორპუსი. 1 ნოემბერს მარშალ იოახიმ მიურატის ავანგარდი შეეცადა რუსეთის არმიისათვის უკან დასახევი გზები მოეჭრა. 1805 წლის 4 ნოემბერს პეტრე ბაგრატიონის საფარმა რაზმმა (6 000 კაცი) შენგრაბენის ბრძოლაში ფრანგთა 30 000-იანი ავანგარდის იერიში მოიგერია, რითაც მთავარ ძალებს საშუალება მისცა დაეხიათ ოლმიუცისაკენ, სადაც ისინი ავსტრიის ჯარებს და რუსეთიდან მოსულ გენერალ ბუქსგევდენის 50 000-იან არმიას შეუერთდნენ. 1805 წლის 2 დეკემბერს  აუსტერლიცის ბრძოლაში მოკავშირეთა ჯარები დამარცხდნენ. ავსტრია ომიდან გამოვიდა და ხელი მოაწერა საფრანგეთთან სეპარატულ პრესბურგის ზავს (1805). რუსეთის ჯარები გაიყვანეს რუსეთში.\n\nზღვაზე  საფრანგეთ-ესპანეთის ფლოტი განადგურებულ იქნა ტრაფალგარის ბრძოლაში (1805). მოკავშირეთა ჯარების გადასხმა ნეაპოლსა და ჩრდილოეთ გერმანიაში უშედეგოდ დამთავრდა. ომში ნათლად გამომჟღავნდა ნაპოლეონის უდიდესი სამხედრო ნიჭი.\n\n=== მეოთხე კოალიციის ომი ===\n=== ნახევარკუნძულის ომი ===\n\n=== მეხუთე კოალიციის ომი ===\n=== რუსეთის ლაშქრობა ===\n\n\nროდესაც 1812 წლის 24 ივნისს ნაპოლეონი რუსეთში შეიჭრა, მან დიდი შეცდომა დაუშვა, თუმცა თავიდან  ფრანგებს ყველაფერი კარგად მისდიოდათ სანამ ზამთარი არ დადგებობა. კუტუზოვმა გადაწყვიტა დაეთმო ფრანგებისთვის მოსკოვი, რადგან ფრანგებს ძალიან გაუჭირდებოდათ ზამთარში  საკვების გარეშე ყოფნა. კუტუზოვის აზრით მოსკოვის დათმობით არ დაიკარგება ქვეყანა, ჯარის დაკარგვა კი დამარცხებას ნიშნავდა. მოსკოვში შესვლის შემდეგ, ნაპოლეონმა ნახა დაცარიელებული ქალაქი და გადაწყვიტა დაბრუნებულიყო  სამშობლოში, თუმცა ზამთარში ეს ძალიან რთული იყო. უკან დახევისას მან დაკარგა არმიის ნახევარი.\n\n=== ნაპოლეონის პირველი გადადგომა ===\nრუსეთში განცდილი მარცხი ნაპოლეონის იმპერიის დაშლის დასაწყისი გახდა. მის წინააღმდეგ დაირაზმნენ ევროპის ქვეყნები. 1813 წლის ოქტომბერში ლაიფციგთან ნაპოლეონის არმიის ნარჩენებს ბრძოლა მოუხდათ მოკავშირეებთან რუსეთის, პრუსიის, ავსტრიის, შვედეთის არმიებთან (ე.წ. ხალხთა ბრძოლა), სადაც ფრანგები დამარცხდნენ. მოკავშირეები 1814 წელს პარიზში შევიდნენ. ნაპოლეონი გადადგა. იგი ხმელთაშუა ზღვის კუნძულ ელბაზე გადაასახლეს. პარიზში  ბურბონები და რევოლუციის დროს გაქცეული არისტოკრატები დაბრუნდნენ.\n\n== ასი დღე ==\nსაფრანგეთის მოსახლეობა ვერ ეგუებოდა ძველი რეჟიმის აღდგენას. ნაპოლეონმა ისარგებლა მოსახლეობის უკმაყოფილებით და ყველასთვის მოულოდნელად საფრანგეთში დაბრუნდა. გმირებს მონატრებული ფრანგი ხალხი მას შეხვდა როგორც მხსნელს. ნაპოლეონის მმართველობის ბოლო თვეებს „ასი დღე“ შეერქვა. მოკავშირეებმა ომი განაახლეს. 1815 წელს, ბელგიის ახლოს, სოფელ ვატერლოოსთან ნაპოლეონი თავის უკანასკნელ ბრძოლაში დამარცხდა.\n\n== მეორე გადასახლება და გარდაცვალება ==\n\nდატყვევებული იმპერატორი ინგლისელებმა წმინდა ელენას კუნძულზე (ატლანტის ოკეანე) გადაასახლეს და მიუვლინეს ზედამხედველი. შვიდი წელი მისი სამფლობელო იყო ერთი საკანი და პატარა ბაღი. 1821 წლის 5 მაისს, 52 წლის ასაკში, ნაპოლეონი გარდაიცვალა. ერთი ვერსიით, იმპერატორი, მამამისის მსგავსად, კუჭის კიბომ შეიწირა, ხოლო მეორე ვერსიით ბრიტანელებმა მოწამლეს ვერცხლისწყლით. ამ ვერსიის მიხედვით ნაპოლეონის საჭმელს ურევდნენ ვერცხლისწყალს, შედეგად ის მალევე გარდაიცვალა. სანამ გარდაიცვლებოდა კრუჩხვებში ჩავარდა, სწორედ მაშინ მიხვდა ნაპოლეონი, რომ მისი სიკვდილის დღე ახლოვდებოდა. მან თავისთან დაიბარა მღვდელი და ექიმი, რომელსაც დაუბარა თავის ოჯახისთვის გადაეცა თუ რა იყო მიზეზი მისი სიკვდილისა. \n\n== ნაპოლეონის საფლავი ==\n\nნაპოლეონი 1840 წლამდე დასაფლავებული იყო კუნძულ წმინდა ელენაზე. მის საფლავზე დაბადებისა და გარდაცვალების თარიღის ნაცვლად ეწერა მხოლოდ „ნაპოლენ ბონაპარტი“. 1828 წლის მერე ფრანგებმა მიიღეს ნებართვა ინგლისისგან, რომ მათი იმპერატორის ცხედარი გადაესვენებინათ საფრანგეთში. ლუი-ფილიპმა გაგზავნა თავისი შვილი - პრინცი ჟუანვილი წმ. ელენეს კუნძულზე, რომ სხეული ამოესვენებინა და გადმოეტანა საფრანგეთში. ეს იყო დაბრუნება იმ ადამიანისა, რომელიც უყვარდა ფრანგ ხალხს და რომელიც შიშის ზარს სცემდა მტრებს. 1840 წლის სექტემბერში ფრანგულმა გემმა ნაპოლეონის ძვლები ჰავრში ჩამოასვენა და შემდეგ ნელ-ნელა მდინარე სენით დაიძრა პარიზისკენ. 15 დეკემბერს, მიუხედავად ქარბუქისა, თითქმის მთელი ქალაქი იმყოფებოდა იმპერატორის დაკრძალვაზე. სამგლოვიარო კორტეჟმა დაიწყო თავისი მსვლელობა ბულვარების გასწვრივ, გაიარა ტრიუმფალური თაღის ქვეშ, ჩამოვიდა ელისეის მინდვრებზე და ბოლოს ინვალიდების სახლში დასრულდა ნაპოლეონის განდევნის წლები, რომელიც დიდი ხანი გრძელდებოდა. იმპერატორის ძვლები, როგორც ეგვიპტის ფარაონის ძვლები, დამარხული იყო ექვს კუბოში. პირველი-თუნუქისგან, მეორე-წითელი ხისგან, მესამე და მეოთხე-ტყვიისგან, მეხუთე-ებენის ხისგან, მეექვსე კი მუხისგან იყო დამზადებული. კუბო დასვენებული იყო დიდ აკლდამაზე, რომელიც გაკეთებული იყო წითელი გრანიტისგან, სპეციალურად შექმნილი ცნობილ არქიტექტორ ვისკონტის მიერ.<ref name=:1></ref> იქ არის თორმეტფრთიანი ვიქტორია, პრადიეს ნამუშევარი, რომელიც იმპერატორის სამუდამო სამარხს დარაჯობს და განასახიერებს ფრანგ ხალხს. ნაპოლეონის გვერდით ასვენია მისი შვილის ნაპოლეონ II-ის ფერფლი.<ref></ref><ref></ref>\n\n==ლიტერატურა==\n* ტარლე ე., ნაპოლეონი, თბ., 1996  \n* ტიულარი ჟ., ნაპოლეონი, თბ., 2012 \n* \n* \n* \n*Jourquin, Jacques. 2021. ''La dernière passion de Napoléon : la bibliothèque de Sainte-Hélène'' Paris: Passés-composés.\n* \n*  advanced diplomatic history of Napoleon and his era\n* \n\n==რესურსები ინტერნეტში==\n*ნაპოლეონ ბონაპარტი\n*იმპერატორი ნაპოლეონი. ქეთი ტოროტაძე\n*6 ფაქტი ნაპოლეონის შესახებ \n*ნაპოლეონი და ქართველები \n*ნაპოლეონი ეგვიპტეში\n*ნაპოლეონის ძირითადი რეფორმები საფრანგეთში კონსულატისა და იმპერიის ხანაში\n*ნაპოლეონ ბონაპარტეს გამონათქვამები\n*აუსტერლიცი, 1805\n*ნაპოლეონ ბონაპარტე (1769-1821) Exclusive\n*ნაპოლეონ ბონაპარტის სამეცნიერო ექსპედიცია ეგვიპტეში\n*ნაპოლეონი კავკასიელი იყო \n*ნაპოლეონის სახლი წმ. ელენეს კუნძულზე\n*წმ. ელენეს კუნძული\n*მნიშვნელოვანი ტურისტული კერა\n*ნაპოლეონის ძებნა კუნძულზე\n*რას მოჩანს ელბაზე\n*\n\n== სქოლიო ==\n\n\n\n\n\n\n\nკატეგორია:საფრანგეთის იმპერატორები\nკატეგორია:ბონაპარტები\nკატეგორია:დაბადებული 15 აგვისტო\nკატეგორია:დაბადებული 1769\nკატეგორია:გარდაცვლილი 5 მაისი\nკატეგორია:გარდაცვლილი 1821\nკატეგორია:უზურპატორები\nკატეგორია:ტახტიდან გადამდგარი მონარქები", "url": "https://ka.wikipedia.org/wiki/ნაპოლეონ_ბონაპარტი", "length": 68535}
{"id": "8403", "title": "ნაპოლეონი (ნაყინი)", "text": "'''ნაპოლეონი''' — სამფერა ნაყინი, რომელიც მზადდება შოკოლადის, ვანილისა და მარწყვისაგან ისე, რომ იმიტაციას უკეთებს საფრანგეთის სამფეროვან დროშას — ტრიკოლორს. იგი ასევე იწოდება „ნაპოლიტანად“.\n\nკატეგორია:ტკბილეული", "url": "https://ka.wikipedia.org/wiki/ნაპოლეონი_(ნაყინი)", "length": 210}
{"id": "8404", "title": "ფლანერი ო’კონორი", "text": "'''მერი ფლანერი ო’კონორი''' (; დ. 25 მარტი, 1925  —  გ. 3 აგვისტო, 1964) — ამერიკელი რომანისტი, მოთხრობების ავტორი და ესეისტი. მისი შემოქმედება 2 რომანს, 32 მოთხრობას და არაერთ რეცენზიასა თუ კომენტარს მოიცავს. \n\nდაიბადა სავანაში, ჯორჯია; ედვარდ და რეგინა კლაინ ო’კონორთა ერთადერთი შვილი იყო. მამამისს 1937 წელს ლუპუსის დიაგნოზი დაუსვეს და 1941 წლის თებერვალში გარდაიცვალა. მამის სიკვდილი ღრმა კვალს ტოვებს ფლანერის ცხოვრებაში.\n\n== ბიოგრაფია ==\nფლანერი საკუთარ ბავშვობას ასე აღწერდა: „ბრტყელტერფა დედისერთა ბავშვი ‘თავი-დამანებე-თორემ-გიკბენ’ კომპლექსით“. ბავშვობაში ის ადგილობრივ გაზეთში გაწერეს ქათმის გამო, რომელსაც უკან სიარული შეეძლო. მისი თქმით „ეს იყო ყველაზე საუცხოო რამ, რაც კი ოდესმე გადამხდენია. მას მერე ყველაფერი დაღმა მიდის“.\n\nო’კონორი პიბოდის საშუალო სკოლას ამთავრებს 1942 წელს და შემდეგ ჯორჯიის სახელმწიფო ქალთა კოლეჯში (ამჟ. ჯორჯიის კოლეჯი და სახ. უნივერსიტეტი) შედის, სადაც ინგლისურსა და სოციოლოგიას სწავლობს (ამ ბოლოს, როგორც პერსპექტივას, ის საკუთარ ნოველებში ხშირად სატირიზებას უკეთებდა). 1946 წელს მიღებულ იქნა პრესტიჟულ „აიოვას მწერალთა სახელოსნოში“ ().\n\n1949 წელს ო’კონორი ხვდება და საბოლოოდ იღებს მოწვევას რობერტ ფიცჯერალდისა (ბერძნული ეპიკური პიესებისა და პოემების მთარგმნელი, მათ შორის „მეფე ოიდიპოსი“, „ოდისეა” და „ილიადა“) და მისი მეუღლის, სალისგან, მათთან სოფლად კონექტიკუტში საცხოვრებლად.\n\n1951 წელს მასაც მამამისის მსგავსად ლუპუსის დიაგნოზს უსვამენ, რის შემდეგაც ის მამაპაპისეულ მამულში (ანდალუსია) ბრუნდება მილეჯვილში. აქ მას ყველანაირი სახის ფრინველით გადაჭარბებული გატაცება დასჩემდა და 100-მდე სხვადასხვა ფრინველი ჰყავდა. ის ზრდიდა იხვებს, ქათმებს, ბატებს და ნებისმიერი სახის ეგზოტიკურ ფრინველს, რომელზეც კი ხელი მიუწვდებოდა.\n\nმიუხედავად იმისა, რომ საკმაოდ განკერძოებულ ცხოვრებას ეწეოდა, მისი ნამუშევრები გამოირჩევა ადამიანის ქცევის ნუანსების აღქმის შეუდარებელი სიღრმით.\n\nო’კონორი გარდაიცვალა 1964 წლის 3 აგვისტოს ბოლდვინის ოლქის საავადმყოფოში და დაკრძალულია მილეჯვილში, ჯორჯია.\n\n== კარიერა ==\nო'კონორს დაწერილი აქვს ორი რომანი და 32 მოკლე მოთხრობა, სხვა კომენტარებსა და შეფასებებს შორის. უილიამ ფოლკნერის მსგავსად სამხრეთელი მწერალი იყო, ხშირად წერდა სამხრეთულ გოთურ სტილში და ეყრდნობოდა რეგიონალურ გარემოსა და გროტესკულ ხასიათებს. დაბადებით კათოლიკეს, მისი წერა გამსჭვალულია ღრმა საკრალური ინფორმაციით. იდეა, რომ მსოფლიოს ღმერთის ხელი მართავს, ხშირად მის ნაწარმოებთა ლეიტმოტივია.\n\n== ბიბლიოგრაფია ==\n* ''Wise Blood'', 1952 \n* ''კარგი კაცი სანთლით საძებარია'', 1955 \n* ''The Violent Bear It Away'', 1960 \n* ''A Memoir of Mary Ann'' (შესავლისა და ტექსტის დამუშავების ავტორი), 1962 \n* ''Everything That Rises Must Converge'', 1965 \n* ''Mystery and Manners: Occasional Prose'', ტექსტი დამუშავებულია სალი და რობერტ ფიცჯერალდების მიერ, 1969 \n* ''The Habit of Being: Letters'', დამუშავებულია სალი ფიცჯერალდის მიერ, 1979 \n* ''The Presence of Grace and Other Book Reviews'', დამუშავებულია კარტერ მარტინის მიერ, 1983 \n\n''კომპილაციები:''\n* ''Three by Flannery O'Connor'' (შედგება: ''Wise Blood'', ''A Good Man Is Hard To Find'', და ''The Violent Bear It Away''), 1964\n* ''Three by Flannery O'Connor'' (შედგება: ''Wise Blood'', ''The Violent Bear It Away'' და ''Everything That Rises Must Converge''), 1983\n* ''The Complete Short Stories'', 1971 \n* ''Collected Works'' (შედგება ''Wise Blood'', ''A Good Man Is Hard To Find'', ''The Violent Bear It Away'', და ''Everything That Rises Must Converge''), დამუშავებულია სალი ფიცჯერალდის მიერ, 1988\n\nდაუმთავრებელი ნამუშევრები:\n* არსებობს ფრაგმენტები დაუმთავრებელი რომანისა სახელწოდებით ''Why Do the Heathen Rage?'', რომელშიც მის რამდენიმე მოთხრობის ისტორიებს აგრძელებს, მათ შორის: \"Why Do the Heathen Rage?\" \"The Enduring Chill,\" და \"The Partridge Festival.\"\n\n== რესურსები ინტერნეტში ==\n* ანდალუსია — მამაპაპისეული მამული\n* \n\n==სქოლიო==\n\n\n\n\nკატეგორია:ამერიკელი მწერლები\nკატეგორია:ქრისტიანი რომანისტები\nკატეგორია:XX საუკუნის ამერიკელი რომანისტები\nკატეგორია:XX საუკუნის ამერიკელი ქალი მწერლები\nკატეგორია:XX საუკუნნის ამერიკელი ესეისტები\nკატეგორია:ამერიკელი ქალი ესეისტები\nკატეგორია:ამერიკელი ქალი რომანისტები\nკატეგორია:აიოვის უნივერსიტეტის კურსდამთავრებულები", "url": "https://ka.wikipedia.org/wiki/ფლანერი_ო’კონორი", "length": 4024}
{"id": "8406", "title": "ტრისტან და კუნია", "text": "'''ტრისტან და კუნია''' ( დ. დაახლოებით 1460, ლისაბონი — გ. დაახლოებით 1540) — პორტუგალიელი ზღვაოსანი.\n\n1504 წელს დანიშნეს პორტუგალიის პირველ ვიცე-მეფედ ინდოეთში, მაგრამ დროებითი სიბრმავის გამო ეს პოსტი არ დაუკავებია. მისი ყველაზე მნიშვნელოვანი მოგზაურობა განხორციელდა 1506 წელს, როცა მან 15 გემისაგან შემდგარი ფლოტით ინდოეთისაკენ მიმავალი სამხრეთული გზის გასწვრივ მნიშვნელოვანი გეოგრაფიული გამოკვლევები და აღმოჩენები ჩაატარა. მან აღმოაჩინა კუნძულთა ჯგუფი ატლანტის ოკეანეში, რომელიც დღეს მის სახელს ატარებს — ტრისტან-და-კუნია, იმავე წელს არაბებს წაართვა კუნძული სოკოტრა, შეამცირა მათი გავლენა მადაგასკარზე, მოზამბიკზე, ბრავაზე და მიაღწია ინდოეთს. 1514 წელს შინ დაბრუნებული ტრისტან და კუნია რომის პაპ ლეო X-ის დიპლომატი გახდა და დანიშნეს პორტუგალიის მეფის მანუელ I-ის საიდუმლო მრჩევლად. ჰყავდა შვილი ნუნო და კუნია.\n\n==რესურსები ინტერნეტში==\n* ტრისტან და კუნია \n\n\nკატეგორია:პორტუგალიელი ზღვაოსნები", "url": "https://ka.wikipedia.org/wiki/ტრისტან_და_კუნია", "length": 894}
{"id": "8409", "title": "დიდების ორდენი", "text": "right\nthumb|დიდების ორდენი\n'''დიდების ორდენი''' () — სამხედრო ორდენი. დაწესდა სსრკ-ის უმაღლესი საბჭოს პრეზიდიუმის 1943 წლის 8 ნოემბრის ბრძანებულებით. დიდების ორდენით აჯილდოებდნენ საბჭოთა არმიის რიგით და სერჟანტთა შემადგენლობას, ავიაციაში კი  უმცროს ლეიტენანტებსაც, რომელთაც თავი გამოიჩინეს სამშობლოსათვის ბრძოლაში. ორდენი წარმოადგენს ხუთქიმიან ვარსკვლავს; 3 ხარისხისაა, I ხარისხისა მზადდება ოქროსაგან, II და III ხარისხისა — ვერცხლისაგან. ატარებენ მკერდის მარცხენა მხარეს.\n\n==ლიტერატურა==\n\n\nკატეგორია:სსრკ-ის ორდენები\nკატეგორია:სამხედრო ორდენები", "url": "https://ka.wikipedia.org/wiki/დიდების_ორდენი", "length": 544}
{"id": "8412", "title": "გმირი დედა (ორდენი)", "text": "thumb|right|„გმირი დედის“ ორდენი\n'''„გმირი დედა“''' () —  საპატიო წოდება და ორდენი, რომელიც დააწესა სსრკ-ის უმაღლესი საბჭოს პრეზიდიუმმა 1944 წლის 8 ივლისს. „გმირის დედის“ წოდებას ანიჭებდნენ დედებს, რომელთაც შობეს და აღზარდეს 10 შვილი; ამასთანავე მათ გადასცემდნენ „გმირი დედის“ ორდენსა და სსრკ უმაღლესი საბჭოს პრეზიდიუმის სიგელს. ორდენი — ვერცხლის სხივების ფონზე ამობურცული ოქროს ხუთქიმიანი ვარსკვლავი — მკერდის მარცხენა მხარეს მაგრდება წითლად მომინანქრებული ფიგურული ლითონის ფირფიტით. დაჯილდოებულის გარდაცვალების შემდეგ „გმირი დედის“ ორდენი, ორდენის წიგნაკი და სსრკ უმაღლესი საბჭოს პრეზიდიუმის სიგელი სამახსოვროდ რჩება გარდაცვლილის ოჯახს. \n\n==ლიტერატურა==\n\n\n==რესურსები ინტერნეტში==\n\n* ინფორმაცია ორდენის შესახებ\n\nკატეგორია:სსრკ-ის ორდენები", "url": "https://ka.wikipedia.org/wiki/გმირი_დედა_(ორდენი)", "length": 740}
{"id": "8414", "title": "ალფონსო XIII (ესპანეთი)", "text": "'''ალფონსო XIII''' (დ. 17 მაისი, 1886 მადრიდი — გ. 28 თებერვალი, 1941 რომი) — ესპანეთის მეფე ბურბონთა დინასტიიდან. დედის, მარია კრისტინას რეგენტობით მეფობდა 1886-იდან, დამოუკიდებლად 1902–1931. ამერიკა-ესპანეთის ომის (1898) შემდეგ ესპანეთმა დაკარგა კუნძული კუბა და ფილიპინების კუნძულები. ატარებდა კოლონიურ პოლიტიკას. მასების გავლენით ალფონსო XIII იძულებული იყო გაეტარებინა ბურჟუაზიული რეფორმები. იგი ახშობდა მუშათა მოძრაობას. უთანხმოება ჰქონდა კორტესთან. ხელი შეუწყო გენერალ პრიმო დე რივერას დიქტატურის დამყარებას (1923 წლის 13 სექტემბერი). 1931 რევოლუციის დაწყებისთანავე ტახტიდან ჩამოაგდეს და ესპანეთიდან გააძევეს.\n\n== ლიტერატურა ==\n* Pilapil, Vicente R. ''Alfonso XIII''. Twayne's rulers and statesmen of the world series 12. New York: Twayne, 1969.\n* Sencourt, Robert. ''King Alfonso: A Biography''. London: Faber, 1942.\n\n== რესურსები ინტერნეტში ==\n\n* Historiaantiqua. ''Alfonso XIII; (ესპანური)'' (2008)\n\n\n\n\nკატეგორია:ესპანეთის მეფეები\nკატეგორია:დაბადებული 17 მაისი\nკატეგორია:დაბადებული 1886\nკატეგორია:გარდაცვლილი 28 თებერვალი\nკატეგორია:გარდაცვლილი 1941\nკატეგორია:ტახტიდან გადამდგარი მონარქები\nკატეგორია:ესკორიალის მეფეთა პანთეონში დაკრძალულები", "url": "https://ka.wikipedia.org/wiki/ალფონსო_XIII_(ესპანეთი)", "length": 1147}
{"id": "8416", "title": "უილიამ ფოლკნერი", "text": "'''უილიამ კათბერტ ფოლკნერი''' ( დ. 25 სექტემბერი, 1897 — გ. 6 ივლისი, 1962) — ამერიკელი მწერალი მისისიპიდან, ნობელის პრემიის ლაურეატი. წერდა რომანებს, მოთხრობებს, ლექსებს, ესსეებსა და სცენარებს. მის ნაწარმოებებში მოქმედება ძირითადად გამოგონილ იოკნაპატოფას ოლქში ხდება, რომელიც მისისიპიში მდებარეობს. ეს არის ადგილი, სადაც ფოლკნერმა ცხოვრების დიდი ნაწილი გაატარა. მიუხედავად იმისა, რომ მისი ნამუშევრები ხშირად საკმოდ რთული აღსაქმელია, ის ამერიკის ერთ-ერთ ყველაზე მნიშვნელოვან პროზაიკოს-მწერლად ითვლება.\n\nფოლკნერის წერის სტილი გამოირჩევა დიქციისთვის შერჩეული გრძელი, წყვეტილი ფრაზებით, მისი თანამედროვე და ხანგრძლივი მოწინააღმდეგის, ერნესტ ჰემინგუეის მინიმალისტური სტილისგან კონტრასტით. ითვლება, რომ ფოლკნერი ერთადერთი ნამდვილი ამერიკელი მოდერნისტი პროზაიკოსი იყო 1930-იანებში, რომელმაც განაგრძო ექსპერიმენტული ტრადიცია ევროპელი მწერლებისა — ჯეიმზ ჯოისი, ვირჯინია ვულფი და მარსელ პრუსტი. მის ნამუშევრები თვალსაჩინო მაგალითია ისეთი ლიტერატურული ტექნიკის გამოყენების, როგორიცაა ''ცნობიერების ნაკადი'', რამდენიმე პარალელური მთხრობელი ან თვალსაზრისი, და თხრობის დროთა ცვალებადობა.\n\n== ბიოგრაფია ==\n\nუილიამ ფოლკნერის შემოქმედებაზე დიდი გავლენა მოახდინა ამერიკის შეერთებული შტატების სამხრეთის ისტორიამ, კულტურამ და ცხოვრებამ.\n\nდაიბადა ნიუ ალბანიში, მისისიპის შტატში, თუმცა 4 წლის ასაკში ოჯახი ქალაქ ოქსფორდში გადავიდა საცხოვრებლად. სწორედ ოქსფორდი წარმოადგენს ქალაქ „ჯეფერსონის“, ლაფაიეტის ოლქი კი - იოკნაპატოფას ოლქის რეალურ მოდელს, სადაც ფოლკნერის რომანებისა და მოთხრობების უმრავლესობაში აღწერილი ისტორიები ვითარდება. ჩრდილოეთ მისისიპიმ ძალიან დიდი გავლენა იქონია ფოლკნერის პიროვნების განვითარებაზე. მისი დიდი პაპა — უილიამ კლარკ ფოლკნერი - კონფედერატთა არმიის პოლკოვნიკი და მთელ შტატში გავლენიანი ფიგურა იყო; მეთაურობდა რკინიგზის გაყვანის საკითხს; წერდა რომანებს. მანვე დაამკვიდრა ლიტერატურული ტრადიციები ფოლკნერების ოჯახში. სარწმუნოა, რომ სწორედ ის წარმოადგენს ფოლკნერის რომანების ერთ-ერთი გმირის, პოლკოვნიკ სარტორისის პროტოტიპს.\n\nმიუხედავად იმისა რომ მისისიპის ძლიერი გავლენა მწერალზე უდავოა, მისი პირველი რომანი, „ჯარისკაცის ჯილდო“ (1926) ახალ ორლეანში ცხოვრების პერიოდში დაიწერა სადაც ახალგაზრდა მწერალი შერვუდ ანდერსონის მფარველობისა და გავლენის ქვეშ იმყოფებოდა.\n\n1929 წელს ფოლკნერმა იქორწინა ესტელ ოლდჰემზე და მასთან ერთად ოქსფორდს დაბრუნდა. 1930 წელს ახალდაქორწინებული წყვილი საკუთარ სახლში გადავიდა საცხოვრებლად რომელიც ფოლკნერმა იქვე, ოქსფორდში შეიძინა და მათ ოჯახს ეკუთვნოდა 1972 წლამდე - მანამ სანამ უილიამის და ესტელის ქალიშვილი, ჯილი, მას მისისიპის უნივერსიტეტს მიჰყიდდა. სახლისა და მასში არსებული ავეჯის იერსახე დღემდე შენარჩუნებულია. დღემდე შესაძლებელია კედლებზე ფოლკნერის მიერ გაკეთებული წარწერების გარჩევა. უმეტესობა მათგანი რომან „იგავში“ განვითარებული მოვლენების შესახებ ჩანიშვებს წარმოადგენს.\n\n30იან წლებში ფოლკნერი ჰოლივუდში გადავიდა საცხოვრებლად სადაც სცენარისტად მუშაობდა. აქ დაუმეგობრდა იგი რეჟისორ ჰოუარდ ჰოუკსსა და სცენარისტ ა.ი. ბეზერაიდსს; მსახიობებს - ჰემფრი ბოგარტსა და ლორენ ბოქალს.\n\nგარდაიცვალა 1962 წელს გულის შეტევით, 64 წლის ასაკში, მისისიპის შტატში.\n\n== პროზა ==\n\n1920-იანი წლების დასაწყისიდან მეორე მსოფლიო ომის დაწყებამდე ფოლკნერმა 13 რომანი და არაერთი მოთხრობა გამოაქვეყნა. სწორედ ამ ნამუშევრებმა განაპირობა 52 წლის ასაკში მისთვის ნობელის პრემიის გადაცემა. ასეთ მცირე დროში ფოლკნერმა განსაცვიფრებელი ნაყოფიერება გამოავლინა და დაწერა ისეთი დიდი რომანები, როგორებიცაა ''ხმაური და მძვინვარება'' (1929), ''სული რომ ამომდიოდა'' (1930), ''აგვისტოს ნათელი'' (1932) და ''აბესალომ, აბესალომ!'' (1932).\n\n1931 წელს გამოვიდა ფოლკნერის მოთხრობების პირველი კრებული ''ეს 13'', რომელშიც მისი თითქმის ყველა ცნობილი და მნიშვნელოვანი მოთხრობა შევიდა. მათ შორის იყო „ვარდი ემილისათვის“, „წითელი ფოთლები“, „იმ საღამოს მზე“ და „მშრალი სექტემბერი“. მისი მოთხრობებისა და რომანების მოქმედებები ძირითადად იოკნაპატოფას ოლქში ხდება, რომელიც გეოგრაფიულად მისი მშობლიური ლაფაიეტის ოლქის იდენტურია. იოკნაპატოფა ფოლკნერის „სავიზიტო ბარათია“ და უამრავი კრიტიკოსის მიერ ლიტერატურის ისტორიაში ერთ-ერთ ყველაზე მონუმენტურ გამოგონილ სამყაროდ მიიჩნევა. ფოლკნერის სამი რომანი, ''ქალაქი'', ''სოფელი'' და ''სახლი'', ცნობილი როგორც სნოუპსების ტრილოგია, ქალაქ ჯეფერსონსა და მის შემოგარენს ასახავს, სადაც სნოუპსების დიდი ოჯახი, ფლემ სნოუპსის მეთაურობით, ხალხში საკუთარი ადგილის დამკვიდრებისათვის იბრძვის.\n\nმისი მოთხრობა „ვარდი ემილისათვის“ იყო პირველი, რომელიც ერთ-ერთ მოწინავე ჟურნალ ''ფორუმში'' გამოქვეყნდა, თუმცა თავდაპირველად მკითხველის დიდი ყურადღება ვერ დაიმსახურა. ხელახლა გადასინჯვისა და გამოცემის შემდეგ კი მან ნელ-ნელა პოპულარობა მოიპოვა და სწორედ ეს მოთხრობა მიიჩნევა ფოლკნერის კარიერის აღმასვლის საწყის წერტილად.\n\n== ჯილდოები ==\n\n1949 წელს ფოლკნერი ლიტერატურის დარგში ნობელის პრემიით დააჯილდოვეს „ამერიკულ რომანებში მისი ძლიერი და მხატვრულად თვითმყოფადი ღვაწლისათვის“. ჯილდო მას 1950 წელს გამართულ დაჯილდოების ცერემონიალზე გადასცეს, იმ წლის ნობელის პრემიის ლაურეატ ბერტრან რასელთან ერთად. ფოლკნერს ეჯავრებოდა ის ცნობადობა, რაც მას პრემიის მიღებამ მოუტანა. ჯილდოსადმი მისი არაკეთილგანწყობილება იმდენად დიდი იყო, რომ მისმა 17 წლის ქალიშვილმა ფოლკნერის წარმატების შესახებ სკოლის დირექტორისგან შეიტყო. \n\nნობელის ფონდიდან მიღებული თანხის ერთი ნაწილი ფოლკნერმა ახალგაზრდა მწერლების მხარდამჭერი ფონდის ჩამოყალიბებაში დახარჯა, მეორე ნაწილით კი ახლომდებარე რასტის კოლეჯის აფროამერიკელ მასწავლებლებს განათლების მიღებაში დაეხმარა. 1951 წელს საფრანგეთის მთავრობამ ფოლკნერს საპატიო ლეგიონის ორდენი მიანიჭა.\n\nშედარებით „მცირემასშტაბური“ რომანებისათვის ფოლკნერმა ორჯერ მიიღო პულიცერის პრემია: პირველად ეს მოხდა 1955 წელს, როდესაც მისმა რომანმა „იგავმა“ მიიღო ჯილდო, მეორედ კი პულიცერი მწერალს 1963-ში, გარდაცვალების შემდეგ, რომანისთვის „გამტაცებელნი“ მიენიჭა. მან ასევე ორჯერ მიიღო ამერიკის „წიგნის ეროვნული ჯილდო“, 1951 წელს მოთხრობების კრებულისათვის, ხოლო 1955-ში ზემოთხსენებული „იგავისათვის“. \n\n1987 წლის 3 აგვისტოს ამერიკის შეერთებული შტატების საფოსტო სერვისმა ფოლკნერის პატივსაცემად 22-ცენტიანი საფოსტო მარკა შემოიღო. აღსანიშნავია, რომ ფოლკნერი ერთი პერიოდი მისისიპის უნივერსიტეტში ფოსტალიონად მუშაობდა, 1923 წელს კი სამსახურიდან წამოვიდა.\n\n== ბიბლიოგრაფია ==\n* '''„Soldiers' Pay“''' - „ჯარისკაცის ჯილდო“ (1926)\n* '''„Mosquitoes“''' - „ქინქლა“ (1927)\n* '''„Sartoris“''' - „სარტორისი“ (1929)\n* '''„The Sound and the Fury“''' - „ხმაური და მძვინვარება“ (1929)\n* '''„As I Lay Dying“''' - „სული რომ ამომდიოდა“ (1930)\n* '''„Sanctuary“''' - „ტაძარი“ (1931)\n* '''„Light in August“''' - „აგვისტოს ნათელი“ (1932)\n* '''„Pylon“''' - „ბოძი“ (1935)\n* '''„Absalom, Absalom“''' - „აბესალომ, აბესალომ!“ (1936)\n* '''„The Unvanquished“''' - „დაუმორჩილებელნი“ (1938)\n* '''„If I Forget Thee Jerusalem (The Wild Palms/Old Man)“''' - „თუ დაგივიწყებ, იერუსალიმო (ველური პალმები)“ (1939)\n* '''„The Hamlet“''' - „სოფელი“ (1940)\n* '''„Go Down, Moses“''' - „გარდავედ, მოსე“ (1942)\n* '''„Intruder in the Dust“''' - „გვამის შემგინებელი“ (1948)\n* '''„Requiem for a Nun“''' - „მონაზვნის რეკვიემი“ (1951)\n* '''„A Fable“''' - „იგავი“ (1954)\n* '''„The Town“''' - „ქალაქი“ (1957)\n* '''„The Mansion“''' - „სახლი“ (1959)\n* '''„The Reivers“''' - „გამტაცებელნი“ (1962)\n\n== რესურსები ინტერნეტში ==\n* \n\n==სქოლიო==\n\n\n\n\n\n\n\nკატეგორია:ამერიკელი მწერლები\nკატეგორია:დაბადებული 1897\nკატეგორია:გარდაცვლილი 1962\nკატეგორია:ამერიკელი ნობელის პრემიის ლაურეატები\nკატეგორია:უილიამ ფოლკნერი\nკატეგორია:XX საუკუნის ამერიკელი დრამატურგები\nკატეგორია:XX საუკუნის ამერიკელი რომანისტები\nკატეგორია:XX საუკუნის ამერიკელი პოეტები\nკატეგორია:მოდერნისტი მწერლები\nკატეგორია:ამერიკელი მამაკაცი რომანისტები\nკატეგორია:ვირჯინიის უნივერსიტეტის კურსდამთავრებულები\nკატეგორია:ნობელის პრემიის ლაურეატები ანბანის მიხედვით\nკატეგორია:დაკარგული თაობის მწერლები", "url": "https://ka.wikipedia.org/wiki/უილიამ_ფოლკნერი", "length": 7467}
{"id": "8417", "title": "დედის დიდება (ორდენი)", "text": "\"'''დედის დიდება\"''' (''რუს.'' Орден \"Материнская Слава\"), ორდენი, დაწესებულია  სსრ კავშირის უმაღლესი საბჭოს პრეზიდიუმის მიერ 1944 წლის 8 ივლისს. სსრ კავშირის  უმაღლესი საბჭოს პრეზიდიუმის სახელით და მისი შემდგომი დამტკიცებით ამ ორდენით აჯილდოებდნენ დედებს მოკავშირე და ავტონომიური რესპუბლიკების პრეზიდიუმები. ორდენს აქვს სამი ხარისხი. III ხარისხის ორდენით აჯილდოებენ დედას, რომელმაც შობა და აღზარდა 7 შვილი, II ხარისხის ორდენით - 8 შვილის დედას, I ხარისხის ორდენით კი - 9 შვილის დედას. ორდენი ვერცხლისაა, აქვს ოვალური ფორმა. იბნევენ მკერდის მარცხენა მხარეს.\n==ლიტერატურა==\n* ქსე, ტ. 3, გვ. 433, თბ., 1978\nკატეგორია:სსრკ-ის ორდენები", "url": "https://ka.wikipedia.org/wiki/დედის_დიდება_(ორდენი)", "length": 631}
{"id": "8420", "title": "ჰანს-ულრიხ რუდელი", "text": "'''ჰანს-ულრიხ რუდელი''' ( დ. 2 ივლისი, 1916, კონრადსვალდაუ, პოლონეთი — გ. 18 დეკემბერი, 1982, როზენჰაიმი, გერმანია) — გერმანელი სამხედრო და ანტიდემოკრატი პოლიტიკური მოღვაწე, მემარჯვენე-რადიკალი პუბლიცისტი, „ლუფტვაფეს“ პოლკოვნიკი და მსოფლიოში ცნობილი პილოტი-გამანადგურებელი, მესამე რაიხის უმაღლესი სამხედრო ჯილდოს „რკინის ჯვრის რაინდის ჯვარი ოქროს მუხის ფოთოლით, ხმლებით და ბრილიანტებით“ ერთადერთი მფლობელი.\n\n==ლიტერატურა==\n* Brütting, Georg. Das waren die deutschen Stuka-Asse 1939—1945. Motorbuch, Stuttgart, 1995. ISBN 3-87943-433-6.\n\n\n\nკატეგორია:გერმანელი სამხედრო მოღვაწეები\nკატეგორია:დაბადებული 2 ივლისი\nკატეგორია:დაბადებული 1916\nკატეგორია:გარდაცვლილი 18 დეკემბერი\nკატეგორია:გარდაცვლილი 1982", "url": "https://ka.wikipedia.org/wiki/ჰანს-ულრიხ_რუდელი", "length": 696}
