{"id": "14204", "title": "ქარჩოხის ციხე", "text": "'''ქარჩოხის ციხე''', ''ცხმორის ციხე'' — შუა საუკუნეების ციხესიმაგრე აღმოსავლეთ საქართველოში, მდინარე ქსნის ზემოთში, კლდოვან კონცხზე, იქ, სადაც ოხირისხევი მდ. ქსანს უერთდება (ახლანდელი ახალგორის მუნიციპალიტეტის ტერიტორიაზე). აქ უძველესი დროიდან გადადიოდა გზები მთიულეთიდან ქსნის ხეობაში, რამაც განაპირობა ციხესიმაგრის დაარსება. XIV საუკუნის დასაწყისში მეფე დავით VIII-მ შალვა ქსნის ერისთავის წინააღმდეგ ლაშქრობის დროს სცადა ქარჩოხის ციხის აღება, მაგრამ უშედეგოდ. ვახუშტი ბაგრატიონის (XVIII ს.) მიხედვით, ქარჩოხის ციხე XVII საუკუნის I ნახევარში მოქმედი სიმაგრე იყო. XVIII საუკუნის დასასრულს ქსნის საერისთავოს გაუქმების შემდეგ, ქარჩოხის ხეობა თავისი ციხითურთ მეფე ერეკლე II-ის ერთ-ერთ შვილს - იულონს გადაეცა.\n\nქარჩოხის ციხის კომპლექსში თავდაპირველია ადრინდელი შუა საუკუნის ზურგიანი კოშკი და უაფსიდო ბაზილიკური ეკლესია, შემდეგი პერიოდისა - გალავანი და რეკონსტრუირებული კოშკი.\n\n==ლიტერატურა==\n* ზაქარაია პ. ქსნის ხეობის ციხე-სიმაგრეები, საქართველოს სახ.მუზეუმის მოამბე, XVI-В, 1950 წ.\n* მაკალათია ს., ქსნის ხეობა, თბ.,1968 წ.\n\nკატეგორია:ახალგორის მუნიციპალიტეტის ციხესიმაგრეები", "url": "https://ka.wikipedia.org/wiki/ქარჩოხის_ციხე", "length": 1072}
{"id": "14207", "title": "ქაქუთი", "text": "thumb|ჩოლოქის ბრძოლის (1854) გეგმა. მასზე დატანილია სოფელი ქაქუთი\n'''ქაქუთი''' — ისტორიული სოფელი საქართველოში, გურიაში.\n\n==ისტორია==\nსოფელი ქაქუთი შედიოდა ლიხაურის სასოფლო საზოგადოებაში.<ref></ref>სახელწოდება ქაქუთი სავარაუდოდ სვანური წარმოშობისაა. ერთ-ერთი გადმოცემის მიხედვით კი გურიელებს ჰყავდათ ოდიშიდან დაქირავებული მეჯოგე გვარად ქაქუთია, რომელიც ამ ადგილებში აძოვებდა ნახირს. მდინარე ჩოლოქი მას ყოფდა გაღმა და გამოღმა ქაქუთად. ისტორიულ წყაროებში ის მეზობელ სოფელ ჭანიეთზე უფრო ადრე მოიხსენიება. სოფელი ორად გაიყო მას შემდეგ, რაც 1829 წელს ადრიანოპოლის საზავო ხელშეკრულებით ოსმალეთმა მიიღო ტერიტორია მდინარე ჩოლოქის სამხრეთით.<ref>''ნოზაძე ვ''. საქართველოს აღდგენისათვის ბრძოლა მესხეთის გამო, გვ.8 — თბილისი, 1989 წ.</ref> სოფლები ერთმანეთთან დაკავშირებულია საცალფეხო ხიდით. 1854 წელს ქაქუთის მიდამოებში გაიმართა ჩოლოქის ბრძოლა. 1874 წელს ქაქუთი მოინახულა და აღწერა დიმიტრი ბაქრაძემ. იმ პერიოდში ქაქუთის მოსახლეობა შეადგენდა 20 კომლს.<ref>''დიმიტრი ბაქრაძე'', „არქეოლოგიური მოგზაურობა გურიასა და აჭარაში“, გვ.92 — ბათუმი, „საბჭოთა აჭარა“, 1987</ref>\n\nამჟამად საკუთარი სახელი ქაქუთი შეიძლება აღნიშნავდეს.\n\n* ქაქუთი, იგივე გამოღმა ქაქუთი - სოფელი ოზურგეთის მუნიციპალიტეტში\n* ქაქუთი, იგივე გაღმა ქაქუთი -  სოფელი ქობულეთის მუნიციპალიტეტში\n\n==ლიტერატურა==\n*\n\n==სქოლიო==\n\n\n\nკატეგორია:საქართველოს ისტორიული სოფლები", "url": "https://ka.wikipedia.org/wiki/ქაქუთი", "length": 1314}
{"id": "14209", "title": "ქაშვეთის ეკლესია", "text": "'''თბილისის ქაშვეთის წმინდა გიორგის ეკლესია''' — ქართული ხუროთმოძღვრების ძეგლი თბილისში. აგებულია 1904-1910 წლებში ძველი ეკლესიის ადგილზე.\n\n==ისტორია==\nVI საუკუნის I ნახევარში, ანტიოქიის ეკლესიიდან ქრისტიანული სარწმუნოების განსამტკიცებლად ქართლში ცამეტი ასურელი მამა შემოვიდა. ასურელ მამათა შორის ერთ-ერთმა, მამა დავითმა სამოღვაწეოდ თბილისი აირჩია. თავის მოწაფესთან, ბერ ლუკიანესთან ერთად ქალაქის დასავლეთით მდებარე მთის ფერდობზე მდებარე ქვაბულში დასახლდა და პატარა სამლოცველო მოაწყო. მამა დავითი ხუთშაბათობით თბილისში ქრისტიანულ სარწმუნოების საქადაგებლად ჩამოდიოდა.\n\nქრისტიანობის მტრები — მაზდეანები ხედავდნენ, რომ მამა დავითი ხალხში დიდ სიყვარულს იხვეჭდა და ყველა ხერხის გამოყენებით ცდილობდნენ შეებღალათ მისი სახელი. მათ მოისყიდეს ფეხმძიმე ქალი, რომელმაც მორიგი ქადაგების დროს, სახალხოდ, სიძვის ცოდვაში დასდო მამა დავითს ბრალი.\n\nთქმულება გადმოგვცემს, რომ მამა დავითმა აიღო თავისი კვერთხი, შეახო ორსულის მუცელს და ხმამაღლა იკითხა — თქვი, ვინ არის შენი მამა? ყველასთვის მოულოდნელად ქალის მუცლიდან მოისმა ხმა — მამა მჭედელიაო.\n\nთქმულების ერთი ვერსიით, იქ მყოფმა ადამიანებმა ქვები აიღეს და დაიწყეს მოსყიდული ცოდვილი ქალის ჩაქოლვა. მამა დავითმა ვერ შეძლო ხალხის შეჩერება, ცილისმწამებელი ქალი ქვებით ჩაქოლეს და იქვე დატოვეს — ქვათა შუა. აქედან წარმოდგა სახელწოდება „ქვათაშუეთი“ ანუ „ქაშუეთი“.\n\nმეორე ვერსიით — მძიმე ცოდვის გამო, ცილისმწამებელ დედაკაცს ღვთის რისხვამ უწია და ბავშვის ნაცვლად ქვა შვა — აქედან მიღებულა სახელი „ქვაშვეთი“. ამ ამბის შემდეგ, მამა დავითმა მალევე დატოვა თბილისი და თავის მოწაფე ლუკიანესთან ერთად გაემართა გარეჯის მრავალმთის დაუსახლებელ, უდაბნო ადგილას, სადაც პოვა სამუდამო თავშესაფარი.\n\n===პირველი ეკლესია===\nთბილისის გარეთუბანში მდებარე  წმინდა გიორგის ეკლესია, დღევანდელი ქაშვეთის ტაძრის აღმოსავლეთით მდებარეობდა, რომლის მიმდებარედ დედათა სენაკები იყო განთავსებული. ეკლესია წარმოადგენდა ბაზილიკის ტიპის რიყის ქვით ნაგებ ოთხკუთხა შენობას, რომელსაც ორი შესასვლელი კარი ჰქონდა — სამხრეთით და დასავლეთით. ეკლესიის სატრაპეზო მთლიანი ქვის ყოფილა, იატაკიც ქვით ყოფილა დაფარული. ეკლესიის შენობაში ასიოდე მლოცველი ეტეოდა.\n\n===მეორე ეკლესია===\nXVIII საუკუნის შუა წლებში  ეკლესია უკვე ვეღარ იტევდა მრევლს და მისი წინამძღვრის, დეკანოზ ფილიპე მაკარიძე-არჯევანიძის ლოცვა-კურთხევით და მისი სულიერი შვილის, დიდი ქართველი თავადის გივი ამილახვარის მატერიალური ხელშეწყობით   წმინდა გიორგის ძველი ეკლესიის გვერდით ახალი ეკლესიის აგება გადაწყდა. თბილელ მიტროპოლიტ ქრისტეფორე თუმანიშვილის 1753 წლის სიგელის მიხედვით “ამილახორმა გივმა თავის სადღეგრძელოთ და სასულიეროდ დიდის გულსმოდგინებითა და საფასეთა წარგებითა დაშვრა და შენი წმინდა ეკლესია საძირკვლით ახლად აღაშენა, გალავანი შემოავლო, განავრცელა და შეამკო”.\n\nეკლესია მთლიანად ქართული კვადრატული აგურით იყო ნაგები, კედლებში სიმაგრისთვის ჩადგმული იყო ოთხკუთხედად გათლილი მუხის მორები. იატაკი აგურის ჰქონდა, გადახურვა – კრამიტის. ტრაპეზი მთლიანი ქვისგან იყო გამოთლილი, ხოლო კანკელი ხისგან იყო დამზადებული. ხატები — ტილოზე ზეთის საღებავებით დაწერილი. ტაძარში ორი შესასვლელი კარი ჰქონდა, ერთი - დასავლეთ ნახევარწრის შუაში და მეორე — იქ სადაც ეს წრე უერთდებოდა სამხრეთის ნახევარწრეს.\n\nგივი ამილახვარმა ტაძარს ორი ზარი შესწირა ერთნაირი წარწერებით: „ქ. შემოგწირეთ ზარი ესე მთავარმოწამეს გიორგის ქაშოეთისასა ამირახორმან გივიმან, სულისა ჩუენისა სახსრათ. ქრისტეს აქეთ ჩღნგ (1753).“\n\nტაძრის დასავლეთის შვერილის კედლის თავზე დაშენებული იყო ოთხ ბოძზე დაყრდნობილი პატარა სამრეკლო.\n\nქაშვეთის ტაძრის ყელის ძირსა და სახურავს შორის განთავსებული იყო გვირაბ-გალერეა, რომელშიც სინათლე ტაძრის დიდი სარკმელების ზემოთ ოთხივე მხარეს გაჭრილი პატარა სარკმელებიდან შედიოდა. ეს გალერეა, რომელიც გარს უვლიდა გუმბათის ყელის ძირს, ომიანობის დროს თავშესაფრის როლს ასრულებდა, ხოლო მშვიდობიანობის დროს საქართველოს სხვადასხვა კუთხიდან ჩამოსულ, უბინაოდ დარჩენილ მომლოცველებს იფარებდა. გალერეა-გვირაბის ჭერი ისეთი იყო, რომ ადამიანს თავისუფლად გაევლო, ამის გამო, ტაძრის სახურავს თითქმის არ ჰქონდა დაქანება, რაც კარგ შთაბეჭდილებას ვერ ახდენდა მნახველზე.\n\nგივი ამილახვარის მიერ ციხე-კოშკად აშენებულ ეკლესიას კედლებში დატანებული ჰქონდა სამალავი და სათოფურები. ასეთ ტაძრებს რაც შეიძლება მაღლა ვიწრო სარკმლებს უკეთებდნენ, რომ მტერი შიგნით ვერ შესულიყო.\n\nგივი ამილახვარმა ქაშვეთის წმინდა გიორგის ახალ ტაძარს „გალავანი შემოავლო, განავრცელა“, გალავანში ჩადგა ოთხი კოშკი. ოტო სიმონსონის ჩანახატის მიხედვით, სამხრეთ-აღმოსავლეთ კოშკი, ორსართულიანი და რვაკუთხედი ფორმის ყოფილა, ხოლო დანარჩენი სამი — მრგვალი ფორმის. გივი ამილახვრის მიერ აშენებული ტაძარი თავის სამალავებით, სათოფურებით, ზღუდითა და ოთხი კოშკით მტერთა თავდასხმის დროს კარგად გამაგრებულ დასაყრდენს წარმოადგენდა.\n\nგივი ამილახვარმა ტაძრის გალავანში „თავის სადგომად“ საკუთარი სახლიც ააშენა. ეს სახლი „მტკიცედ“ იყო დაკავშირებული გალავნის რვაკუთხედ კოშკთან და იმდენად დიდი და კეთილმოწყობილი იყო, რომ იმ დროისათვის ერთ-ერთ საუკეთესო სახლად მიიჩნეოდა, მასში ხშირად აბინავებდნენ თბილისში ჩამოსულ საპატიო სტუმრებს.\n\nგივი ამილახვარმა ორი კოშკი ტაძრის წინამძღვარს დეკანოზ ფილიპეს გადასცა. სხვადასხვა დროს კოშკებში სასულიერო და მაღალი წრის წარმომადგენლები ცხოვრობდნენ, მათ შორის საქართველოს უკანასკნელი მეფის გიორგი XII-ის ქალიშვილი, ბატონიშვილი სოფიო.\n\nქაშვეთის ეკლესიის კურთხევიდან ერთი წლის შემდეგ, 1754 წელს სამოცდაათ წელს გადაცილებული გივი ამილახვარი თბილისში, ტაძრის გალავანში მდებარე საკუთარ სახლში გარდაიცვალა. იგი საგვარეულო საძვალეში, სამთავისის საკათედრო ეკლესიაში დაკრძალეს.\n\nქაშვეთზე ზრუნვა მრევლთან და დეკანოზ ფილიპესან ერთად, გივის ძმისშვილმა დავით ამილახვარმა განაგრძო. 1755 წელს, მათ ტაძრის კედლები ნიკოლოზ აბხაზს მოახატვინეს.\n\nამავე პერიოდში  წმინდა გიორგის ძველი ეკლესია განაგრძობდა თავის არსებობას ახლის გვერდით.მინი\n1801 წელს ქართლ-კახეთის სამეფოს რუსეთის იმპერიასთან შეერთების შემდეგ თბილისი ახლად წარმოქმნილი გუბერნიის ცენტრი გახდა. 1811 წელს რუსეთის საიმპერატორო კარმა უკანონოდ გააუქმა საქართველოს ეკლესიის ავტოკეფალია და იგი საეგზარქოსოს უფლებით რუსეთის ეკლესიის სინოდს დაუქვემდებარა. ამავე წელს აღმოსავლეთ საქართველოს კათოლიკოს-პატრიარქი ანტონ II იძულებით რუსეთში გადაასახლეს. ქაშვეთის ტაძარში აიკრძალა ქართული ღვთისმსახურება.\n\nთბილისსა და ქართლ-კახეთის სამეფოს მთელ ტერიტორიაზე უპირველესი საეკლესიო იერარქის ფუნქცია რუსეთის ეკლესიის სინოდის წევრს, არქიეპისკოპოს ვარლამ ერისთავს დაეკისრა.\n\nვახუშტი ბატონიშვილის, 1735 წლის და 1800 წლის თბილისის გეგმების მიხედვით, ქაშვეთის ეკლესიის მიმდებარედ მჭიდრო დასახლება არსებობდა, თუმცა ეს ტერიტორია ამ პერიოდისათვის თბილისის საზღვრებში არ შედიოდა.\n\nახლად წარმოქმნილი გუბერნიის დედაქალაქის თბილისის ტერიტორია, XVII საუკუნეში აგებული ზღუდის გარეთ, გარეუთუბნის ტერიტორიისკენ იზარდება. თბილისის ამ ნაწილში აიგო რუსეთის მეფისნაცვლის რეზიდენცია, ხელისუფლების ადმინისტრაციული შენობები და მდიდარი მოხელეების კერძო სახლები. აქვე იგება ქართველ თავადთა და ბატონიშვილთა საცხოვრებელი სახლებიც.\n\n1810 წლიდან ქაშვეთის „პატრონობა“ კავკასიის მთავარსარდალმა გენერალმა ალექსანდრე ტორმასოვმა ითავა. იგი საქართველოს კათოლიკოს-პატრიარქს ანტონ II-ს წერდა - „რუსეთში არსებული დებულებით, იქ, სადაც ბინა აქვს ჯარის სარდალს ან გენერელ-გუბერნატორს, უეჭველად უნდა საკუთარი ეკლესიაც იყოს ღვთისმსახურების შესასრულებლად. ეს წესი მე აქაც შემოვიღე და ავირჩიე ქაშვეთის ეკლესია.“\n\nკათოლიკოს-პატრიარქმა ანტონ II-მ  წინადადებით მიმართა საქართველოს მთავარმმართებელს: „კვირა-უქმე დღეებში ღვთისმსახურება შეასრულოს რუსის მღვდელმა, სადაგ დღეებში კი ქართველებმა, დიდმარხვაში ერთ კვირას ღვთისმსახურება სრულდებოდეს რუსულად, მეორეში-ქართულად.“ ალექსანდრე ტორმასოვი დათანხმდა პატრიარქის წინადადებას.\n\nქაშვეთის წმინდა გიორგის ეკლესიაში ღვთისმსახურების რუსულ ენაზე დაწყების შემდეგ, რუს სამღვდელოებასა და ძმებს, წინამძღვარ დეკანოზ პეტრე და მღვდელ პავლე არჯევანიძეებს შორის კონფლიქტური სიტუაცია წარმოიშვა. მთავარსარდალ გენერალ ალექსანდრე ტორმასოვს აღარ აკმაყოფილებდა ადრე მიღწეული შეთანხმება ქაშვეთის ეკლესიაში ქართველი და რუსი სამღვდელოების ერთდროულად მსახურების შესახებ. გენერალს ღვთისმსახურების ქართულ ენაზე ჩატარების გაუქმება სურდა, რაზეც ძმებმა არჯევანიძეებმა პროტესტი გამოთქვეს და საპასუხოდ რუსულ ენაზე ღვთისმსახურების შეწყვეტა მოითხოვეს. მთავარსარდალი წერდა: „მე ვეცადე, კონფლიქტი მომეგვარებინა და დეკანოზ პეტრეს და მღვდელ პავლესათვის ქაშვეთის ეკლესიაში რუსი მოძღვრის მსახურების დაწყების შემდეგ შემცირებული შემოსავალი ფულადი კომპენსაციით ამენაზღაურებინა. როგორც ირკვევა, ქაშვეთის მოძღვრებს ამაზე უარი განუცხადებიათ და ეკლესიაში რუსულ ენაზე ღვთისმსახურების შეწყვეტა მოუთხოვიათ ...ქაშვეთის ეკლესიაში ღვთისმსახურების რუსულ ენაზე შეწყვეტა არ შეიძლება, თუნდაც იმიტომ, რომ ეს ეკლესია ჩემს სახლთან ახლოსაა.“\n\n1810 წლის ნოემბერში, ხერსონის პოლკის მღვდელმა „პეტრე რუსმა“ ძმები არჯევანიძეები ქაშვეთის ტაძარში აღარ შეუშვა.\n\nამ კონფლიქტის შემდეგ დაიწყო ქაშვეთის წმინდა გიორგის ეკლესიის გადაკეთება და „დანიშნულების შესაფერისად“ მოწყობა.\n\nეგზარქოსმა ვარლამ ერისთავმა, 1816 წელს ქაშვეთის სამხრეთ კარს მიაშენა კარიბჭე, რომლის ქტიტორული წარწერა დღევანდელი ტაძრის ქვემო ეკლესიის კარიბჭის მარჯვენა კედელშია ჩადგმული. \n\n\nვარლამ ერისთავის მიერ ახლად აგებული ტაძრის სამხრეთ კარიბჭიდან მხოლოდ მთავარსარდალი და მისი გარემოცვა შედიოდა, ხოლო დასავლეთ კარიდან „უბრალო“ ხალხი.\n\nრუსეთის ხელისუფლებამ ტაძრის კედლებში ახალი სარკმლების გამოჭრა დაიწყო, რომ სამხედრო პირების ეპოლეტები და მაღალი საზოგადოების ბრილიანტები კარგად განათებულიყო და გამოჩენილიყო. ხელისუფლებას არც რუსი მღვდელთმსახურები ჩამორჩნენ, მათ საკურთხეველში დიდი ზომის სარკმელი გამოჭრეს. ქაშვეთის ეკლესიის „გასამხედროების“ შემდეგ, 1810 წლიდან ტაძარში გალობას იწყებს „სალდათებისგან“ და სახელმწიფო დაწესებულებების დაბალჩინოსანი მოხელეებისგან შემდგარი რუსული გუნდი, რომლისთვისაც ტაძრის დასავლეთ მკლავში „ხორო“ ანუ სპეციალური აივანი გაკეთდა. ამისთვის სამრეკლოზე და სამალავში ასასვლელ კიბეზე ამოიჭრა დიდი ზომის კარი.\n\nნიკოლოზ აბხაზის მიერ მოხატული კედლები და გუმბათი, 1817-1818 წლებში უცნობ მხატვარს ახლად მოახატვინეს. მხატვრობა შინაარსით მდიდარი, მაგრამ ხელოვნების თვალსაზრისით დაბალი ხარისხის იყო. XIX საუკუნის ბოლოსათვის ტაძრის მხატვრობა იმდენად დაზიანდა, რომ მისი გადარჩენისთვის შექმნილმა სპეციალურმა კომისიამ დაასკვნა „...არა ღირს განახლებადო“.\n\nგივი ამილახვრის მიერ აგებული ქაშვეთის ტაძრის გალავანი 1832 წლისათვის საკმაოდ დაზიანებული იყო. მისი ნაწილი ტაძრის დეკანოზმა პეტრე არდაზიანმა შეაკეთებინა, ხოლო დარჩენილი ნაწილის შესაკეთებლად შუამდგომლობით მიმართა სასულიერო მთავრობას.\n\n1837 წელს, საქართველოში პირველად ჩამოდის რუსეთის მონარქი, იმპერატორი ნიკოლოზ I ჯარის დასათვალიერებლად. იგი ქაშვეთის ეკლესიაში წირვას უნდა დასწრებოდა და სპეციალურად ამისთვის სასწრაფოდ დაიწყეს გალავნის შეკეთება, ნაწილი აგურით და გაჯით, ხოლო ნაწილი წვრილად დახერხილი, შეღებილი ფიცრის ბადურით განაახლეს.\n\nქაშვეთის ეკლესიის გალავანში, გივი ამილახვრის სახლის გარდა, სხვადასხვა ნაგებობები შენდებოდა. 1839 წელს ტაძრის მღვდელმა თომა გრიგორიევმა ააგო სახლი, რომელიც მოგვიანებით ქაშვეთის ეკლესიას შესწირა. ტაძრის ეზოში, გარდა ექვსი საცხოვრებელი სახლისა, აშენდა თორნე, დუქანი და ფარდული.\n\n1846 წელს, ტაძრის კრამიტის სახურავი რკინის სახურავით შეცვალეს, ხოლო აგურის ფილაქანი — ქვის კრამიტით. ტაძარს შემოავლეს საკმაოდ მტკიცე და მაღალი „ცოკოლი“. შეიძინეს დიდი შანდლები და ჩამოასხმევინეს 25 ფუთიანი ზარი. გუმბათის ყელს გამოუცვალეს სარკმლები. ტაძარში დაკიდეს ახალი ჭაღი.\n\n1848 წელს ტაძარში დაიდგა, საიმპერატორო აკადემიის ხელოვანის ადრიანე კოზმინ-მალახოვის მიერ მოსკოვში შეკვეთით შესრულებული, ქართული ეკლესიისათვის სავსებით უცხო, შვიდიარუსიანი რუსული კანკელი, რომელიც სავსებით აბნელებდა საკურთხეველს და სრულებით არ უდგებოდა ტაძარს“.\nახალი კანკელის ოქროთი მოვარაყებულ და სხვადასხვა ფიგურებით მორთულ პირველ იარუსში მოთავსებული იყო ქართველი წმინდანების ხატები; მეორეში-ათთორმეტთა დღესასწაულები; მესამეში-მოციქულები; მეოთხეში - წინასწარმეტყველები; მეხუთეში - წარღვნის შემდგომნი მამამთავარნი; მეექვსეში - წარღვნის უწინარესნი; მეშვიდეში-ექვსბოლოიანი ჯვარცმა წინამდგომარე ღვთისმშობელისა და იოანე ღვთისმეტყველით.\n\nრუსული შაბლონიდან ერთადერთ გამონაკლისს წარმოადგენდა აღსავლის კარების ზემოთ „საიდუმლო სერობის“ მაგიერ მოთავსებული ღვთისმშობლის მიერ წმინდა ნინოსთვის ვაზის გადაცემის ხატი. ეს კანკელი მოხსნილ იქნა 1904 წ. და გადაეცა ნორიოს მთავარანგელოზის ეკლესიას.\n\nრუსულმა ადმინისტრაციამ ქაშვეთის ეკლესიის სამხრეთით მდებარე ძველი ყაბახის ტერიტორიაზე მოაწყო სამხედრო წრთვნები და საკმაოდ ვრცელი ადგილი სამხედრო სწავლების მოედნად გადააქცია, რომელსაც იმპერატორ ალექსანდრე II-ის პატივსაცემად — „ალექსანდრეს პლაცი“ უწოდეს.\n\n1856 წელს, თბილისში ჩამოვიდა კავკასიის ახალი მეფისნაცვალი ალექსანდრე ბარიატინსკი, რომლის გადაწყვეტილებით ქაშვეთის ტაძრის მიმდებარე ფერდობზე დაიგეგმა საზოგადოებრივი ბაღის მშენებლობა.\n\nწმინდა გიორგის უძველესი ეკლესიის ნაშთები დაშალეს და ეზო მოასწორეს. ბაღის მშენებლობას შეეწირა ტაძრის გალავანი კოშკებით და ქაშვეთის უძველესი სასაფლაო, რომელიც გადატანილ იქნა თბილისის მაშინდელ გარეუბანში — ვერეში.\n\nქაშვეთის ეკლესიის მიმდებარე ტერიტორიაზე, უძველესი სასაფლაო მდებარეობდა, თბილისის კომენდანტმა დახურა სასაფლაო და იგი იმ დროისათვის ქალაქის გარეუბანში — დღევანდელ ვერის პარკის ტერიტორიაზე გადაიტანა. სასაფლაოს ტერიტორიაზე მდებარეობდა 1847 წელს აგებული წმინდა ნიკოლოზის ეკლესია მდებარეობდა, რომელიც წარმოადგენდა უსვეტებო ორფრთიან დარბაზს მომრგვალებული საკურთხევლით. საბჭოთა პერიოდში, 1926 წელს სასაფლაო დაიხურა. ხოლო, 1933 წელს ტფილისის საბჭოს განკარგულებით ვერის წმინდა ნიკოლოზის ტაძარი დაანგრიეს და ამ ტერიტორიაზე ვერის ბაღი გააშენეს.\n\nბაღი, რომელიც პრივილეგირებული მოსახლეობის სასეირნო ადგილს წარმოადგენდა, საზეიმოდ გაიხსნა 1865 წელს და იმპერატორ ალექსანდრე II-ის სახელი შეუნარჩუნდა –„ალექსანდრეს ბაღი<nowiki/>“. მან თბილისში ვიზიტის დროს ამ ბაღის ტერიტორიაზე ერთი ხის ნერგი დარგო.\n\n1870-იანი წლებიდან, დაუგეგმავად ამოჭრილმა კარებებმა და სარკმლებმა, 1846 წელს, ქაშვეთის ეკლესიის გვერდით მდგარი ზარბაზნიდან სროლებით გამოწვეულმა ვიბრაციამ, დროთა განმავლობაში ქაშვეთის ტაძრის კედლების დაბზარვა და დახეთქვა გამოიწვია.\n\n1878 წელს დაზიანებულ ტაძარს პირველი რემონტი ჩაუტარდა, ბზარები შეილესა და ზეთის საღებავით შეიღება, თუმცა ამან დიდი შედეგი არ გამოიღო, შენობა ავარიულ მდგომარეობაში დარჩა, რის გამოც 80-იანი წლების დასაწყისში წირვა-ლოცვა შეწყდა.\n\nქაშვეთის ტაძრის ავარიული შენობის გადარჩენის მიზნით შეიქმნა კომიტეტი, რომელმაც თხოვნით მიმართა რუსეთის სინოდს, ტაძრის რემონტისთვის საქართველოს ეკლესიის ხაზინიდან სესხის გამოყოფის შესახებ. საქართველოს ეკლესიის ხაზინა, ავტოკეფალიის გაუქმების შემდეგ, რუსეთის სინოდს ეკუთვნოდა, ხოლო თანხა ფიზიკურად პეტერბურგის სახელმწიფო ბანკში ინახებოდა.\n\nრუსეთის სინოდმა სესხზე უარი განაცხადა, რის შემდეგ კომიტეტმა მიიღო გადაწყვეტილება თვითონ ეზრუნა ტაძრის გადარჩენისთვის. მათ მოიწვიეს ავტორიტეტული პირებისგან შემდგარი კომისია, რათა კიდევ ერთხელ შეემოწმებინათ ტაძრის შენობის მდგომარეობა. არქიტექტორმა კარლოს მაევსკიმ და არქიტექტორმა ოტო სიმონსონმა, სინოდის კანტორის არქიტექტორ-ინჟინერ ალექსანდრე ჩიჟევსკისთან ერთად დადეს დასკვნა, რომ „ტაძარი არც ისე საშიშარ მდგომარეობაშია, რომ წირვა-ლოცვისათვის დაკეტილი იყოსო, მაგრამ შეკეთებას კი საჭიროებსო“.\n\n1884 წელს ეგზარქოსმა მთავარმართებელთან შეთანხმებით ქაშვეთის ტაძარში წირვა-ლოცვის განახლება ბრძანა. ცხრა წლის შემდეგ, 1893 წელს ტაძრის ავარიული შენობა შეკრეს რკინის სალტებით.\n\n1888 წელს, დეკანოზ დავით ჭრელაშვილის წინამძღვრობის პერიოდში, ქაშვეთის ტაძრის გალავნის დასავლეთ კედელში, ეკლესიის ალაყაფის კარების გვერდით, აიგო წმინდა ვლადიმერის საჯვარე — რუსეთის მიერ ქრისტიანობის მიღებიდან 900 წლისთავის აღსანიშნავად. სამლოცველოში დაბრძანებული იყო წმინდა ვლადიმერის ხატი.\n\nამავე პერიოდში, ეკლესიის ალაყაფის კარზე ერთმანეთის გვერდით სამი კამარა დააშენეს, სადაც სამრეკლო უნდა გაემართათ, მაგრამ სამრეკლოში ზარები ვერ დაკიდეს, ვინაიდან მათი ერთდროულად რეკვა პრაქტიკულად შეუძლებელი იქნებოდა.\n\n===მესამე ეკლესია===\nქაშვეთის ტაძარს ქართველი მრევლი დაუბრუნდა. ამავე წელს ქაშვეთის წმინდა გიორგის ეკლესიაში პირველმა ქართულმა გუნდმა, იოსებ მონადირაშვილის ლოტბარობით, კაცების და ქალების ხმებისაგან შემდგარი „ქართული გალობის მოყვარულთა“ გუნდმა დაიწყო გალობა.\n\n1897 წელს, ქაშვეთის ეკლესიაში გამწესებულ იქნა ახალი წინამძღვარი დეკანოზი მარკოზ ტყემალაძე, „გამიტაცა აზრმა, უსათუოდ ახალი ეკლესია აშენებულიყო“ - წერს მამა მარკოზი. მეფის რუსეთის ხელისუფლების პერიოდში ადვილი არ იყო, თუნდაც ძლიერ დაზიანებული, ეკლესიის დაშლა და ახალი ქართული მართლმადიდებლური ტაძრის მშენებლობის დაწყება.\n\nმამა მარკოზმა თავისი მოხერხებულობით შეძლო გივი ამილახვრის შთამომავალ გენერალ ივანე ამილახვრისგან თანხმობის მიღება იმ პირობით, რომ “ახალი ეკლესია იქნება აშენებული სამთავისის ეკლესიის გეგმით, რომელიც ამილახვრის მამაპაპის აშენებულია”.\n\nახალი ტაძრის პროექტის შესრულება, დეკანოზ მარკოზ ტყემალაძის ინიციატივით, ხუროთმოძღვარ ლეოპოლდ ბილფელდს დაევალა. არქიტექტორების კომისიამ ახალი ტაძრის გეგმა და საჭირო საბუთები შეადგინა და ეგზარქოს ფლაბიანე გოროდეცკის წარუდგინა.\n\nმარკოზ ტყემალაძემ დაიყოლია საქართველოს ეგზარქოსი ფლაბიანე გოროდეცკი, მშენებლობისთვის საჭირო თანხა სესხად აეღოთ რუსეთის ეკლესიის სინოდისგან, თუმცა მოულოდნელად ვითარება შეიცვალა – ეგზარქოსი ფლაბიანე საქართველოდან გადაიყვანეს, მაგრამ დეკანოზმა მარკოზ ტყემალაძემ ფარ-ხმალი არ დაყარა, ისარგებლა თბილისში რუსეთის ეკლესიის უწმინდესი სინოდის სამეურნეო ნაწილის დირექტორის ჩამოსვლით, რომელიც დახმარებას დაპირდა.\n\n1902 წელს დეკანოზი მარკოზ ტყემალაძე სიონის ტაძრის დეკანოზად გადაიყვანეს, ხოლო ქაშვეთის ტაძრის ახალ წინამძღვრად მამა ესტატე ელიევი (ელიაშვილი) დაინიშნა. საქართველოს ახალ ეგზარქოსმა ალექსი I-მა (ოპოცკი) დაიწუნა ქაშვეთის ახალი ეკლესიის გეგმა.\n\nეგზარქოსმა ალექსიმ, ლეოპოლდ ბილფელდის გეგმის ნაცვლად, რამდენიმე ათეული „ხახვის თავის მსგავსი“ გუმბათიანი და „ხოროებიანი“ ეკლესიის გეგმა წარუდგინა ტაძრის კომიტეტს. გენერალმა ივანე ამილახვარმა გააპროტესტა ეგზარქოსის წინადადება - „...ჩვენ სამთავისის გეგმა ავირჩიეთ, როგორც ჩვენ მამა-პაპათა გამომუშავებული და გადმოცემული“. ამის შემდეგ ეგზარქოსი დათანხმებულა, აღეძრა შუამდგომლობა ახალი ტაძრის გეგმის და ხარჯთაღრიცხვის დამტკიცების შესახებ.\n\n1903 წელს, ქაშვეთის ტაძარის წინამძღვრად დეკანოზი კალისტრატე ცინცაძე განაწესეს. ქაშვეთის ტაძრის კომიტეტის გადაწყვეტილებით, ძველი ეკლესიის დანგრევამდე, დღევანდელი სამხრეთ ალაყაფის კარების დასავლეთით, ერთ წელიწადში დროებითი ტაძარი აიგო. ეკლესია წარმოადგენდა დიდ დარბაზს, რომელშიც დაიდგა ახალი კანკელი, გადმოაბრძანეს ეკლესიის სიწმინდეები და ხატები. გარკვეული ნივთები ქაშვეთის ეკლესიის წინამძღვრის კალისტრატე ცინცაძის ინიციატივით და ეგზარქოსის ნებართვით, გადასცეს ქართლ-კახეთის ეკლესიებს: ძველი ტაძრის კანკელი - ნორიოს მთავარანგელოზის ეკლესიას, ხოლო ქაშვეთის გუმბათის ჯვარი თბილისის კარის წმინდა გიორგის ეკლესიაზე დაიდგა. დროებითი ეკლესიის კურთხევის შემდეგ დაიწყო ქაშვეთის ძველი ეკლესიის დაშლა.\n\nქაშვეთის წმინდა გიორგის ეკლესიის მამულების გამგე კომიტეტის გადაწყვეტილებით, რომელსაც ხელმძღვანელობდა ივანე ამილახვარი, ტაძრის გეგმა და ხარჯთაღრიცხვის შედგენა ლეოპოლდ ბილფედს დაევალა. კომიტეტმა ტაძრის მშენებლად იტალიელი ტექნიკოსი ანჟელო ანდრეოლეტი მოიწვია, რომელმაც თავის მხრივ ხუროთმოძღვრად დანიშნა ედუარდ ანდრეოლეტი. ტაძრის მშენებლობის ზედამხედველობა და ხელმძღვანელობა დააკისრეს დეკანოზ კალისტრატე ცინცაძეს.\n\nქვაზე კვეთილი ორნამენტაცია არქიტექტორ ედუარდ ანდრეოლეტის ესკიზების მიხედვით შეასრულეს ცნობილმა ქვისმთლელმა, ოსტატებმა ნეოფიტე, ლავრენტი და ნიკო აგლაძეებმა. მშენებლობის დროს გამოყენებული იყო ალგეთის ქვა, ძეგამის თეთრი ქვა, იტალიური მარმარილო. ტაძრის ჩუქურთმების ნიმუშები გადმოღებულია საქართველოს სხვადასხვა ეკლესიებიდან.\n\nქაშვეთის დღევანდელი, ანუ მესამე ეკლესიის საძირკვლის ამოღება 1904 წელს დაიწყო. საყრდენის ძებნამ მიწის გათხრა საკმაოდ ღრმად მოითხოვა, რამაც პროექტის შეცვლა გამოიწვია. მიღებულ იქნა გადაწყვეტილება ორსართულიანი ეკლესია აშენებულიყო, ერთი - ღრმა საძირკვლის ხარჯზე, ხოლო მეორე, ბილფელდის პროექტით გათვალისწინებული, სამთავისის ეკლესიის ანალოგი, პირველის თავზე.\n\nმშენებლობა მიმდინარეობდა 1904-1910 წლებში, პირველ სართულზე მდებარე ეკლესია 1909 წლის 1 აპრილს, სულიწმიდის სახელობაზე აკურთხა ეპისკოპოსმა გრიგოლ ვახნინმა, ამ ეკლესიაში დროებითი ეკლესიიდან გადმოიტანეს კანკელი, ტრაპეზი და იქ დაცული სხვა სიწმინდეები, ხოლო, დროებითი ტაძარი დაშალეს.\nკალისტრატე ცინცაძის ცნობით, 1919 წელს ქვაშვეთის ქვემო ეკლესიაში დადგმული კანკელი გადაეცა სოფელ ოძისის ყოვლადწმინდა ღვთისმშობლის ეკლესიას, მის ნაცვლად დაიდგა „… სასახლის მოშლილი ეკლესიის კანკელი, რომლის კორპუსიცა და ხატებიც დამზადებულია მხატვრის გრიგოლ გაგარინის მიერ. კორპუსი გაკეთებულია ქართული ხელოვნების ნაშთთა მიხედვით ალებასტრისაგან: ალაგ-ალაგ მოვარაყებულია, ალაგ-ალაგ კი მუქი საღებავით არის შეღებილი. ვინაიდან ადგილი არ გვაძლევდა საშუალებას, კანკელს, სამწუხაროდ, ჩამოვაშორეთ ორი ხატი აქეთიქით – და სერობა: ხატები მოთავსებულია ქვემო საკურთხეველში, სერობა კი (სიუჟეტი მეტად თავისებურად არის გადმოცემული) ზემო ეკლესიაში.”\n\nამ ცნობიდან გამომდინარე, შესაძლოა ვივარაუდოთ, რომ ეს კანკელი გადმოტანილია მეფისნაცვლის სასახლის წმინდა ალექსანდრე ნეველის კარის ეკლესიიდან. რადგან,  სასახლეში 1917-1921 წლებში საქართველოს დემოკრატიული რესპუბლიკის დამფუძნებელმა კრებამ და მთავრობამ დაიდო ბინა, ხოლო კარის ეკლესია გაუქმდა.\n\n1945 წელს ჩატარებული რემონტის შემდეგ ქვაშვეთის ტაძრის ქვედა სართულზე მდებარე სულიწმინდის ეკლესია წმინდა მთავარმოწამე მარინეს სახელზე აკურთხეს.\n\n1910 წლის 31 ოქტომბერს, ქვაშვეთის წმინდა გიორგის დასრულებული ტაძარი საზეიმოდ აკურთხა ეგზარქოსმა ინოკენტიმ, ეპისკოპოსების დავით კაჭახიძის და გრიგოლ ვახნინის მონაწილეობით.\n\nამ დღეს ზაქარია ფალიაშვილმა გიმნაზიისა და ფილარმონიის მომღერლებისაგან შემდგარი 25 კაციანი, ძლიერი გუნდი გამოიყვანა და ეკლესიის დასავლეთი მხარე დაიკავა. „ეკლესიაში მოვიდა საქართველოს მაშინდელი ეგზარქოსის რუსული გუნდიც. ეგზარქოსმა მოსთხოვა ზაქარიას ადგილის გათავისუფლება თავისი გუნდისათვის. ზაქარია ფალიაშვილმა არასგზით არ დაუთმო და თავის გუნდს ფეხი არ მოაცვლევინა, თვითონაც ბოლომდე ლოტბარობდა. უნაყოფო უსიამოვნებისა და შეჯახების შემდგომ ეგზარქოსის გუნდი იძულებული გახდა სხვა ადგილი მოეძებნა. ისინი რუსულად გალობდნენ, ზაქარიას გუნდი კი ქართულად.” ფილარმონიული საზოგადოების გუნდი ქვაშვეთის ტაძარში 1910-1917 წლებში გალობდა.\n\nთბილისის ქვაშვეთის წმინდა გიორგის ეკლესია სამნავიანია - ტაძრის სიგრძე 23,12 მეტრია, სიგანე - 18,75 მეტრი, ხოლო შიდა სიმაღლე - 27,75 მეტრია. ორსართულიანი ტაძარი ერთმანეთს სადიაკვნე ოთახში მოთავსებული ქვის კიბით უკავშირდება, აქედანვეა შესაძლებელი საკურთხევლის ბანზე და იქიდან სახურავზე ასვლა. ქვაშვეთის ტაძრის ქვემო ეკლესიის კედლები შემოსილია ალგეთის ბაზალტის ქვით, ხოლო ზედა - ძეგამის თეთრი ქვიშაქვის ქვით.\n\nქვაშვეთის წმინდა გიორგის ეკლესიის ზედა სართულის სამხრეთ შესასვლელი ბრინჯაოს კარი შემკულია დიდმოწამე გიორგის და მოციქულთასწორი ნინოს ზედნაჭედი ხატებით. ამ კარის სამჭედლო სამუშაოები შეასრულა ფ. ჰაუფმა ჰენრიხ ჰრინევსკის ნახატების მიხედვით. ამ სამუშაოებისთვის თანხა გაიღეს დავით და ეკატერინე სარაჯიშვილებმა. კარებს მათი სახელების აღმნიშვნელი ქართული ინციალები “დ” და “ე” ამშვენებს.\n\nქვაშვეთის ტაძრის სამხრეთ კარის თავზე მოთავსებულია ვასილ გურიელის შეწირული, ი.ი.ანდრეოლეტის მიერ შესრულებული ჭედური წმინდა გიორგის ხატი.\nქვაშვეთის ტაძრის მეორე სართულის იატაკი მოზაიკისაა, რომელიც ანჟელო ანდრეოლეტის ესკიზის მიხედვითაა შესრულებული, რაზეც სამხრეთ შესასვლელი კარის წინ ჩადგმული ფირფიტა მიგვანიშნებს.\n\nტაძრის კანკელი, ტრაპეზი, სამკვეთლო, ამბიონი, ძველი ხატების კიოტები, ემბაზი და კანკელის წინ, ამბიონზე ორი დიდი შანდალი იტალიური მარმარილოსია.\nტაძრის არქიტექტურული თავისებურებაა კანკელის არატრადიციული მდებარეობა - კანკელი გამართულია არა წინა სვეტებს შუა, არამედ მათ უკან, რათა მეტი ადგილი დათმობოდა მლოცველებს.\n\nგივი ივანეს ძე ამილახვარმა და მისმა მეუღლემ ანა კუზნეცოვამ ეკლესიას ედუარდ ანდრეოლეტის ნახატის მიხედვით დამზადებული მარმარილოს კანკელი შესწირეს.\n\nკანკელი აშენებულია ქვა-აგურით, გარედან შემოსილია დაჩუქურთმებული თეთრი მარმარილოს ხალებიანი ფიქალით და იტალიური მარმარილოს სვეტებით.\nკანკელის ზემოთ აღმართულია თეთრი მარმარილოს ქართული ჯვარი, ხოლო მის ქვემოთ დაბრძანებულია საიდუმლო სერობის ხატი, რომლის ორივე მხარეს მოთავსებულია მარმარილოზე ამოჭრილი ანგელოზები სამწერობლებით ხელში.\n\nაღსავლის კარის ზემო ნაწილში ჩასმულია ყოვლადწმინდა ღვთისმშობლის ხარება – მარჯვენა ფრთაზე გამოსახულია ყოვლადწმინდა ღვთისმშობელი, ხოლო მარცხენა ფრთაზე მთავარანგელოზი გაბრიელი.\n\nაღსავლის კარის ქვემო ნაწილზე მოთავსებულია ფეხზე მდგომნი მახარებლები - მათე, მარკოზი, ლუკა და იოანე.\n\nაღსავლის კარის მარცხნივ გამოსახულია ყოვლადწმინდა ღვთისმშობელი ყრმით ხელში და დიდმოწამე გიორგი.\n\nაღსავლის კარის მარჯვნივ მოთავსებულია ლაჟვარდოვან ცაში თეთრ ღრუბლებს შორის მდგომარე მაცხოვარის და მოციქულთასწორი ნინოს ხატები.\n\nკანკელის ჩრდილოეთ და სამხრეთის კარზე მოთავსებულია მთავარანგელოზ გაბრიელისა და მთავარანგელოზ მიქაელის ხატები. 1910 წელს ნაკურთხი ქვაშვეთის წმინდა გიორგის ტაძრის მოხატვა, მხოლოდ II მსოფლიო ომის დამთავრების შემდეგ, 1947 წლიდან გახდა შესაძლებელი. საქართველოს კათოლიკოს–პატრიარქმა კალისტრატე ცინცაძემ ეს საქმე მხატვარ ლადო გუდიაშვილს მიანდო, ხოლო ტაძრის მოხატვის საქმის ხელმძღვანელობა მან ეპისკოპოსს დიმიტრი ლაზარიშვილს დაავალა.\n\nლადო გუდიაშვილმა გამოიყენა მცენარეული საღებავების ძველი რეცეპტები. დაიწყო ურთულესი ესკიზების და ჩანახატების კეთება, მთელი დღეები თავდავიწყებით შრომობდა მაღალი თაღის ჭერქვეშ.\n\nმხატვარმა ყოვლადწმინდა ღვთისმშობელი დახატა ქართველი ქალის სახით, მთელი ფორმებით, სილამაზით, ღვთისმშობლის გვერდით დახატა საქართველოს სიმბოლო - ბროწეულის ხე, „როგორც ფრესკებში, ისე დაზგურ პორტრეტებში თითქმის ყველა მხატვარი, დიდიც და პატარაც, ღვთისმშობელს მუდამ ახალგაზრდას და სათნოს ხატავდა... მე გადავწყვიტე ღვთისმშობელი წამომეყვანა ჩვენსკენ, მიწისკენ. უფრო დღევანდელი სახე მომეცა მისთვის, ამ სახით ასეთმა გადაწყვეტამ მაშინ, როგორც მოველოდი, აზრთა დიდი სხვადასხვაობა გამოიწვია. უარი ვთქვი ზეთის საღებავებზე, ვხატავდი ენკაუსტიკის ურთულესი წესით - ცხელი, ადუღებული ფერებით. მაგრამ ფერადი ფხვნილები არ იშოვებოდა, ძებნა-ძებნით მივაკვლიეთ მღებავებს... ხარაჩოებზე ცხრა თვე ჰაერში ვიყავი გაყენებული, სისხლი მდიოდა ხოლმე ცხვირიდან.“ - წერდა ლადო გუდიაშვილი.\n\nსაბჭოთა ხელისუფლებამ მხატვარს ბრალად საბჭოთა იდეოლოგიის ღალატი და ღვთის სიყვარული წაუყენა, იგი გარიცხეს კომუნისტური პარტიიდან, დაითხოვეს თბილისის სამხატვრო აკადემიიდან, აუკრძალეს პედაგოგიური საქმიანობა.\n\nსაკურთხევლის ძირითადი ფართობი ცხრა თვეში მოიხატა. სხვადასხვა წინააღმდეგობების გამო ტაძრის მოხატვა ვერ დასრულდა, რასაც დაემატა 1952 წელს, კათოლიკოს-პატრიარქის კალისტრატეს გარდაცვალება.\n\nმრავალი წლის შემდეგ, სრულიად საქართველოს კათოლიკოს-პატრიარქმა, უწმინდესმა და უნეტარესმა ილია II-მ ისევ ლ. გუდიაშვილს შესთავაზა ქაშვეთის ეკლესიის მოხატვა, მაგრამ მხატვარი უკვე 80 წელს იყო მიღწეული და ვეღარ შეძლო ქაშვეთის მხატვრობის დასრულება.\n\nთბილისის ქაშვეთის ტაძარში დაბრძანებულია მრავალი სიწმინდე, უძველესი და ახლადდაწერილი ხატები.\n\nქაშვეთის ტაძარში გადმოტანილია საბჭოთა ხელისუფლების მიერ სასწავლებლების დახურული ეკლესიებიდან და სამლოცველოებიდან გადმოტანილი ხატები. XX საუკუნის ბოლოს, 1998-2000 წლებში, არქიტექტორ ირაკლი მოსულიშვილის, კონსტრუქტორ ომარ ჭანტურიძის პროექტით და მშენებელ-ინჟინრის ვაჟა მაჩაიძის მონაწილეობით აიგო ქვაშვეთის ტაძრის სამრეკლო. იგი განთავსებულია ტაძრის ეზოს, სამხრეთ-აღმოსავლეთ კუთხეში, იქ სადაც ადრე გალავანში ჩადგმული რვაკუთხა კოშკი და გივი ამილახვრის სახლი იდგა.\n\nშენობის შემადგენელი ნაწილებია — სარდაფი, პირველი სართული, ანტრესოლის სართული და ფანჩატური. სამრეკლო მოპირკეთებულია ბოლნისის მოყვითალო ფერის ტუფით და გადახურულია მოთუთიებული თუნუქით. სამრეკლო მოხატა მხატვარმა მამუკა გეგელაშვილმა. სამრეკლოს პირველ სართულზე განთავსდა სანათლავი.\n\nლეოპოლდ ბილფელდის მიერ შედგენილი პროექტის მიხედვით ქაშვეთის წმინდა გიორგის ტაძარს ჰქონდა სამი შესასვლელი კარი – სამხრეთიდან, ჩრდილოეთიდან და დასავლეთიდან. გარკვეული მიზეზების გამო, ტაძრის ორივე სართულს მხოლოდ სამხრეთ მხრიდან გაუკეთდა შესასვლელი კარი. XX საუკუნის მიწურულს ჩატარებული რესტავრაციის შემდეგ, გაიჭრა ტაძრის დასავლეთ კედელი, რუსთაველის პროსპექტის მხრიდან და მოეწყო ქვაშვეთის ტაძარის მთავარი შესასვლელი.\n\nდასავლეთ მინაშენი შიგნიდან მოიხატა, გარედან მოპირკეთდა გოდოგანის ქვით და გადაიხურა მოთუთიებული თუნუქით. დასავლეთ კარიბჭის შიგნით მარჯვენა და მარცხენა მხარეს განთავსდა მესანთლის ოთახი და საეკლესიო ნივთების მაღაზია. ქაშვეთის ეკლესიის დასავლეთ მხარეს მოიჭრა მიწა ტაძრის სისწორეზე და ეს ტერიტორია მოპირკეთდა ბაზალტის ქვით.\n\n== ლიტერატურა ==\n\n\n* კალისტრატე ცინცაძე, ქაშვეთის წმინდა გიორგის ეკლესია ტფილისში, გამოც. კანდელი, თბ., 1994;\n\n* ქუთათელაძე მ., თბილისის ტაძრები, ტ. I, თბ., 2010 გვ. 54-65\n\n==რესურსები ინტერნეტში==\n*\n\n\n\nკატეგორია:თბილისის ეკლესიები\nკატეგორია:კულტურული მემკვიდრეობის ძეგლები თბილისში", "url": "https://ka.wikipedia.org/wiki/ქაშვეთის_ეკლესია", "length": 27343}
{"id": "14223", "title": "ჯეიმზ მაკჰენრი", "text": "მინი|250პქ|ჯეიმზ მაკჰენრი\n'''ჯეიმზ მაკჰენრი''' (; დ. 16 ნოემბერი, 1753 —  გ. 3 მაისი, 1816) — ამერიკელი სახელმწიფო მოღვაწე. \n\nდაიბადა 1753 წელს, ბრიტანელების ოჯახში, ქალაქ ბეილიმენაში, (ულსტერი). დუბლინში სწავლის დამთავრების შემდეგ 1771 წელს იგი გადავიდა ფილადელფიაში. აქ მაკჰენრი ექიმად მუშაობდა და ასევე ძმასთან ერთად  იმპორტ-ექსპორტის ბიზნესში იყო ჩართული.<ref name=\"Steiner\">Bernard C. Steiner and James McHenry, ''The Life and Correspondence of James McHenry'' (Cleveland: Burrows Brothers Co., 1907) 1–4.</ref><ref>Karen E. Robbins, ''James McHenry, Forgotten Federalist'' (Athens and London: The University of Georgia Press, 2013) 9, 12–16.</ref>\n\nმაკჰენრი იყო მერილენდის შტატის დელეგატი კონტინენტალურ კონგრესზე, აშშ ომის მესამე მდივანი, ჯორჯ ვაშინგტონის და ჯონ ადამსის პრეზიდენტობისას. \n\nროგორც მერილენდის წარმომადგენელმა ხელი მოაწერა აშშ-ს კონსტიტუციას. მისი სახელი  ჰქვია ფორტ მაკჰენრის, საარტილერიო წერტილს, სწორედ აქ გამართულმა ბრძოლებმა შთააგონა ავტორს დაეწერა აშშ-ის სახელმწიფო ჰიმნი.  \n\n==რესურსები ინტერნეტში==\n* \n* \n\n==სქოლიო==\n\n\n\n\n\nკატეგორია:აშშ-ის ომის მდივნები\nკატეგორია:დაბადებული  16 ნოემბერი\nკატეგორია:დაბადებული 1753\nკატეგორია:გარდაცვლილი 3 მაისი\nკატეგორია:გარდაცვლილი 1816", "url": "https://ka.wikipedia.org/wiki/ჯეიმზ_მაკჰენრი", "length": 1197}
{"id": "14226", "title": "დინამო თბილისი (საფეხბურთო კლუბი)", "text": "'''„დინამო“ თბილისი''' — ქართული საფეხბურთო კლუბი ქალაქ თბილისიდან. საქართველოს ეროვნული ლიგის უცვლელი მონაწილე, ყველაზე ტიტულოვანი საფეხბურთო კლუბი ქართული ფეხბურთის ისტორიაში და ერთ-ერთი საუკეთესო გუნდი საბჭოთა კავშირის არსებობის პერიოდში. საბჭოთა კავშირის ორგზის ჩემპიონი, ხუთგზის ვიცე-ჩემპიონი და ცამეტგზის ბრინჯაოს პრიზიორი, საბჭოთა კავშირის თასის ორგზის მფლობელი და ექვსგზის ფინალისტი, ევროპის თასების მფლობელთა თასის მფლობელი (1981). საქართველოს ჩვიდმეტგზის ჩემპიონი და შვიდგზის ვიცე-ჩემპიონი, საქართველოს თასის ცამეტგზის მფლობელი და ორგზის ფინალისტი, საქართველოს სუპერთასის შვიდგზის მფლობელი და სამგზის ფინალისტი.\n\nკლუბის ყველაზე დიდ მიღწევად დღემდე რჩება 1981 წელს ევროპის თასების მფლობელთა თასის მოპოვება. ამ გათამაშების ფინალში თბილისის „დინამომ“ იენის „კარლ ცაისი“ დაამარცხა ანგარიშით — 2–1.\n\nკლუბს თავის ისტორიაში შთამბეჭდავი გამარჯვებები აქვს მოპოვებული ევროპული ფეხბურთის გრანდებთან. მათ შორის აღსანიშნავია ინგლისური „ლივერპულის“,<ref>Dinamo Tbilisi 3–0 Liverpool // ''UEFA''</ref><ref>Dinamo Tbilisi 3–0 Liverpool //''LFCHistory.net''</ref> „ვესტ ჰემის“,<ref>West Ham United 1–4 Dinamo Tbilisi // ''Footballdatabase.eu''</ref><ref>West Ham United 1–4 Dinamo Tbilisi // ''11v11''</ref> უელსის „კარდიფ სიტის“,<ref>Dinamo Tbilisi 3–0 Cardiff City // ''WorldFootball.net''</ref> ნიდერლანდების „ფეიენოორდის“, იტალიის „ნაპოლისა“ და „ინტერის“ დამარცხება.\n\n„დინამოს“ შემადგენლობაში გამოდიოდნენ ისეთი ცნობილი ფეხბურთელები, როგორებიც არიან ბორის პაიჭაძე,<ref group=\"კომ.\">1995 წლიდან ბორის პაიჭაძის სახელს ატარებს მთავარი და ყველაზე დიდი საფეხბურთო სტადიონი საქართველოში, რომელიც თბილისის „დინამოსა“ და საქართველოს ეროვნული საფეხბურთო ნაკრების საშინაო მოედანია. 2011 წლიდან — ''ბორის პაიჭაძის სახელობის დინამო არენა.''</ref> გაიოზ ჯეჯელავა, ავთანდილ ღოღობერიძე, სლავა მეტრეველი, მიხეილ მესხი,<ref group=\"კომ.\">2005 წელს ქართული ფეხბურთის გულშემატკივართა, ასევე, ადგილობრივი სპორტული საზოგადოების ინიციატივით და ქალაქის თვითმმართველობის გადაწყვეტილებით თბილისის „ლოკომოტივის“ სტადიონს ''მიხეილ მესხის'' სახელი მიენიჭა.</ref> მანუჩარ მაჩაიძე, ვიტალი დარასელია, ვლადიმერ გუცაევი, დავით ყიფიანი,<ref group=\"კომ.\">2014 წელს ყველაზე ავტორიტეტულმა ქართულმა სპორტულმა გაზეთმა „ლელომ“ მისი დაარსებიდან 80 წლის განმავლობაში საქართველოს საუკეთესო ქალი და მამაკაცი სპორტსმენები დაასახელა. გამოკითხვის შედეგებით, მამაკაცებში საქართველოს საუკეთესო სპორტსმენად ''დავით ყიფიანი'' აღიარეს. მის სახელს ატარებს ''საქართველოს საფეხბურთო თასი'' და ''გურჯაანის ცენტრალური სტადიონი''.</ref><ref>გაზეთმა „ლელომ“ 80 წლის განმავლობაში საქართველოს საუკეთესო სპერტსმენები დააჯილდოვა</ref> რამაზ შენგელია,<ref group=\"კომ.\">2015 წლის აპრილში ქუთაისის საფეხბურთო კლუბ „ტორპედოს“ გულშემატკივართა, ასევე, ადგილობრივი სპორტული საზოგადოების ინიციატივით და ქალაქის საკრებულოს გადაწყვეტილებით ქუთაისის ცენტრალურ სტადიონს ''რამაზ შენგელიას'' სახელი მიენიჭა.</ref><ref>ქუთაისის ცენტრალური სტადიონი რამაზ შენგელიას სახელობის იქნება</ref> ალექსანდრე ჩივაძე და სხვები. მათგან რამაზ შენგელია ორჯერ იყო დასახელებული საბჭოთა კავშირის საუკეთესო ფეხბურთელად (1978, 1981),<ref>Soviet Union - Player of the Year Awards // ''rsssf''</ref> ხოლო თითო-თითოჯერ დავით ყიფიანი (1977)<ref>Кипиани, Давид Давидович // ''bigenc.ru''</ref> და ალექსანდრე ჩივაძე (1980).\n\n1990 წლიდან კლუბმა დაასრულა საბჭოთა კავშირის საფეხბურთო ჩემპიონატებში ასპარეზობა და მას შემდეგ უცვლელად მონაწილეობს საქართველოს ეროვნული ლიგის პირველობაზე. ამ პერიოდისათვის „დინამოს“ სახელი გადაერქვა და „იბერია“ ეწოდა, თუმცა ამ სახელის არაპოპულარობის გამო თავდაპირველი სახელი დაუბრუნდა და დღემდე ამ სახელით აგრძელებს მოღვაწეობას.\n\n== ისტორია ==\n=== 1920-იანები ===\nthumb|right|279პქ|<div class=\"center\">ბაქოსა და თბილისის დინამოელები, 1926</div>\nთბილისის „დინამოს“ ისტორია 1925 წლის შემოდგომიდან იღებს სათავეს, როცა თბილისში, სპორტსაზოგადოება „დინამოს“ ხელმძღვანელებმა საფეხბურთო გუნდის ჩამოყალიბება გადაწყვიტეს — ფეხბურთი იმ წლებში სულ უფრო და უფრო პოპულარული ხდებოდა.\n\nთბილისის „დინამომ“ ისტორიაში პირველი შეხვედრა 1926 წლის 6 იანვარს ჩაატარა ბაქოელ თანაკლუბელებთან. შედარებით გამოცდილმა მეტოქემ დიდ ასპარეზზე პირველად გასულ „დინამოს“ მინიმალური ანგარიშით – 1–0 მოუგო. 3 დღის შემდეგ „დინამომ“ ბაქოს მეორე კლუბს „პროგრესს“ უმასპინძლა და ამჯერად იოლად დაამარცხა მოწინააღმდეგე — 3–0.\n\nახალშექმნილი გუნდი თავიდან ქალაქის პირველობაზე მეორე ჯგუფში გამოდიოდა, სადაც წარმატებასაც მიაღწა — ფინალში დაამარცხა „არსრაიონის“ ძლიერი გუნდი. ამ გამარჯვებით „დინამოს“ ფეხბურთელებმა პირველ ჯგუფში გამოსვლის უფლება მოიპოვეს. სწორედ ამის შემდეგ დაიწყო საზოგადოების ხელმძღვანელობამ გუნდის გაძლიერება, მისი შევსება ახალგაზრდა, ნიჭიერი ფეხბურთელებით. გუნდში ჩარიცხეს ა. ფოჩხუა, ნ. ქოიავა, ასირ გალპერინი, ანდრო ჟორდანია, ვ. ამკობაძე, ნ. ბლანკმანი, ა. გონელი, ვ. ცომაია, გ. თედეევი, დ. ქსენოფონტოვი, ვ. შებოლდაევი და სხვები. მათ მალე შეემატა რესპუბლიკაში უძლიერესი ბათუმელ მოთამაშეთა ჯგუფი. დინამოელთა პირველი კაპიტანი ანდრო ჟორდანია იყო.\n\nამ საზოგადოების მესვეურთა სერიოზულ მიდგომას ფეხბურთისადმი მოწმობდა ის, რომ 1927 წელს შეიქმნა „დინამოს“ ჭაბუკთა გუნდი. სწორედ აქ დაიწყეს თავიანთი სახელოვანი სპორტული გზა გამოჩენილმა ფეხბურთელებმა დოროხოვმა, შავგულიძემ, მინაევმა, ბერძენიშვილმა და სხვებმა. დინამოელებმა ასევე პირველად იზრუნეს საკუთარი კეთილმოწყობილი სპორტული ბაზის შექმნისთვისაც. 1927 წელს დაიწყო სტადიონის მშენებლობა ქალაქის ცენტრში (მაშინდელ პლეხანოვის გამზირზე), ხოლო რვა წლის შემდეგ უკვე მზად იყო 30 000 ადგილიანი დინამოს სტადიონი, რომელიც იმ დროისათვის საბჭოთა კავშირის ერთ-ერთი უდიდესი და ულამაზესი სტადიონი იყო.\n\n1926 წლის აგვისტოში დინამოელებმა ერთთვიანი ტურნე მოაწყვეს რუსეთის ფედერაციისა და უკრაინის ქალაქებში, სადაც 18 შეხვედრა გამართეს. ტურნე წარმატებული გამოდგა.<ref>დინამოს 20-იანი წლების ისტორია.</ref>\n\n=== 1930-იანები ===\nthumb|left|279პქ|<div class=\"center\">ბორის პაიჭაძე — ყველა დროის ერთ-ერთი უდიდესი ქართველი ფეხბურთელი</div>\n1936 წლის შემოდგომაზე თბილისელები საბჭოთა კავშირის რიგით მეორე, „დინამოსთვის“ კი პირველ ჩემპიონატში ჩაებნენ. თბილისის „დინამომ“ საბჭოთა კავშირის საფეხბურთო პირველობაზე ასპარეზობის მანძილზე, საერთო ჯამში 1424 შეხვედრა ჩაატარა. \n\nსაკავშირო ჩემპიონატების ფარგლებში გამართული 1424 კალენდარული მატჩიდან დინამოელთა პირველი შეხვედრა 1936 წლის 7 სექტემბერს, თბილისში, „დინამოს“ სტადიონზე შედგა. მასპინძლები კიევის „დინამოს“ დაუპირისპირდნენ. შეხვედრას 10 ათასი ფეხბურთის გულშემატკივარი დაესწრო. ანგარიში მატჩის მე-3 წუთზე კიეველებმა გახსნეს, ბურთი სტუმართა ფორვარდმა შჩეგოცკიმ გაიტანა — 0–1. მე-17 წუთზე თბილისელთა თავდამსხმელი ნიკოლოზ სომოვი ანგარიშის გაქვითვას ახერხებს — 1–1. პირველი ტაიმის მიწურულს ბორის პაიჭაძეს ზუსტი დარტყმით წინ გაყავს თავისი გუნდი — 2–1. თუმცა შეხვედრის დამთავრებამდე სამიოდე წუთით ადრე კიეველთა ნახევარმცველი ვლადიმერ გრებერი ანგარიშს ათანაბრებს და მატჩიც ფრედ — 2–2 მთავრდება.<ref group=\"კომ.\">ამ ისტორიულ მატჩში დინამოელები ასეთი შემადგენლობით გამოვიდნენ მოედანზე: ალექსანდრე დოროხოვი, შოთა შავგულიძე (ედუარდ ნიკოლაიშვილი), ბუკა ბერძენიშვილი, ნიკოლოზ ანიკინი, ვლადიმერ ჯორბენაძე, გრიგოლ გაგუა, ილია პანინი, მიხეილ ბერძენიშვილი, ბორის პაიჭაძე, მიხეილ ასლამაზოვი, ნიკოლოზ სომოვი.</ref><ref>«Динамо» Тбилиси 2–2 «Динамо» Киев // ''FootballFacts.ru''</ref> \n\nპირველი გამარჯვება „დინამომ“ თვრამეტი დღის შემდეგ, 25 სექტემბერს, მეორე ტურში თბილისში მოსკოვის „სპარტაკთან“ მოიპოვა. მიხეილ ბერძენიშვილის ერთადერთმა გოლმა თამაშის ბედი დინამოელთა სასარგებლოდ გადაწყვიტა.\n\nსადებიუტო სეზონში „დინამომ“ საბოლოოდ მესამე საპრიზო ადგილი დაიკავა — ლენინგრადის „კრასნაია ზარიასთან“ 2–3 მარცხმა თბილისელებს ჩემპიონის ტიტულის მოპოვების შანსი მოუსპო.\n\nიმავე 1936 წელს ქართველმა ფეხბურთელებმა საბჭოთა კავშირის თასის პირველი გათამაშების მეოთხედფინალში, მოსკოვში ადგილობრივ „სპარტაკს“ 6–3 მოუგეს. ამ გუნდების პირველი დაპირისპირება, 16 აგვისტოს, ფრედ 3–3 დასრულდა. გამარჯვებულის გასარკვევად 4 დღის შემდეგ, მეტოქეები მეორედ წარდგნენ ერთმანეთის პირისპირ. კვლავ 3–3. დამატებით დროში თბილისელებს სამი უპასუხო ბურთი გააქვთ, საბოლოოდ კი 6–3.\n\n1936 წელს „დინამო“ თასის გათამაშების ფინალში გავიდა, თუმცა გადამწყვეტ შეხვედრაში მოსკოვის „ლოკომოტივთან“ 0–2 მარცხდება.\n\nსაერთოდ, 30-იანი წლების მეორე ნახევარში თბილისის „დინამო“ საბჭოთა კავშირის ერთ-ერთ უძლიერეს კლუბად ჩამოყალიბდა. გუნდი ორჯერ გახდა ქვეყნის ვიცე-ჩემპიონი, ერთხელ ბრინჯაოს მედალს დაეუფლა, ორჯერ თასის ფინალში გავიდა.\n\n1937 წელს თბილისის „დინამომ“ ისტორიაში პირველი საერთაშორისო მატჩი ჩაატარა — საბჭოეთს ბასკ ფეხბურთელთა ნაკრები ესტუმრა. „დინამო“ ესპანელ მოთამაშეებს თბილისში 24 ივლისს დაუხვდა. იმ დროისათვის უფრო თანამედროვე ფეხბურთის მიმდევარმა ბასკებმა 2–0 გაიმარჯვეს.<ref>დინამოს 30-იანი წლების ისტორია</ref>\n\n=== 1940-იანები ===\n1941 წელს მეორე მსოფლიო ომის დაწყებამ საკავშირო ჩემპიონატებზეც იმოქმედა — 1941 წლის ჩემპიონატი შუაში შეწყდა, მაშინ როდესაც თბილისისა და მოსკოვის დინამოელები გათამაშებას ლიდერობდნენ.\n\nსაბჭოთა კავშირის ჩემპიონატების განახლებამდე, 1944 წელს თბილისის „დინამო“ პირველ საზღვარგარეთულ ტურნეში გაემგზავრა — ქართველ ფეხბურთელებს ირანმა უმასპინძლა.\n\n1944 წლის ოქტომბერში თბილისის „დინამომ“ ირანის დედაქალაქ თეირანში ორი შეხვედრა ჩაატარა — 20 ოქტომბერს ირანის ეროვნული ნაკრები დაამარცხა 5–1, ერთ კვირაში კი თეირანის ნაკრებსაც სძლია — 4–0.\n\n1945 წელს საბჭოთა კავშირის ჩემპიონატი განახლდა. მიუხედავად იმისა, რომ ომის გამო დაკარგულმა წლებმა კლუბზე დიდი ზეგავლენა მოახდინა, „დინამო“ კვლავაც ლიდერთა შორის დარჩა.\n\nთბილისელთა შორის გამოჩნდნენ ახალი ლიდერები: გაიოზ ჯეჯელავა, ნიაზ ძიაპშპა, ანდრეი ზაზროევი, ვლადიმერ ელოშვილი, ავთანდილ ჭკუასელი, ვლადიმერ მარღანია, გიორგი ანთაძე და ა.შ.\n\n=== 1950-იანები ===\nსწორედ იმ წლებში გახდა დინამოელი ავთანდილ ღოღობერიძე, ფეხბურთელი, რომელიც დღემდე „დინამოს“ მრავალგზის რეკორდსმენია.\n\nავთანდილ ღოღობერიძე თბილისის „დინამოში“ 14 წელი თამაშობდა, საკავშირო ჩემპიონატებში 341 შეხვედრა ჩაატარა და გაიტანა 127 გოლი. 1953 წელს თბილისის „დინამო“ ახლოს იყო ჩემპიონის ტიტულთან, მაგრამ საქმეში ზემდგომი ორგანოები ჩაერივნენ, ქართველ ფეხბურთელებს მოგებული შეხვედრის გადათამაშება უბრძანეს და ტენდენციური მსაჯობის წყალობით „დინამოს“ ოქროს მედლები დააკარგვინეს.\n\nსაბოლოოდ „დინამო“ ვიცე-ჩემპიონობას დასჯერდა. მომდევნო სეზონიდან კი კლუბის ისტორიაში პირველი კრიზისული პერიოდი იწყება — 1954 წლიდან 1958 წლის ჩათვლით „დინამო“ მეშვიდე ადგილზე მაღლა ასვლას ვერ ახერხებს. იმ წლებში გუნდის შემადგენლობაში ახალი ფეხბურთელები გამოჩნდნენ, რომლებმაც საბოლო ჯამში კლუბს 1964 წელს პირველი ჩემპიონის ტიტული მოუტანეს: შოთა იამანიძემ, ვლადიმერ ბარქაიამ, სერგო კოტრიკაძემ, მიხეილ მესხმა, ბორის სიჭინავამ, გურამ პეტრიაშვილმა, ზაურ კალოევმა, ჯემალ ზეინკლიშვილმა და სხვებმა ქართული საკლუბო ფეხბურთის ფლაგმანის თეთრ-ლურჯი მაისური „დინამოსათვის“ წარუმატებელ წლებში მოირგეს.<ref>დინამოს 40-50-იანი წლების ისტორია</ref>\n\n=== 1960-იანები ===\nthumb|thumb|right|279პქ|<div class=\"center\">ბურთით [[მურთაზ ხურცილავა]]</div>\n1964 წელს „დინამო“ საბჭოთა კავშირის ჩემპიონი ხდება — შესანიშნავი რუსი სპეციალისტის, გავრილ კაჩალინის გაწვრთნილმა „დინამომ“ ჩემპიონატში მოსკოვის „ტორპედოსთან“ ერთად თანაბარი ქულები დააგროვა, რამაც გუნდს უფლება მისცა დამატებით შეხვედრაში ჩემპიონის ტიტულის მოსაპოვებლად ებრძოლა.\n\nსაბჭოთა კავშირის ფეხბურთის ფედერაციის გადაწყვეტილებით, 1964 წლის 18 ნოემბერს ტაშკენტში გადამწყვეტი შეხვედრა დაინიშნა. „ოქროს მატჩში“ კიდევ ერთხელ გამოჩნდა ქართველ ფეხბურთელთა მაღალი ოსტატობა — „დინამომ“ „ტორპედო“ 4–1 დაამარცხა, არადა თავიდან აგებდა კიდეც. ქართველთაგან გოლები ილია დათუნაშვილმა (ორი), მიხეილ მესხმა და სლავა მეტრეველმა გაიტანეს. „დინამო“ საბჭოთა ფეხბურთის ოლიმპი პირველად დაიპყრო.<ref group=\"კომ.\">„ოქროს მატჩში“ „დინამოს“ ღირსებას იცავდნენ: სერგო კოტრიკაძე, ბორის სიჭინავა, ვახტანგ რეხვიაშვილი, ჯემალ ზეინკლიშვილი, გურამ ცხოვრებოვი, გიორგი სიჭინავა, შოთა იამანიძე, სლავა მეტრეველი, ვლადიმერ ბარქაია, ილია დათუნაშვილი და მიხეილ მესხი.</ref>\n\n60-იანი წლების მეორე ნახევარსა და 70-იანი წლების პირველ ნახევარში „დინამოს“ რიგებში ბრწყინავდნენ სიცოცხლეშივე ლეგენდად ქცეული მიხეილ მესხი, სლავა მეტრეველი, საბჭოთა კავშირის ეროვნული ნაკრების კაპიტანი მურთაზ ხურცილავა, რევაზ ძოძუაშვილი, კახი ასათიანი, გოჩა გავაშელი, გურამ პეტრიაშვილი, ფირუზ კანთელაძე, გივი და ლევან ნოდიები და ა.შ.<ref>დინამოს 60-იანი წლების ისტორია</ref>\n\n=== 1970-იანები ===\nthumb|მარცხნივ|279პქ|<div class=\"center\">თბილისის დინამოელები [[ამსტერდამის სხიპჰოლის აეროპორტი|სხიპჰოლის აეროპორტში]], 25 სექტემბერი, 1972</div>\nსწორედ 70-იანი წლების დასაწყისში მოვიდა „დინამოში“ ნიჭიერ ფეხბურთელთა ის თაობა, რომლებმაც კლუბი უდიდეს გამარჯვებამდე მიიყვანეს — დავით ყიფიანი, ვლადიმერ გუცაევი, შოთა ხინჩაგაშვილი, მანუჩარ მაჩაიძე და ა.შ.\n\n1972 წლის 13 სექტემბერს დინამოელები ევროტურნირში ერთვებიან. სადებიუტო სეზონში დინამომ უეფას თასზე იასპარეზა — პირველი შეხვედრა ჰოლანდიის ქალაქ ენსხედეს კლუბ „ტვენტესთან“ ქართველმა ფეხბურთელებმა 3–2 მოიგეს. ორი ბურთი გივი ნოდიამ გაიტანა, ერთიც დავით ყიფიანმა.<ref group=\"კომ.\">გუნდის შემადგენლობა ასეთი იყო: დავით გოგია, რევაზ ძოძუაშვილი, ვახტანგ ჭელიძე, მურთაზ ხურცილავა, შოთა ხინჩაგაშვილი, გურამ პეტრიაშვილი, მანუჩარ მაჩაიძე, კახი ასათიანი, ვლადიმერ გუცაევი (ლევან ნოდია), გივი ნოდია, დავით ყიფიანი.</ref>\n\n1973 წელს თბილისის „დინამო“ საერთაშორისო ამხანაგური საფეხბურთო ტურნირის ე. წ. „კარაველას თასის“ — ტროფეო კოლომბინოს () გამარჯვებული ხდება. ესპანეთის ქალაქ უელვაში შეიკრიბნენ ესპანეთის ჩემპიონი მადრიდის „ატლეტიკო“, პორტუგალიის ჩემპიონი ლისაბონის „ბენფიკა“, ინგლისის ჩემპიონი „დერბი ქაუნთი“ და თბილისის „დინამო“. თბილისელები ნახევარფინალში მადრიდის „ატლეტიკოს“ შეხვდნენ, ძირითადი დრო ფრედ, 0–0 დამთავრდა. თერთმეტრიანების სერიაში კი „დინამოს“ მეკარემ დავით გოგიამ 2 პენალტი მოიგერია და „დინამოს“ ანგარიშით 4–2 მოაგებინა. მეორე ნახევარფინალში ლისაბონის „ბენფიკამ“ „დერბი ქაუნთი“ დაამარცხა და ფინალში „დინამოს“ დაუპირისპირდა. მატჩი საკმაოდ უხეში გამოდგა, ბევრი ყვითელი დარიგდა, ხოლო „ბენფიკას“ ერთ ფეხბურთელს წითელი ბარათიც უჩვენეს. თბილისელებმა ფინალი ანგარიშით 3–1 მოიგეს, კოლუმბის კარაველას დაეუფლნენ და დიდი თასი თბილისში წამოიღეს.<ref>კარაველას თასი // 1973 წლის 19 აგვისტოს „დინამომ“ ესპანეთში, ქალაქ უელვაში კოლუმბის „კარაველას თასი“ მოიგო. „დინამომდე“ ამ თასს მადრიდის „რეალი“, მადრიდის „ატლეტიკო“ და „სან-პაულუ“ ფლობდნენ. ''ციტატა:'' „აღსანიშნავია, რომ ეს იყო პირველი საერთაშორისო ტიტული ჩვენი გუნდისთვის. „დინამომ“ ნახევარფინალში მადრიდის „ატლეტიკო“ დაამარცხა (ძირითადი დრო 0–0 დასრულდა. პენალტების სერიაში დინამომ 4–2 აჯობა მეტოქეს). ფინალში კი თბილისელებმა ლისაბონის „ბენფიკას“ 3–1 მოუგეს. გოლები გუცაევმა (2) და ყიფიანმა გაიტანეს.“ 19 აგვისტო, 2013. // ''fcdinamo.ge''</ref><ref>თბილისის „დინამო“ კარაველას თასს დაეუფლა // ეროვნული ფოტომატიანე. სურათზე მარცხნიდან: კახი ასათიანი, დავით ყიფიანი, რევაზ ძოძუაშვილი, ფირუზ კანთელაძე და ვახტანგ ჭელიძე. 19 აგვისტო, 1973. // ''nplg.gov.ge''</ref><ref>[l= IX Trofeo Colombino de Fútbol] // ''dinamo-tbilisi.ru''</ref><ref>\"კარაველას\" რაინდები // 1973 წლის აგვისტო. ესპანეთის ქალაქი უელვა. ოთხთა ტრადიციული, რიგით IX ტურნირი. მონაწილენი: მადრიდის „ატლეტიკო“, ლისაბონის „ბენფიკა“, ინგლისის „დერბი ქაუნთი“ და თბილისის „დინამო“. ''ციტატა:'' „აღსანიშნავია, რომ ამ ტურნირის მთავარმა პრიზმა — „კარაველას თასმა“ მანამდე მხოლოდ ორჯერ დატოვა იქაურობა — ეს ბრაზილიის „სან-პაულუმ“ და უნგრეთის „დოჟა უიპეშტმა“ შეძლეს. დანარჩენ შემთხვევებში ყველას მადრიდის „რეალმა“, სევილიის „ბეტისმა“, ადგილობრივმა „რეკრეატივომ“ და იმავე „ატლეტიკომ“ აჯობეს.“ ავტორი: ბეჟან დოლიძე, „საქართველოს რესპუბლიკა“. 22 აგვისტო, 2013</ref>\n\n1976 წელს გუნდის მთავარ მწვრთნელად ნოდარ ახალკაცი ინიშნება, კაცი, რომლის სახელთანაცაა დაკავშირებული „დინამოს“ ყველაზე წარმატებული პერიოდი.\n\nგუნდში ნოდარ ახალკაცის მთავარ მწვრთნელად მოსვლის პირველსავე წელს „დინამო“ ორჯერ ხდება საბჭოთა კავშირის ჩემპიონატის  ბრინჯაოს პრიზიორი (1976 გ., 1976 შ.) და რაც მთავარია, კლუბის არსებობის ისტორიაში პირველად ეუფლება საბჭოთა კავშირის თასს.<ref>პირველი „ბროლის თასი“ // 1976 წლის 3 სექტემბერი მნიშვნელოვანი დღეა „დინამო“ თბილისის ტიტულოვან ისტორიაში. ჩვენმა გუნდმა პირველად მოიპოვა სსრკ-ს თასი. აღსანიშნავია, რომ თბილისელები მანამდე ხუთჯერ იყვნენ გასული ბროლის თასის გათამაშების ფინალში და ხუთივეჯერ ხელი მოეცარათ. // ''fcdinamo.ge''</ref>\n\n1976 წლის 3 სექტემბერს ფინალი მოსკოვში შედგა. თბილისელებმა საოცრად დაძაბულ ბრძოლაში 3–0 სძლიეს წინა გათამაშების გამარჯვებულ ერევნის „არარატს“ — დავით ყიფიანის, ფირუზ კანთელაძის (პენ.) და რევაზ ჩელებაძის გოლებმა „დინამოს“ პირველად არგუნა ბროლის თასი.\n\n1977 წელს თბილისის „დინამო“ ჩემპიონატში ერთი საფეხურით მაღლა იწევს — გუნდი ვიცე-ჩემპიონია.\n\n1978 წელს კი „დინამო“ მეორედ ხდება საბჭოთა კავშირის ჩემპიონი — ნოდარ ახალკაცის გაწვრთნილმა გუნდმა ტიტული პირველობის დასრულებამდე ერთი ტურით ადრე გაინაღდა.\n\nიმ პერიოდის „დინამოს“ ღირსებას ფეხბურთის სპეციალისტებისა და გულშემატკივართა მიერ საყოველთაოდ აღიარებული საერთაშორისო კლასის, გამორჩეული სათამაშო სტილისა და ინდივიდუალური ხასიათის მქონე ბრწყინვალე ფეხბურთელები იცავდნენ — დავით ყიფიანი,<ref>Davit Kipiani – The „Moving Feast“ of Football</ref><ref></ref> მანუჩარ მაჩაიძე, გოჩა მაჩაიძე, ალექსანდრე ჩივაძე, შოთა ხინჩაგაშვილი, თამაზ კოსტავა, დავით გოგია, ვახტანგ ქორიძე, რამაზ შენგელია, ფირუზ კანთელაძე, ვიტალი დარასელია, ვლადიმერ გუცაევი, თენგიზ სულაქველიძე, რევაზ ჩელებაძე, ოთარ გაბელია, ნოდარ ხიზანიშვილი და ა.შ.<ref>დინამოს 70-იანი წლების ისტორია</ref>\n\n=== 1980-იანები ===\nthumb|left|279პქ|<div class=\"center\">თბილისის „დინამო“ ევროპის თასების თასის მფლობელი, 13 მაისი, 1981</div>\n\n1981 წლის 13 მაისს „დინამო“ ევროპის თასების მფლობელთა თასს დაეუფლა — მაშინდელი გერმანიის ფედერაციული რესპუბლიკის ქალაქ დიუსელდორფში ქართველმა ფეხბურთელებმა გერმანიის დემოკრატიული რესპუბლიკის კლუბი იენის „კარლ ცაისი“ ვლადიმერ გუცაევისა და ვიტალი დარასელიას გოლებით დაამარცხეს — 2–1.<ref>„დინამო“ თბილისი 2–1 „კარლ ცაისი“ იენა // ''КЛИСФ''</ref>\n\n„დინამო“ გახდა ყველაზე აღმოსავლეთ ევროპული კლუბი ევროტურნირების ისტორიაში, რომელიც ევროთასს დაეუფლა. იმავე 1981 წელს თბილისელებმა მონაწილეობა მიიღეს მადრიდის სანტიაგო ბერნაბეუს თასზე, სადაც მე-3 ადგილი დაიკავეს.<ref>Trofeo Santiago Bernabéu (Madrid-Spain) 1979-2008 // ''rsssf''</ref>\nthumb|right|200პქ|<div class=\"center\">გაზ. „ლელო“, 16 მაისი, 1981</div>\n1982 წელს გუნდი კვლავ ახლოს იყო თასების მფლობელთა თასის გათამაშების ფინალთან. მეოთხედფინალში, დინამოელები პოლონურ „ლეგიას“ გაცდნენ და ნახევარფინალში, ბელგიის თასის მფლობელთან — ლიეჟის „სტანდარტთან“ მოუწიათ ფინალის საგზურისთვის ბრძოლა. მაგრამ „დინამო“ ნახევარფინალში გამოეთიშა ბრძოლას.<ref name=\"article-12407\">ყველამ ვიცით 1981 წლის 13 მაისის შესახებ — მაგრამ რა მოხდა შემდეგ?</ref> \n\nმომდევნო სეზონში, 1982 წლის სექტემბერში, დინამო უეფას 1982–83 წლების გათამაშებაში ჩაება და ტურნირიდან პირველივე რაუნდში — „ნაპოლისთან“, გასვლაზე გატანილი გოლის წესით გამოვარდა. იმავე შემოდგომაზე, ნოემბერში — საბჭოთა ლიგის სეზონი, თბილისელებმა მეოთხე ადგილზე დაასრულეს. ხოლო, აქედან ერთ თვეში — 13 დეკემბერს ტრაგიკულად დაიღუპა გუნდის ერთ-ერთი ლიდერი და 1981 წლის ფინალში „საუკუნის გოლის“ ავტორი ვიტალი დარასელია.<ref name=\"article-12407\" />\n\n1983 წლიდან კი დინამოს ისტორიაში მეორე კრიზისული პერიოდი იწყება — ჩემპიონატში გუნდი მისთვის უჩვეულო ადგილებზე გადის, თასის გათამაშებას იშვიათი გამონაკლისის გარდა პირველ-მეორე ეტაპზევე ეთიშება, ევროტურნირებზე თამაშს კი მხოლოდ ერთხელ ახერხებს. „ნაპოლისთან“ მარცხის შემდეგ, თბილისში ევროპული ფეხბურთი 5 წელი აღარ გამოჩენილა. „დინამო“ ევროთასებს 1987 წლის სექტემბერში — სოფიას „ლოკომოტივთან“ მატჩით დაუბრუნდა.<ref>1/32 ფინალი · უეფა-ს თასი 1987–1988 · 30.09.1987</ref> უკვე ახალი გუნდით და ახალი თაობით — გერმან ზონინის ხელმძღვანელობით მოასპარეზე გუნდმა, 1987–88 წლების უეფა-ს თასის კამპანია, „ლოკომოტივთან“ და ბუქარესტის „ვიქტორიასთან“ გამარჯვებების შემდეგ,<ref>1/16 ფინალი · უეფა-ს თასი 1987–1988 · 22.10.1987</ref> მესამე რაუნდში, კარლ-ჰაინც რიდლეს და ოტო რეჰაგელის ბრემენის „ვერდერთან“ მარცხით დაასრულა.<ref name=\"article-12407\" /><ref>1/8 ფინალი · უეფა-ს თასი 1987–1988 · 25.11.1987</ref>\n\n1989 წლის 27 ოქტომბერს თბილისის „დინამო“ საბჭოთა კავშირის ჩემპიონატებში ნათამაშევი 1424 მატჩიდან უკანასკნელს, 1424-ე შეხვედრას ატარებს. თბილისელები საბჭოთა კავშირის პირველობას იმ გუნდთან თამაშით დაემშვიდობნენ, რომელთან პაექრობითაც დაიწყეს ჩემპიონატში მონაწილეობა — კიევის „დინამოსთან“ უკრაინის დედაქალაქში ჩატარებული შეხვედრა, ისევე როგორც 1936 წლის 7 სექტემბერს, ფრედ 2–2 დასრულდა. დინამოელთაგან გოლები კახი გოგიჩაიშვილმა (პენ.) და თემურ ქეცბაიამ გაიტანეს.<ref>დინამოს 80-იანი წლების ისტორია</ref>\n\n=== 1990-იანები ===\n1990 წლის იანვარ-თებერვალში საქართველოს ფეხბურთის ფედერაცია საბჭოთა კავშირის ფეხბურთის მმართველი ორგანოს შემადგენლობიდან გამოდის. ეს კი იმას ნიშნავდა, რომ ქართული კლუბები საბჭოთა კავშირის ჩემპიონატში ასპარეზობაზე უარს ამბობდნენ. ამ დროიდან იწყება თბილისის „დინამოს“ უახლესი ისტორია, რომელიც დღემდე (როგორც კლუბისთვის, ასევე „დინამოს“ გულშემატკივართათვის) გუნდის არსებობის მთელი ისტორიის მანძილზე ყველაზე რთულ პერიოდად რჩება. რიგი ობიექტური თუ სუბიექტური მიზეზების გამო „დინამომ“, რომელსაც მსოფლიოს სხვადასხვა ქვეყნის ავტორიტეტული საფეხბურთო სპეციალისტები ყოველთვის მაღალ შეფასებას აძლევდნენ<ref></ref><ref></ref><ref></ref><ref></ref><ref></ref> და რომლის თამაშის სტილი და უმაღლესი დონის ოსტატობა ათწლეულების განმავლობაში აღაფრთოვანებდა მრავალი თაობის მილიონობით ფეხბურთის მოყვარულს — ვერ შეინარჩუნა საერთაშორისო კლასის საფეხბურთო გუნდის სტატუსი. \n\nსაქართველოს ყველაზე ტიტულოვანმა კლუბმა პირველი შეხვედრა ჩემპიონატში 1990 წლის 30 მარტს ჩაატარა ფოთის „კოლხეთი 1913“-თან. ყველასათვის მოულოდნელად, თბილისელები 0–1 დამარცხდნენ.<ref>ერთადერთი გოლი „დინამოს“ კაპიტანმა გელა კეტაშვილმა საკუთარ კარში გაიტანა.</ref> მიუხედავად მარცხიანი სტარტისა, „დინამომ“ დაამტკიცა, რომ მეტოქეებზე ძლიერი იყო და საბოლოოდ მოიგო კიდეც ჩემპიონატი. გუნდმა ტიტული მომდევნო ცხრა პირველობაშიც შეინარჩუნა, მერე კი პოზიციების დათმობა მოუწია.\n\n1992 წელს თბილისის „დინამო“ პირველად ეუფლება საქართველოს თასს — ფინალში თბილისელები სოხუმის „ცხუმს“ ამარცხებენ.\n\n1993 წელს თბილისის „დინამომ“ პირველად შეასრულა დუბლი — ჩემპიონატიც მოიგო და თასიც. მიუხედავად ასეთი წარმატებისა, დინამოელთათვის ის წელი სხვა მოვლენის გამოც იყო აღსანიშნავი — გუნდი დამოუკიდებელი საქართველოს სახელით ევროტურნირებზე პირველად გავიდა.\n\n1993 წლის 18 აგვისტოს, საღამოს 20 საათზე დაიწყო მატჩი, რომლითაც ქართული საკლუბო ფეხბურთი დიდი ევროპული ოჯახის წევრი გახდა.   ბელფასტის „ლინფილდი“ „დინამომ“ 2–1 დაამარცხა — შოთა არველაძისა და გელა ინალიშვილის გოლებმა მთელი საქართველო გაახარა. საპასუხო შეხვედრა ბელფასტში 1–1 დასრულდა, „დინამოც“ დანიურ „კოპენჰაგენთან“ მატჩისთვის ემზადებოდა.\n\nუეფა-მ საქართველოს ჩემპიონი მსაჯთა მოსყიდვის მცდელობისათვის გათამაშებიდან მოხსნა, ცოტა ხნის შემდეგ კი ორწლიანი დისკვალიფიკაციაც მიუსაჯა. მოგვიანებით ევროპული ფეხბურთის მმართველმა ორგანიზაციამ სასჯელი შეამცირა, თუმცა ამით გულშემატკივართა გატეხილი გული ნამდვილად არ გამთელებულა.\n\nგუნდი ჩემპიონის ტიტულს ერთიმეორის მიყოლებით იგებდა, თასსაც კარგა ხანი არავის უთმობდა, ევროტურნირებზე კი წარმატებას ვერ აღწევდა.\n\n1996 წელს თბილისის დინამომ, რომელსაც დავით ყიფიანი თავკაცობდა, ევროტურნირებზე ერთბაშად სამი ეტაპი დაძლია — ლუქსემბურგის „გრევენმახერის“ (4–0, 2–2), ნორვეგიული „მიოლდეს“ (2–1, 0–0) და მოსკოვის „ტორპედოს“ (1–0, 1–1) დამარცხების შემდეგ, დინამოელები პორტუგალიურ „ბოავიშტასთან“ მარცხდებიან (1–0, 0–5).\n\nიმავე 1996 წელს თბილისელებმა სუპერთასის პირველი გათამაშებაც მოიგეს. მოვგიანებით, ძლიერ ფეხბურთელთა უცხოეთში უწყვეტმა გადინებამ თავისი უარყოფითი შედეგი მოიტანა — „დინამოს“ სულ უფრო უჭირდა ლიდერის პოზიციის შენარჩუნება, საბოლოოდ კი, 2000 წელს ჩემპიონის ტიტულიც დათმო.<ref>დინამოს 90-იანი წლების ისტორია</ref>\n\n=== 2000-იანები ===\n2000-იანი წლების დასაწყისში „დინამო“ ცნობილმა ბიზნესმენმა ბადრი პატარკაციშვილმა შეიძინა. კლუბმა 2003 წელს დუბლი შეასრულა — ჩემპიონის ტიტული და საქართველოს თასი მოიგო. 2004 წელს დინამოელებმა კვლავ იმარჯვეს თასის გათამაშებაში, მომდევნო წელს კი ჩემპიონატში. დიდი ხნის შესვენების შემდეგ, გუნდმა წარმატებას საერთაშორისო არენაზეც მიაღწია. 2004 წელს „დინამომ“, ხორვატი მწვრთნელის ივო შუშაკის ხელმძღვანელობით, მოსკოვში გამართული თანამეგობრობის თასი მოიგო. გუნდმა ფინალში ლატვიის „სკონტო“ დაამარცხა 3–1. იმავე წელს დინამოელებმა წარმატებით დასძლიეს უეფა-ს თასის საკვლიფიკაციო ეტაპი. თბილისელმა ფეხბურთელებმა თანამიმდევრობით სძლიეს ბორისოვის „ბატეს“ (1–0, 3–2), პრაღის „სლავიასა“ (2–0, 1–3) და კრაკოვის „ვისლას“ (2–1, 3–4) და უეფა-ს თასის ჯგუფურ ეტაპზე თამაშის უფლება მოიპოვეს, სადაც მეტოქეები ინგლისის „ნიუკასლი“,<ref>Newcastle United 2–0 Dinamo Tbilisi //  ''11v11''</ref> ლისაბონის „სპორტინგი“, ფრანგული „სოშო“ და ბერძნული „პანიონიოსი“ იყვენენ. დინამომ ოთხივე შეხვედრაში მარცხი განიცადა. გუნდს გია გეგუჩაძე წვრთნიდა. საქართველოს ჩემპიონის მორიგი ტიტული „დინამომ“ 2008 წელს მოიპოვა, როდესაც გუნდს ჩეხი სპეციალისტი დუშან უჰრინი ავარჯიშებდა. 2009 წელს კლუბმა დრამატულ ბრძოლაში, პენალტების სერიაში დაამარცხა რუსთავის „ოლიმპი“ და საქართველოს თასს დაეუფლა.\n\n=== 2010-იანები ===\nthumb|right|279პქ|<div class=\"center\">„დინამოს“ შემადგენლობა [[ტოტენჰემ ჰოტსპური (საფეხბურთო კლუბი)|„ტოტენჰემის“]] წინააღმდეგ, 2013</div>\n2011 წლის იანვარში „დინამო“ ბიზნესმენმა რომან ფიფიამ შეიძინა. „დინამოში“ ახალი მფლობელის მისვლის შემდეგ, მოხდა კლუბის სრული მოდერნიზაცია. განხორციელდა დიღმის საწვრთნელი ბაზის რეკონსტრუქცია. „დინამოს“ საწვრთნელი ბაზა დღეს ერთ-ერთი საუკეთესოა რეგიონში. დინამო არენაზე დაიგო უმაღლესი ხარისხის მოედნის საფარი. სტადიონზე ჩატარდა სარეკონსტრუქციო სამუშაოები. 2013 წლის ივლისში ფუნქციონირება დაიწყო „დინამოს“  ვიტალი დარასელიას სახელობის ბავშვთა საფეხბურთო აკადემიამ.<ref>ფეხბურთი: ვიტალი დარასელიას სახელობის საფეხბურთო აკადემია გაიხსნა. საქართველოს სპორტისა და ახალგაზრდობის საქმეთა სამინისტრო. 8.07.2013</ref>\n\n2011 წლის ზაფხულში გუნდმა წარმატებით დასძლია უეფა-ს ევროპის ლიგის სამი საკვალიფიკაციო ეტაპი, მაგრამ პლეი–ოფში, ორი მატჩის ჯამში, დამატებით დროში დაუთმო ჯგუფური ეტაპის საგზური ათენის „აეკს“. საქართველოს ჩემპიონატის 2011–2012 წლების სეზონი გუნდისათვის წარუმატებელი გამოდგა. დინამოელები მე-4 ადგილზე გავიდნენ და საპრიზო ადგილების მიღმა დარჩნენ.\n\n2012 წლის ივნისში გუნდის თავკაცად დუშან უჰრინი უმცროსი დაინიშნა<ref>უმცროსი დუშან უჰრინი თბილისშია. „მსოფლიო სპორტი“. 22.06.2012</ref>. სადებიუტო სეზონშივე მან „დინამოს“ საქართველოს ჩემპიონობა და თასი მოაგებინა. საშინაო წარმატებების შემდეგ, 2013 წლის ზაფხულში, გუნდი ევროტურნირებზეც გააქტიურდა: ჩემპიონთა ლიგის მეორე საკვალიფიკაციო ეტაპზე ფარერის კუნძულების „სტრეიმური“ (6–1, 3–1) დაამარცხა, თუმცა მესამე ეტაპზე რიმუნულ „სტიაუასთან“ თამაში წარუმატებელი აღმოჩნდა (0–2, 1–1). „დინამომ“ მარცხი განიცადა უეფა-ს ევროპის ლიგის პლეი-ოფშიც, — განადგურდა ინგლისურ „ტოტენჰემთან“ (0–5, 0–3).\n\nმომდევნო სეზონის შუა პერიოდში, 2013 წლის დეკემბერში, გუნდი დუშან უჰრინმა დატოვა<ref>დუშან უჰრინი თბილისის დინამოდან პლზენში წავიდა. „ტაბულა“. 5 დეკემბერი, 2013</ref>, თუმცა ამას „დინამოსთვის“ ხელი არ შეუშლია ზედიზედ მეორე დუბლი შეესრულებინა, — საქართველოს ჩემპიონატი 6-ქულიანი სხვაობით მოიგო, თასის ფინალში კი საჩხერის „ჩიხურა“ 2–1 დაამარცხა.\n\n== სტადიონი ==\n\nthumb|right|279პქ|<div class=\"center\">თბილისის ცენტრალური სტადიონი, 1935</div>\n„დინამოს“ თავდაპირველი სტადიონის პროექტი 1932–1935 წლებში შემუშავდა და მისი მშენებლობა თბილისის მთავარი არქიტექტორის არჩილ ქურდიანის (1903–1988) ხელმძღვანელობით მიმდინარეობდა.<ref>არჩილ ქურდიანი // ''nplg.gov.ge''</ref> სტადიონის ტევადობა 23 000 მაყურებელზე იყო გათვლილი. სპეციალისტების შეფასებით, იგი თავისი ნოვატორული არქიტექტურული გადაწყვეტით იმ პერიოდის ქართული არქიტექტურის ერთ-ერთ საუკეთესო ნიმუშს წარმოადგენდა. როგორც კონსტრუქციული, ასევე სპორტულ-ტექნიკური მახასიათებლებიდან გამომდინარე ითვლებოდა სპორტული დანიშნულების პირველ მასშტაბურ ნაგებობად საქართველოში და თავისი არქიტექტურული ღირსებით თავისი დროის საუკეთესო სპორტულ ნაგებობათა რიცხვში შედიოდა.\n\n1956 წელს არჩილ ქურდიანის ავტორობითვე განხორციელდა სტადიონის რეკონსტრუქცია. რიგი არქიტექტურული და საინჟინრო-ტექნიკური ამოცანების გადაჭრისა და მათ შორის მაყურებელთა რაოდენობის გაზრდის მიზნით გადაწყდა ლითონის კონსტრუქციების დამატება. შედეგად სტადიონის ტევადობა 23 000-დან 36 000-მდე გაიზარდა. თუმცა, დინამოელთა შემდგომმა წარმატებებმა და საფეხბურთო მატჩებზე დასწრების მსურველთა რაოდენობის ზრდამ დღის წესრიგში ახალი და კიდევ უფრო მეტი ტევადობის მქონე სტადიონის აგების საჭიროება დააყენა. ამრიგად, უკვე 1960-იანი წლებიდან არქიტექტორების —  არჩილ ქურდიანის, გია ქურდიანის და კონსტრუქტორ შალვა გაზაშვილის ხელმძღვანელობით, ასევე არქიტექტორთა, ინჟინერთა და სპეციალისტთა შემოქმედებითი ჯგუფის მონაწილეობით იწყება „დინამოს“ სტადიონის ხელახალი, ამჯერად მისი ფუნდამენტური რეკონსტრუქციის, ფაქტობრივად კი ახალი სტადიონის პროექტზე მუშაობა, რის შედეგსაც წარმოადგენს თანამედროვე „დინამოს“ სტადიონი.<ref>არქიტექტურული პროექტები — თბილისის ბორის პაიჭაძის სახელობის ეროვნული დინამოს სტადიონი // დინამოს სტადიონის ისტორიიდან: ''ციტატა:'' „1976 წლის 26 სექტემბერს საზეიმოდ გაიხსნა ახლად რეკონსტრუირებული „დინამოს“ სტადიონი და ამჟამად მას მიენიჭა ვ.ი. ლენინის სახელი. ავტორმა, არჩილ ქურდიანმა, ავტორმა და პროექტის მთავარმა არქიტექტორმა გია ქურდიანმა და ავტორმა, კონსტრუქტორმა შალვა გაზაშვილმა, თავიანთი პროექტის მიხედვით მაყურებელთა რაოდენობა გაზარდეს 75 000 ადგილამდე“. 25 მარტი, 2016 //  ''Aid.ge''</ref> \n\n1976 წლის 26 სექტემბერს სტადიონის საზემო გახსნის დროს მისი მრავალათასიანი მაყურებელი ფეხზე წამოდგომითა და უდიდესი ოვაციით მიესალმა მის ავტორებს. ხაზგასასმელია, რომ ფეხბურთის გულშემატკივართა მხრიდან გამოვლენილი მადლიერების ამგვარი ემოციური ფორმა მათი მრავალწლიანი შრომისა და მოღვაწეობის სრულიად დამსახურებულ, ღირსეულ და მეტად მაღალ შეფასებას წარმოადგენდა.<ref>ბორის პაიჭაძის სახელობის დინამო არენა — ისტორია</ref>\n\nპირველი თამაში „დინამოს“ ახალ სტადიონზე საერთაშორისო გამოდგა, უეფა-ს თასის 1/32 ფინალში დინამოელებმა უელსის „კარდიფ სიტის“ უმასპინძლეს და 3–0 გაიმარჯვეს.\n\nსტადიონის მაქსიმალური ტევადობა 78 ათასს მაყურებელს შეადგენდა, თუმცა მას დასწრების თავისებური რეკორდებიც ახსოვს, ასე მაგალითად 1979 წელს, „დინამო“ ევროპის ერთ-ერთ საუკეთესო გუნდს „ლივერპულს“ მასპინძლობდა. პირველი თამაში ქართველ ფეხბურთელებს 1–2 ჰქონდათ წაგებული. მაყურებლის ინტერესი იმდენად დიდი იყო, რომ სტადიონზე 110 ათასი გულშემატკივარი მოვიდა.<ref group=\"კომ.\">ფაქტობრივი მონაცემებით აღნიშნულ თამაშზე 110 000 მაყურებელზე ნაკლები არ ყოფილა, თუმცა ოფიციალური პროტოკოლებით, გარკვეული ტექნიკური ხასიათის რეგულაციებიდან გამომდინარე, სხვადასხვა წყაროებში მითითებულია 80 000 მაყურებელი. მაყურებელთა იგივე რაოდენობა (ზოგან 90 000) ფიქსირდება საბჭოთა თუ უცხოურ მედიასა და პრესის ფურცლებზე წარმოდგენილ მასალათა უმრავლესობაშიც.</ref> მათმა მხარდაჭერამ სათანადო შედეგი გამოიღო და დინამოელებმა 3–0 გაიმარჯვეს.<ref>დაუვიწყარი 90 წუთი // თბილისი. ვ. ი. ლენინის სახელობის „დინამოს“ სტადიონი. 3 ოქტომბერი. „დინამო“ (თბილისი) 3–0 „ლივერპული“. გოლები: გუცაევი 55', შენგელია 75', ჩივაძე 81', პენ. ''ციტატა:'' „გუგუნებს ''90-ათასიანი ტრიბუნა'', გამარჯვების ციფრები ანთია ტაბლოზე.\nკიდევ კარგა ხანს იდგება ფეხზე 90 ათასი კაცი, კიდევ კარგა ხანს იგუგუნებს ტრიბუნა და იმ წუთებში, ვინ იცის, რამდენს გაახსენდება ნანა მჭედლიძის ფილმის „პირველი მერცხალის“ სულ ბოლო კადრი: ტალახში ამოგანგლული თერთმეტი გამწარებული ვაჟკაცი, კაცური ცრემლით და სულისშემძვრელი სიმღერით მიაცილებს გამარჯვებულ ბრიტანელთა გემს, ქედმაღლურად რომ მიგელავს შავი ზღვის ტალღებზე. და როგორც იქნა…“.</ref><ref>Dinamo Tbilisi 3–0 Liverpool // ''11v11''</ref><ref>Dinamo Tbilisi 3–0 Liverpool // ''LFC in Europe''</ref> საერთოდ ყოფილი საბჭოეთის პერიოდში „დინამოს“ სტადიონი დასწრების მხრივ პირველ ადგილზე იყო, თამაშზე საშუალოდ 45 ათასი მაყურებელი დადიოდა.\nthumb|left|279პქ|<div class=\"center\">[[ბორის პაიჭაძის ეროვნული სტადიონი|დინამო არენა]] 2012 წლის 11 სექტემბერს [[საქართველოს ეროვნული საფეხბურთო ნაკრები|საქართველო]] - [[ესპანეთის ეროვნული საფეხბურთო ნაკრები|ესპანეთი]]</div>\nმოგვიანებით დასწრების რეკორდი, უკვე დამოუკიდებელი ქართული ფეხბურთის პერიოდში განმეორდა, 1995 წელს, როდესაც საქართველოსა და გერმანიის ეროვნულ საფეხბურთო ნაკრებთა მატჩზე დასაწრებად ისევ 110 ათასმა მაყურებელმა მოიყარა თავი. 100 ათასი მაყურებელი დაესწრო ეროვნული ჩემპიოპნატის გახსნის მატჩს „დინამოსა“ და ფოთის „კოლხეთს“ შორის.\n\nამავე სტადიონზე საკმაოდ ხშირად თამაშობდა საბჭოთა კავშირის ეროვნული საფეხბურთო ნაკრებიც, ასევე  მოსკოვის „სპარტაკი“, მოსკოვისა და კიევის დინამოელებიც ატარებდნენ საერთაშორისო მატჩებს. 1985 წელს „დინამოს“ სტადიონზე ჩატარდა ახალგაზრდული მსოფლიო ჩემპიონატის ჯგუფური მატჩები და ერთ-ერთი მეოდხედფინალური მატჩი.\n\nწლების განმავლობაში ამავე სტადიონზე თამაშობდა და თამაშობს საქართველოს ეროვნული ნაკრებიც.\n\n1995 წლიდან კი სტადიონს ქართული ფეხბურთის ლეგენდარული წარმომადგენელის, „ფეხბურთის კარუზოდ“ წოდებული ბორის პაიჭაძის სახელი ეწოდა.\n\n1996 წელს საქართველოს ფეხბურთის ფედერაციამ შუამდგომლობით მიმართა იტალიურ კომპანია „ფინეირო კონსალტინგს“, რომელმაც ეროვნულ სტადიონზე 20 ათასი ინდივიდუალური სკამის დამონტაჟება უზრუნველყო. თუმცა, ამის შემდეგ სტადიონზე ჩასატარებელი სხვა აუცილებელი სარემონტო სამუშაოებისთვის საჭირო სახსრების მოძიება ვერ მოხერხდა და მისი განახლების პერსპექტივა კვლავ გაურკვეველი ვადით გადაიდო.\n\n2006 წლის აპრილში, მიღებული იქნა გადაწყვეტილება უეფა-ს მოთხოვნების მიხედვით საერთაშორისო სტანდარტების შესაბამისად ეროვნული სტადიონის რეკონსტრუქცია-რეაბილიტაციის თაობაზე. დიდი მოცულობის სარეკონსტრუქციო სამუშაოების ჩატარება რეკორდულად მცირე ვადებში უნდა დამთავრებულიყო. საფრანგეთის ეროვნულ ნაკრებთან 2006 წლის 2 სექტემბერს დანიშნული მატჩისთვის სტადიონს ღირსეულად უნდა ემასპინძლა. აღნიშნული პროექტის მონაწილეებმა შეძლეს ამ უაღრესად შრომატევადი საქმიანობისთვის თავის გართმევა და დასახული ამოცანის დროულად და წარმატებით გადაჭრა. შედეგად, „დინამოც“ და ეროვნული ნაკრებიც კვლავ საქართველოს უმთავრეს არენას დაუბრუნდნენ, რომელიც ამჯერად ყველა თანამედროვე სტანდარტებს აკმაყოფილებდა.<ref>საქართველოს მთავარი სპორტული არენა სახელმწიფომ უკან დაიბრუნა</ref>    \n\nუეფა-ს ახალი მოთხოვნების თანახმად სტადიონის ტრიბუნებზე გულშემატკივრებისთვის მხოლოდ დასაჯდომი ადგილებია გათვალისწინებული. შესაბამისად, მისი ტევადობა მნიშვნელოვნად შემცირდა და ამ ეტაპზე 55.000-მდე მაყურებელს იტევს. ამასთან, მოხდა მეორე იარუსის სკამების უმეტესობის გადახურვა. სპეციალისტთა შეფასებით ეროვნული სტადიონი ამჟამად ერთ-ერთ საუკეთესო არენად ითვლება აღმოსავლეთ ევროპაში. აღნიშნულ პერიოდში (2006–2009) სტადიონის გენერალური დირექტორის მოვალეობას საქართველოს სპორტის სახელმწიფო დეპარტამენტის ყოფილი თავმჯდომარე ირაკლი მეძმარიაშვილი ასრულებდა.<ref>ირაკლი მეძმარიაშვილი — ეროვნული სტადიონის დირექტორი</ref>\n\n2011 წლის 25 აგვისტოს, ეროვნული სტადიონი თბილისის „დინამოს“ 49 წლიანი სარგებლობის უფლებით გადაეცა და დაერქვა '''დინამო არენა'''.<ref>ეროვნული სტადიონი საფეხბურთო კლუბ „დინამოს“ 49 წლით გადაეცა</ref>\n\nქალაქ თბილისის მუნიციპალიტეტის მთავრობის 2018 წლის 12 დეკემბრის განკარგულების საფუძველზე, სს „ბორის პაიჭაძის სახელობის ეროვნული სტადიონის“ გენერალური დირექტორის თანამდებობაზე საბა მჟავანაძე დაინიშნა.<ref>სს „ბორის პაიჭაძის სახელობის ეროვნული სტადიონი“-ს გენერალური დირექტორის ცვლილების შესახებ</ref>\n\n== ლოგოები ==\n<gallery>\nფაილი:FC Dinamo Tbilisi Old Logo (v.2).png\nფაილი:FC Dinamo Tbilisi Old Logo (v.3).png\nფაილი:FC Dinamo Tbilisi (1960's logo).png\nფაილი:FC Dinamo Tbilisi 1960's - 1970's Logo.png\n</gallery>\n<gallery>\nფაილი:FC IberiaTbilisi Logo.png\nფაილი:FC Dinamo Tbilisi Logo (v.4).png\nფაილი:FC Dinamo Tbilisi (mid 1990's logo).png\nფაილი:FC Dinamo Tbilisi Logo (v.2).png\n</gallery>\n<gallery>\nფაილი:FC Dinamo Tbilisi Old Logo.png\nფაილი:FC Dinamo Tbilisi Logo (v.3).png\nფაილი:FC Dinamo Tbilisi Logo (v.5).png\nფაილი:FC Dinamo Tbilisi (2012) Logo.png\n</gallery>\n\n== მიღწევები ==\nthumb|250 პქ|right|<div class=\"center\">თბილისის „დინამო“ 1977 წელს.</div>\n=== საქართველო ===\n* '''უმაღლესი ლიგა'''\n** ჩემპიონი (19): 1990, 1991, 1991–92, 1992–93, 1993–94, 1994–95, 1995–96, 1996–97, 1997–98, 1998–99, 2002–03, 2004–05, 2007–08, 2012–13, 2013–14, 2015–16, 2019, 2020, 2022<ref>„დინამო“ საქართველოს ჩემპიონია // ''fcdinamo.ge''</ref>\n** ვიცე-ჩემპიონი (7): 2003–04, 2006–07, 2008–09, 2009–10, 2010–11, 2017, 2018\n* '''საქართველოს თასი'''\n** თასის მფლობელი (12): 1991–92, 1992–93, 1993–94, 1994–95, 1995–96, 1996–97, 2002–03, 2003–04, 2008–09, 2012–13, 2013–14, 2014–15\n** ფინალისტი (2): 1997–98, 2009–10\n* '''საქართველოს სუპერთასი'''\n** თასის მფლობელი (8): 1996, 1997, 1999, 2005, 2008, 2014, 2015, 2020\n** ფინალისტი (3): 1998, 2009, 2013.\n\n=== საბჭოთა კავშირი ===\n\n* '''საბჭოთა კავშირის ჩემპიონატი'''\n** გამარჯვებული (2): 1964, 1978\n** ვიცე-ჩემპიონი (5): 1939, 1940, 1951, 1953, 1977\n** ბრინჯაოს პრიზიორი (13): 1936 (შ.), 1946, 1947, 1950, 1959, 1962, 1967, 1969, 1971, 1972, 1976 (გ.), 1976 (შ.), 1981\n* '''საბჭოთა კავშირის თასი'''\n** გამარჯვებული (2): 1976, 1979\n** ფინალისტი (6): 1936,<ref>\"Динамо\" (Тбилиси) 2–5 \"Динамо\" (Москва)</ref> 1937, 1946,<ref>«Спартак» Москва 3–2 «Динамо» Тбилиси // ''FootballFacts.ru''</ref> 1959-60,<ref>Soviet Union Cup 1959/60 // ''RSSSF''</ref> 1970,<ref>Soviet Union Cup 1970 // ''RSSSF''</ref> 1980<ref>Soviet Union Cup 1980 // ''RSSSF''</ref><ref>Сбылось и не сбылось // „Футбол-Хоккей“</ref><ref>Кубковые вершины \"Шахтера\". Год 1980-й</ref>\n* '''პროგრესის თასი'''\n** გამარჯვებული (1): 1984\n\n=== ევროპა ===\n* '''უეფა-ს თასების მფლობელთა თასი'''\n** გამარჯვებული (1): 1980–81\n* '''თანამეგობრობის თასი'''\n** გამარჯვებული (1): 2004\n** ფინალისტი (1): 1995\n* '''სანტიაგო ბერნაბეუს თასი'''\n** მესამე ადგილი (1): 1981<ref>ტიტულები.</ref>\n\n== კლუბის ფერები ==\n\n\n== სპონსორები ==\n\n\n== ფეხბურთელები ==\n=== შემადგენლობა 2022  ===\n\n\n\n=== შემადგენლობა 2023  ===\n\n\n\n\n\n\n\n\n\n\n\n\n\n\n\n\n\n\n \n\n\n\n\n\n== კლუბის მმართველობა ==\n=== მენეჯმენტი === \n\n\n=== მწვრთნელები ===\n\n\n=== პერსონალი ===\n\n\n== დინამოს  ბომბარდირები ==\n\n\n== დინამოს  მწვრთნელები ==\n \n\n\n== ცნობილი ფეხბურთელები ==\n\n\n*  ანდრო ჟორდანია (1925–1928)\n*  ალექსანდრე დოროხოვი (1928–1932)\n*  შოთა შავგულიძე (1931–1940)\n*  მიხეილ ბერძენიშვილი (1936–1946)\n*  ბორის პაიჭაძე (1936–1951)\n*  გრიგოლ გაგუა (1936–1950)\n*  გაიოზ ჯეჯელავა (1937–1948)\n*  არჩილ კიკნაძე (1937–1949)\n*  ვალტერ სანაია (1944–46; 1954)\n*  გიორგი ანთაძე (1944–1954)\n*  ავთანდილ ღოღობერიძე (1945–1961)\n*  ნიაზ ძიაპშიპა (1946–1958)\n*  ვლადიმერ მარღანია (1947–1958)\n*  ანდრეი ზაზროევი (1948–51; 1956–57)\n*  მიხეილ ჯოჯუა (1949–1953)\n*  ვლადიმერ ელოშვილი (1949–1959)\n*  იური ვარდიმიადი (1950–1955)\n*  ავთანდილ ჭკუასელი (1950–1959)\n*  ზაურ კალოევი (1953–57; 1959–64)\n*  შოთა იამანიძე (1954–1967)\n*  მიხეილ მესხი (1954–1969)\n*  სერგო კოტრიკაძე (1955–1968)\n*  გივი ჩოხელი (1956–1965)\n*  ანზორ კავაზაშვილი (1957–1959)\n*  ვლადიმერ ბარქაია (1957–1967)\n*  ბორის სიჭინავა (1958–1967)\n*  ჯემალ ზეინკლიშვილი (1959–1965)\n*  ილია დათუნაშვილი (1959–1968)\n*  გიორგი სიჭინავა (1960–1969)\n*  გურამ პეტრიაშვილი (1960–65; 1966–73)\n*  მურთაზ ხურცილავა (1961–1975)\n\n*  სლავა მეტრეველი (1963–1971)\n*  გურამ ცხოვრებოვი (1964-1970)\n*  რამაზ ურუშაძე (1965–1971)\n*  კახი ასათიანი (1965–1975)\n*  ვახტანგ ჭელიძე (1965–1976)\n*  სერგო კუტივაძე (1967–1973)\n*  გივი ნოდია (1967–1975)\n*  ლევან ნოდია (1967–1975)\n*  გიორგი გავაშელი (1967–1976)\n*  ფირუზ კანთელაძე (1967–1979)\n*  რევაზ ძოძუაშვილი (1968–1976)\n*  მანუჩარ მაჩაიძე (1968–1980)\n*  შოთა ხინჩაგაშვილი (1970–1982)\n*  ზორბეგ ებრალიძე (1971–1976)\n*  გოჩა მაჩაიძე (1971–1980)\n*  დავით ყიფიანი (1971–1982)\n*  ვლადიმერ გუცაევი (1971–1986)\n*  დავით გოგია (1972–1979)\n*  ვახტანგ კოპალეიშვილი (1973–1980)\n*  ნოდარ ხიზანიშვილი (1973–1982)\n*  ალექსანდრე ჩივაძე (1974–1987)\n*  ვახტანგ ქორიძე (1975–1980)\n*  გიორგი ჭილაია (1975–1981)\n*  ვიტალი დარასელია (1975–1982)\n*  რევაზ ჩელებაძე (1976–82; 1985–87)\n*  თამაზ კოსტავა (1977–1982)\n*  ნუკრი კაკილაშვილი (1977–1987)\n*  რამაზ შენგელია (1977–1988)\n*  ოთარ გაბელია (1977–82; 1985–90)\n*  თენგიზ სულაქველიძე (1978–1988)\n*  ზაურ სვანაძე (1981–1989)\n\n*  გია გურული (1982–1988)\n* / გელა კეტაშვილი (1984–1990)\n* /// ახრიკ ცვეიბა (1985–1989)\n*  ვალერი გაზაევი (1986)\n* // ომარ თეთრაძე (1986–1987)\n* / თემურ ქეცბაია (1987–1992)\n* // კახაბერ ცხადაძე (1988–1991)\n* / კახაბერ გოგიჩაიშვილი (1988–91; 1995–97)\n* / მიხეილ ყაველაშვილი (1988–1995)\n* // გოჩა ჯამარაული (1988–1996; 2005)\n*  შოთა არველაძე (1990–1993)\n*  რევაზ არველაძე (1991–93; 1998–99)\n*  არჩილ არველაძე (1991–1993)\n*  გიორგი ქინქლაძე (1991–1995)\n*  მურთაზ შელია (1991–1995)\n* / გიორგი ნემსაძე (1992–97; 2000; 2007–08)\n*  კახა კალაძე (1993–1997)\n*  ლევან ცქიტიშვილი (1993–1998)\n* / ალექსანდრე იაშვილი (1993–1997; 2015–16)\n*  გიორგი დემეტრაძე (1994–1997)\n* / დავით მუჯირი (უმც.) (1994–98; 2010)\n*  ლევან კობიაშვილი (1995–1998)\n* / გიორგი შაშიაშვილი (1996–2005)\n*  მიხეილ აშვეთია (1997–2000)\n* / ვლადიმერ ბურდული (1997–2004; 2005–06)\n* / ზურაბ ხიზანიშვილი (1998–99; 2014)\n* / ალექსანდრე ამისულაშვილი (2001–03; 2005; 2016)\n*  ჯაბა კანკავა (2003–2004)\n*  გურამ კაშია (2003–2010)\n*  ჯაბა დვალი (2004–07; 2012–14)\n*  ჩისკო მუნიოსი (2011–14)\n*  ხვიჩა კვარაცხელია (2017–2018)\n*  გიორგი მამარდაშვილი (2018–2021)\n\n\n==უეფა-ს კლუბების რეიტინგში==\n<ref>UEFA 5-year Club Ranking 2023 / ''uefa.com''</ref><ref>UEFA 5-year Club Ranking 2023 / ''kassiesa.net''</ref>\n\n\n==სეზონები==\n''''\n'''პირობითი აღნიშვნები'''\n\n\n* თ = სეზონში ჩატარებული შეხვედრების რაოდენობა\n* მ = სეზონში მოგებული შეხვედრების რაოდენობა\n* ფ = სეზონში ფრედ დამთავრებული შეხვედრების რაოდენობა\n* წ = სეზონში წაგებული შეხვედრების რაოდენობა\n* გტ = სეზონში გატანილი გოლების რაოდენობა\n* გშ = სეზონში გაშვებული გოლების რაოდენობა\n* ქ = სეზონში დაგროვილი ქულების რაოდენობა\n* ა = სეზონში დააკვებული ადგილი\n\n* ერ = ეროვნული ლიგა\n* უმ = სსრკ უმაღლესი ლიგა\n* პ = სსრკ პირველი ლიგა\n\n*რ1 = პირველი რაუნდი\n*რ2 = მეორე რაუნდი\n*რ3 = მესამე რაუნდი\n*მფ = მეოთხედფინალი\n*ნფ = ნახევარფინალი\n*ჯგ = ჯგუფური ეტაპი\n*სრ1 = პირველი საკვალიფიკაციო რაუნდი\n*სრ2 = მეორე საკვალიფიკაციო რაუნდი\n*სრ3 = მესამე საკვალიფიკაციო რაუნდი\n\n\n\n\n=== საბჭოთა კავშირი===\n\n\n== ევროთასებზე ==\n''''\n\n\n\n\n\n==იხილეთ აგრეთვე==\n* საქართველოს საფეხბურთო კლუბების სია\n\n== ბიბლიოგრაფია ==\n\n* ''აკოფოვი, გრიგოლ.'' თბილისის „დინამო“ ფეხბურთის ოლიმპზე — თბ. : საბჭ. საქართველო, 1965. — 44გვ. \n* ''აკოფოვი, გ.'' ასე ნანატრი გამარჯვება : თბილისის „დინამო“ საბჭოთა კავშირის თასის მფლობელია — თბ. : საქ. კპ ცკ-ის გამ-ბა, 1976. — 78გვ. \n* ''ბერიშვილი, ელგუჯა.'' ქართული სპორტის ოქროს წიგნი — თბ. : პალიტრა L, 2013. — 375 გვ.\n* ''გაგუა, ოთარ.'' ბორის პაიჭაძე : ცხოვრება — თბ. : საქ.კპ ცკ-ის გამ-ბა, 1990. — 197 გვ.\n* ''გაგუა, ოთარ.'' ბორის პაიჭაძე : ქართული ფეხბურთის ვეტერანი — თბ. : საბჭ. საქართველო, 1975. — 214 გვ.\n* ''გაგუა, ოთარ.'' საფეხბურთო ჩუქურთმის დიდოსტატი გაიოზ ჯეჯელავა — თბ. : საქ. სპორტ. ჟურნ. ასოც. გამოცემა, 2015. — 208 გვ.\n* ''გორგოძე, გიორგი.'' დღესასწაულის წადილი : დავით ყიფიანი — თბ. : რეინგოლდ და კომპანია, 2003. — 293 გვ.\n* ''გორელოვი, იან.'' „დინამო“-78 (ფოტოალბომი) — თბ. : საქ. კპ ცკ-ის გამ-ბა და სტ., 1979. — 17 გვ.\n* ''თედორაძე, ზურაბ.'' თბილისის „დინამო“ ციფრებში, 1936–1989 — თბ. : „სტამბა-96“, 1999. — 33 გვ.\n* ''თედორაძე, ზურაბ.'' თბილისის „დინამო“ : ციფრები, ფაქტები, კომენტარები, 1936-1989 (ცნობარი) — თბ. : 2002. — 41 გვ.\n* ''მოსაშვილი, მინდია.'' თბილისის „დინამო“ 1978 წლის სსრკ ჩემპიონი — თბ. : ხელოვნება, 1979. — 30 გვ.\n* ''მოსაშვილი, მინდია.'' მარადიული დღესასწაული : ნარკვევების კრებული ქართული ფეხბურთის ოსტატებზე — თბ. : ხელოვნება, 1982. — 210 გვ.\n* ''პაიჭაძე, ბორის.'' ბრძოლა ოქროს ქალღმერთისათვის : „დინამოს“ ისტორია — თბ. : ნაკადული, 1960. — 131 გვ.\n* ''ჟორდანია, ანდრო.'' ფიქრები ქართულ ფეხბურთზე — თბ. : საბჭ. საქართველო, 1976. — 100 გვ.\n* ''ტორაძე, გულბათ.'' ქართული ფეხბურთის დიდოსტატები — თბ. : საბჭ. საქართველო, 1987. — 70 გვ.\n* ''ტორაძე, გულბათ.'' ქართული ფეხბურთი : მოთამაშეები, გუნდები, წარსულის ფურცლები — თბ. : 1997. — 168 გვ.\n* ''ღოღობერიძე, ავთანდილ.'' ბურთით ცხრა მთას იქით — თბ. : საქ. ჟურნალისტთა კავშირი, 1963. — 214 გვ.\n* ''ჯეჯელავა, გაიოზ.'' ქართველი ფეხბურთელები ირანსა და რუმინეთში — თბ. : საბლიტგამი, 1947. — 50 გვ.\n* \n\n\n== რესურსები ინტერნეტში ==\n\n* კლუბის ოფიციალური საიტი\n* საქართველოს პარლამენტის ეროვნული ბიბლიოთეკის ფოტოარქივი\n* ოფიციალური Facebook გვერდი\n* ოფიციალური Twitter გვერდი\n* „დინამო“ თბილისი – უეფა-ს ჩანაწერი\n* „დინამო“ თბილისი — დიდი რუსული ენციკლოპედია\n* კლუბის ისტორია, სტატისტიკა, ფაქტები – Dinamo-Tbilisi.ru\n* სტატისტიკური მონაცემები – Footballfacts.ru\n* კლუბის მიმდინარე სტატისტიკა – Soccerway\n* დამოუკიდებლობის პერიოდის სტატისტიკური მონაცემები – WildStat\n* საბჭოთა პერიოდის სტატისტიკური მონაცემები – WildStat\n* საბჭოთა პერიოდის სტატისტიკური მონაცემები – მაქსიმ არხიპოვის საიტის მიხედვით\n* კლუბის ფოტოარქივი\n\n== კომენტარები ==\n\n\n== სქოლიო ==\n<div style=\"height:250px; overflow:auto; padding:3px; border:1px solid #aaa;\" class=\"scrollbox\">\n\n</div>\n\n\n\n\n\n\n\n\n\n\n\n\n\n\n\nკატეგორია:საქართველოს საფეხბურთო კლუბები", "url": "https://ka.wikipedia.org/wiki/დინამო_თბილისი_(საფეხბურთო_კლუბი)", "length": 43249}
{"id": "14232", "title": "ლოკომოტივი თბილისი (საფეხბურთო კლუბი)", "text": "'''ლოკომოტივი თბილისი''' — ქართული საფეხბურთო კლუბი თბილისიდან. დაარსდა 1936 წელს. ასპარეზობს საქართველოს უმაღლეს ლიგაში. უეფა-ს თასის გათამაშებაში პირველად მონაწილეობა მიიღო 1999 წელს (C3, სეზონი 1999/2000).\n\n== ისტორია ==\nსაფეხბურთო კლუბი „ლოკომოტივი“ სსრ კავშირის სახკომსაბჭოს დადგენილებით 1936 წლის 14 აგვისტოს დაარსდა. იგი რკინიგზის ტრანსპორტის მუშაკთა საკავშირო ნებაყოფლობით სპორტულ საზოგადოებას წარმოადგენდა, რომელშიც გაერთიანდნენ დარგის მუშაკები, ინჟინერ-ტექნიკური პერსონალი, რკინიგზის წარმოება-დაწესებულებათა, სატრანსპორტო მშენებლობისა და მეტროპოლიტენის მოსამსახურეები. აგრეთვე, რკინიგზის სამინისტროს სისტემაში შემავალი უმაღლესი და საშუალო სასწავლებლების სტუდენტები და მოსწავლეები.\n\nგამოდიოდა ომც „ლოკომოტივი“ (1988-89), „მერანის“ (1990-93), „მერანი-ბაჩოს“ (1993-95) სახელწოდებით. თამაშობდა სსრკ ჩემპიონატების უმაღლეს (1938, 40), პირველ (1939, 1946-48, 1959-70), მეორე (1936-37, 1981-82, 1984-86, 1988-89) ლიგებში და საქართველოს სსრ ჩემპიონატის პირველ ჯგუფში (1937, 1943, 1945, 1955-56, 1971-75, 1983). 1990 წლიდან მონაწილეობს საქართველოს ეროვნულ ჩემპიონატებში: უმაღლეს (1997 წლიდან), პირველ (1991-95, 1996-97) და მეორე (1990-91) ლიგებში. საქართველოს ჩემპიონატის ორგზის მეორე (2001, 02) და მესამე (1999) პრიზიორი. საქართველოს თასის სამგზის მფლობელი (2000, 02, 05) და ფინალისტი (2001). ევროპის საკლუბო ტურნირებში მონაწილეობს 1999 წლიდან. უეფას თასზე ითამაშა 10 მატჩი (1 მოგება, 3 ფრე, 6 წაგება).\n\n== სტადიონი ==\n'''მიხეილ მესხის სახელობის სტადიონი''' — სტადიონი თბილისში, ყოფილი „ლოკომოტივი“. აქ ტარდება შეჯიბრებები ფეხბურთსა და მსუბუქ ათლეტიზმში. საფეხბურთო კლუბი „ლოკომოტივის“ საშინაო მოედანია. სტადიონი 24 680 მაყურებელს იტევს. აქვე ხშირად ტარდება საქართველოს შიდა ჩემპიონატის მატჩები. სტადიონს განთქმული ქართველი ფეხბურთელი მიხეილ მესხის სახელი ჰქვია. სტადიონი ტევადობით მეორეა საქართველოში, ბორის პაიჭაძის ეროვნული სტადიონის შემდეგ.\n\n== შემადგენლობა 2021  ==\n\n''მონაცემები აღებულია „Crystalbet ეროვნული ლიგის“ ოფიციალური საიტიდან 2021 წლის 9 ნოემბრის მონაცემებით.''<ref>ლოკომოტივი - ეროვნული ლიგა (erovnuliliga.ge)</ref>\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n== 2017 წლის ტრანსფერები ==\n=== მოვიდნენ ===\n\n\n<small>* — იჯარით</small><br />\n<small>** — იჯარიდან</small>\n\n=== წავიდნენ ===\n\n\n<small>* — იჯარით</small><br />\n<small>** — იჯარიდან</small>\n\n== ტიტულები ==\n*'''საქართველოს საბჭოთა ჩემპიონატი'''\n** '''ჩემპიონი''': 1937, 1945\n*'''საქართველოს უმაღლესი ლიგა'''\n** '''მეორე ადგილი''': 2001, 2002\n** '''მესამე ადგილი''': 1999\n*'''საქართველოს თასი'''\n** '''ჩემპიონი''': 2000, 2002, 2005\n** '''ფინალისტი''': 2001\n*'''საბჭოთა პირველი ლიგა'''\n** '''ჩემპიონი''': 1961\n** '''მეორე ადგილი''': 1939, 1960\n** '''მესამე ადგილი''': 1969, 1947\n*'''საბჭოთა მეორე ლიგა'''\n** '''ჩემპიონი''': 1963\n*'''პირველი ლიგა'''\n** '''მეორე ადგილი''': 1997, 2013\n\n== ლოკომოტივის   მწვრთნელები ==\n\n\n== ლოკომოტივის  ბომბარდირები ==\n\n\n== ევროთასებზე ==\n\n\n==იხილეთ აგრეთვე==\n* საქართველოს საფეხბურთო კლუბების სია\n\n== რესურსები ინტერნეტში ==\n* ოფიციალური საიტი \n\n==სქოლიო==\n\n\n\n\n\nკატეგორია:ლოკომოტივი თბილისი\nკატეგორია:საქართველოს საფეხბურთო კლუბები\nკატეგორია:სსრ კავშირის საფეხბურთო კლუბები", "url": "https://ka.wikipedia.org/wiki/ლოკომოტივი_თბილისი_(საფეხბურთო_კლუბი)", "length": 3066}
{"id": "14235", "title": "დინამო სოხუმი (საფეხბურთო კლუბი)", "text": "'''დინამო სოხუმი''' — ქართული საფეხბურთო კლუბი ქალაქ სოხუმიდან. ჩამოყალიბდა 1925 წელს. 1992 წლიდან თამაშობს თბილისში. ასპარეზობს საქართველოს ეროვნული ჩემპიონატის რეგიონული ლიგის პირველობაზე.<ref name=\"regional-league-lower-east-b\" />\n\n==ისტორია==\nსოხუმის „დინამო“ 1925 წლის 14 იანვარს, ქალაქ სოხუმში ჩამოყალიბდა. 1936 წლიდან მონაწილეობდა საქართველოს სსრ საფეხბურთო ჩემპიონატისა და თასის გათამაშებაში. საქართველოს სსრ ორგზის ჩემპიონი (1947, 1948) და საქართველოს სსრ თასის ორგზის (1944, 1948) მფლობელი.\n\nკლუბის ღირსებას სხვადასხვა დროს იცავდნენ ქართული და საბჭოთა ფეხბურთის ისეთი სახელოვანი წარმომადგენლები, როგორებიც იყვნენ: ავთანდილ ღოღობერიძე, ნიკიტა სიმონიანი, იური გრამატიკოპულო, ვალტერ სანაია, იური ვარდიმიადი, ნიაზ ძიაპშიპა, რევაზ ძოძუაშვილი, ალექსი ილიადი, ოთარ გაბელია,<ref>ლაშა გოდუაძე (20 იანვარი, 2016). კარიერა ფრაზებში: ოთარ გაბელია· ''ციტატა:'' „...სოხუმის „დინამოში“ გატარებული წლები დაუვიწყარია. არ გადავაჭარბებ თუ ვიტყვი, რომ ფეხბურთელობის გემო პირველად სწორედ სოხუმში შევიცანი. იქ იური გრამატიკოპულო და გიგა ნორაკიძე მავარჯიშებდნენ — ორივე მაღალი დონის სპეციალისტი იყო, თავის საქმის ნამდვილი პროფესიონალი.“ · დაარქივებულია ორიგინალიდან. დაარქივების თარიღი: 19 დეკემბერი, 2019. ''წყარო:'' ''საქართველოს სპორტისა და ახალგაზრდობის საქმეთა სამინისტრო''. წაკითხვის თარიღი: 19 დეკემბერი, 2019.</ref> ახრიკ ცვეიბა, გოჩა გოგრიჭიანი,<ref name=\"gogrichiani-gocha\">Gocha Gogrichiani · Club-statistics · Country-statitistics · Games · Benjamin Strack-Zimmerman. ''National Football Teams''. წაკითხვის თარიღი: 19 დეკემბერი, 2019.</ref> თემურ ქეცბაია, სოსო მალანია,<ref name=malaniya-soso /><ref>Soso Malania· ''Date of Birth: September 26, 1964 · Birthplace: Senaki'' · დაარქივებულია ორიგინალიდან. დაარქივების თარიღი: 19 დეკემბერი, 2019. ''წყარო:'' ''Footballdatabase.eu''. წაკითხვის თარიღი: 19 დეკემბერი, 2019.</ref> გოჩა ჟორჟოლიანი<ref name=\"zhorzholiani-gocha\">Жоржолиани Гоча Теймурович· ''Родился: 27 сентября 1965 · советский и грузинский футболист, вратарь, футбольный тренер.'' · დაარქივებულია ორიგინალიდან. დაარქივების თარიღი: 19 დეკემბერი, 2019. ''წყარო:'' ''FootballFacts.ru''. წაკითხვის თარიღი: 19 დეკემბერი, 2019.</ref> და სხვ. \n\nგუნდის მთავარი მწვრთნელის რანგში კლუბში სხვადასხვა დროს მოღვაწეობდნენ: იური გრამატიკოპულო,<ref>იური გრამატიკოპულო სოხუმის ფეხბურთის გუნდთან ერთად· გრამატიკოპულო, გიორგი (იური) სავის ძე (1930–1992) · ფოტო გადაღებულია თბილისში. მარჯვნიდან დგას: იური გრამატიკოპულო · ფოტოს ავტორი: შანიძე, კონსტანტინე · გამოცემის თარიღი: 8 ივლისი, 1979 · დაარქივებულია ორიგინალიდან. დაარქივების თარიღი: 19 დეკემბერი, 2019. ''წყარო:'' ''ციფრული ბიბლიოთეკა „ივერიელი“''. წაკითხვის თარიღი: 19 დეკემბერი, 2019.</ref> გიგა ნორაკიძე,  ნიაზ ძიაპშიპა, ნუგზარ ბოჯგუა, გოჩა ჟორჟოლიანი,<ref name=\"zhorzholiani-gocha\" /> უჩა ქანთარია, მამუკა კიკნაძე, რევაზ ძოძუაშვილი და სხვ.\n\n== 1940-იანები ==\n1944 წლის შემოდგომაზე საქართველოს სსრ თასის გათამაშება გაიმართა, რომელშიც 12 გუნდმა მიიღო მონაწილეობა. სოხუმის „დინამოს“ გარდა,<ref group=\"კომ.\">საქართველოს სსრ თასის 1944 წლის გათამაშებაზე სოხუმელი ფეხბურთელები სოხუმის ნაკრების სახელით გამოდიოდნენ.</ref> აფხაზეთიდან გათამაშებაში  ოჩამჩირის საფეხბურთო ნაკრებიც მონაწილეობდა. სოხუმელმა ფეხბურთელებმა მთელი ტურნირი დამაჯერებლად ჩაატარეს. მათ ჯერ მახარაძის ნაკრები დაამარცხეს ანგარიშით — 9–0, ხოლო შემდეგ თბილისის „შრომითი რეზერვების“ გუნდს მოუგეს — 6–1 და ფინალში ქუთაისის „დინამოს“ დაუპირისპირდნენ. გადამწყვეტი შეხვედრა თბილისის „დინამოს“ სტადიონზე შედგა და დიხამინჯიას და ვარდიმიადის გოლებს წყალობით კვლავ სოხუმელთა გამარჯვებით, ანგარიშით — 2–1 დასრულდა. სოხუმის დინამოელები პირველად გახდნენ საქართველოს სსრ თასის მფლობელები. ეს იყო პირველი მნიშვნელოვანი მიღწევა კლუბის არსებობის ისტორიაში.<ref>«Динамо» Сухуми 2–1 «Динамо» Кутаиси· ''Кубок Грузинской ССР 1944 · Финал · Тбилиси, Стадион «Динамо»'' · დაარქივებულია ორიგინალიდან. დაარქივების თარიღი: 19 დეკემბერი, 2019. ''წყარო:'' ''FootballFacts.ru''. წაკითხვის თარიღი: 19 დეკემბერი, 2019.</ref>\n\n=== შემადგენლობა 1947  ===\n\n\n1947 წლის საქართველოს სსრ თასის გათამაშებაში სოხუმის „დინამომ“ მეორედ შეძლო ტურნირის ფინალში გასვლა. მათ თანამიმდევრობით დაამარცხეს ბათუმის „ბურევესტნიკი“ (7–0), მახარაძის (+–-), ოჩამჩირისა (4–2) და ზესტაფონის (4–2) საფეხბურთო ნაკრებები და ფინალში ბათუმის „დინამოს“ პირისპირ წარდგნენ. ბათუმელებმა, თავის მხრივ, ქუთაისის „დინამოსა“ და გუდაუთის ნაკრების გამოუცხადებლობის შემდეგ, მეოთხედფინალურ ეტაპზე ზუგდიდის ნაკრები დაამარცხეს — 5–1, ხოლო ნახევარფინალში, თბილისის 35-ე სკოლის ფეხბურთელთა გუნდი — 3–0. სოხუმისა და ბათუმის დინამოელთა ფინალური შეხვედრა ამჯერად ბათუმელთა გამარჯვებით — 2–0 დამთავრდა. ბათუმის დინამოელებმა კლუბის არსებობის ისტორიაში პირველად მოიპოვეს საქართველოს სსრ თასის მფლობელთა საპატიო ტიტული.\n\n=== შემადგენლობა 1948  ===\n\n\n1948 წლის საქართველოს სსრ საფეხბურთო ჩემპიონატის გათამაშებაში 44-მა გუნდმა მიიღო მონაწილეობა. ჩემპიონის ტიტულის მთავარ პრეტენდენტებად სოხუმისა და ქუთაისის დინამოელები განიხილებოდნენ. განვლილ ჩემპიონატზე სოხუმელებმა შეძლეს ქუთაისელთა დამარცხება, თუმცა, ამჯერად ქუთაისელმა ფეხბურთელებმა მოახერხეს რევანშის აღება და სოხუმელ თანაკლუბელებს მიმდინარე ტურნირზე ერთადერთი მარცხი აგემეს (5–2), ხოლო თავის მხრივ ორ ფრეს დასჯერდნენ ბათუმისა (1–1) და ფოთის (2–2) დინამოელებთან შეხვედრებში. შედეგად, გათამაშების ბოლო ტურისთვის არსებული მაჩვენებლებით ორივე გუნდს, ქულათა თანაბარი რაოდენობა აღმოაჩნდა და ჩემპიონის გამოსავლენად დამატებითი მატჩი დაინიშნა. გადამწყვეტ შეხვედრაში სოხუმელმა ფეხბურთელებმა გაიმარჯვეს (4–2) და ზედიზედ მეორედ მოიპოვეს ქვეყნის ჩემპიონის წოდება.\n\n== 1960-იანები ==\n1965 წლის 22 მაისს საკავშირო თასის 1/16 ფინალში სოხუმს საბჭოთა კავშირის ჩემპიონი თბილისის „დინამო“ ესტუმრა. შეხვედრამ დიდი ინტერესი გამოიწვია. გულშემატკივართა ნაწილი, რომელთაც სტადიონზე მოხვედრა ვერ შეძლეს, სოხუმელთა და თბილისელთა შეხვედრას გარშემო სახლების სახურავებიდან ადევნებდა თვალს.\n\n== 1970-იანები ==\n1977 წლის საფეხბურთო სეზონში სოხუმის დინამოელებმა მეორე ლიგის მეორე ზონაში იასპარეზეს საქართველოს გუნდების ლანჩხუთის „გურიას“, ზუგდიდის და ბათუმის „დინამოს“, სამტრედიის „ლოკომოტივის“, გორის „დილას“ და თბილისის „სპარტაკის“ პარალელურად, სოხუმის „დინამოს“ მეტოქეები იყვნენ ნალჩიკის „სპარტაკი“, მახაჩყალის „დინამო“, ლენინაკანის „შირაკი“, სამტრედიის „ლოკომოტივი“ და სხვა. 22 გუნდს შორის სოხუმის დინამოელებმა მე-14 ადგილი დაიკავეს, გუნდმა 42 შეხვედრაში 14 მოიგო, 11 დამთავრდა ფრედ, ხოლო 17 მატჩში განიცადა დამარცხება. ბურთების შეფარდება 47–62.\n\n=== შემადგენლობა 1977  ===\n\n\n\n=== შემადგენლობა 1978  ===\n\n\n\n=== შემადგენლობა 1979  ===\n\n\n\n== 1980-იანები ==\n=== შემადგენლობა 1981  ===\n\n\n\n\n\n\n=== შემადგენლობა 1982  ===\n\n\n\n\n\n\n=== შემადგენლობა 1983  ===\n\n\n\n=== შემადგენლობა 1984  ===\n\n\n\n=== შემადგენლობა 1985  ===\n\n\n\n=== შემადგენლობა 1986  ===\n\n\n\n\n\n\n1986 წლის საკავშირო ჩემპიონატის მეორე ლიგის მეცხრე ზონაში მოასპარეზე სოხუმის „დინამოს“ ფეხბურთელებმა პირველად შეძლეს მეორე ადგილის მოპოვება.\n\n=== შემადგენლობა 1987  ===\n\n\n=== სსრ კავშირის თასი 1987–88 ===\nსაკავშირო თასის 47-ე გათამაშების<ref group=\"კომ.\">საკავშირო თასის რიგით 47-ე გათამაშება 1987 წლის 6 ივნისს დაიწყო და 1988 წლის 28 მაისს დასრულდა.</ref><ref name=\"Протоколы кубка СССР 1987-1988 года\">Протоколы кубка СССР 1987–1988 года. წაკითხვის თარიღი: 30 დეკემბერი, 2019.</ref> ფარგლებში ჩატარებული ექვსი მატჩიდან სოხუმელებმა სამი შეხვედრა მოიგეს, სამი დათმეს — მათ შორის ორივე მერვედფინალური მატჩი თასის მომავალ მფლობელთან ხარკოვის „მეტალისტთან“ (0–3, 1–2) და შესაბამისად, ამავე ეტაპზე დაასრულეს გათამაშება.<ref name=\"Протоколы кубка СССР 1987-1988 года Динамо (Сухуми)\">Протоколы кубка СССР 1987–1988 года Динамо (Сухуми)დაარქივებულია ორიგინალიდან. დაარქივების თარიღი: 30 დეკემბერი, 2019. ''წყარო:'' ''fc-dynamo.ru''. წაკითხვის თარიღი: 30 დეკემბერი, 2019.</ref>\n\n\n\n\n\n=== შემადგენლობა 1988  ===\n\n\n=== შემადგენლობა 1989  ===\n\n\n\n1989 წლის სეზონში სოხუმელებმა წარმატებით იასპარეზეს საკავშირო ჩემპიონატის II ლიგის IX ზონაში და პირველი ადგილი დაიკავეს. ამის შემდეგ ასევე, წარმატებით ჩაატარეს ფლეი-ოფის მატჩები ფერგანის „ნეფტიანიკთან“ და პავლოდარის „ტრაქტორთან“. გადამწყვეტი გამოდგა 1989 წლის 9 ნოემბერს სოხუმში ჩატარებული შეხვედრა ფერგანის „ნეფტიანიკის“ წინააღმდეგ. შეხვედრის მე-15 წუთზე სოხუმელები რომან ხაგბამ თერთმეტმეტრიანით დააწინაურა. ტაიმის მიწურულს კი გიორგი ჩალიგავამ მეორედ აიღო სტუმართა კარი — 2–0. სოხუმის დინამოელებმა საბოლოოდ, ჯგუფში პირველი ადგილი დაიკავეს და საკავშირო ჩემპიონატის I ლიგის საგზური მოიპოვეს. რესპუბლიკურ სტადიონზე ჩატარებულ შეხვედრას, რომელიც სულ 10 000 მაყურებელზე იყო გათვლილი — 20 000 მაყურებელი ადევნებდა თვალს.\n\n== 1990-იანები ==\n1990 წლის დასაწყისში ეროვნული მოძრაობის დაჟინებული მოთხოვნით, საბჭოთა კავშირის საფეხბურთო ჩემპიონატის უმაღლესი ლიგის, პირველი ლიგისა და მეორე ლიგის გათამაშების მონაწილე ქართულ გუნდებს პროტესტის ნიშნად უარი უნდა განეცხადებინათ საკავშირო ჩემპიონატში მონაწილეობაზე, დაეტოვებინათ აღნიშნული პირველობა და საქართველოს ეროვნულ ჩემპიონატზე გაეგრძელებინათ ასპარეზობა. საკითხის კატეგორიულად დასმამ საქართველოს საფეხბურთო საზოგადოების ორად გაყოფა გამოიწვია. ქართული ფეხბურთის მესვეურთა ერთ ნაწილს მიაჩნდა, რომ ერთი მხრივ, ყველა ქართული კლუბის ერთიანად ჩამოცილება საკავშირო პირველობიდან და მეორე მხრივ, მეტ-ნაკლებად სრულფასოვანი ეროვნული საფეხბურთო ჩემპიონატის ჩატარებისთვის აუცილებელი სათანადო პირობების მომზადების გარეშე, მათი საქართველოს ეროვნულ ჩემპიონატზე ნაჩქარევად გადართვა ბუნებრივად გამოიწვევდა, როგორც საკუთრივ კლუბების, ასევე, მთლიანად ქართული ფეხბურთის დონის გარდაუვალ და მკვეთრ დაცემას. ქართული ფეხბურთის განვითარებისთვის საზიანო, არასასურველი პროცესების განვითარებისა და მოსალოდნელი უარყოფითი შედეგების თავიდან აცილების მიზნით, მათი თვალსაზრისით, ქართული კლუბებიდან რამდენიმე მათგანს მაინც უნდა შენარჩუნებოდა საკავშირო ჩემპიონატზე გამოსვლის უფლება. უმრავლესობა კი ეროვნული ჩემპიონატის ჩატარებას ემხრობოდა. \n\nსხვა ქართული კლუბების მსგავსად, კრიტიკული სიტუაციის წინაშე აღმოჩნდა სოხუმის „დინამოც“, რომელსაც 1990 წელს პირველად უნდა მიეღო მონაწილეობა საბჭოთა კავშირის ჩემპიონატის პირველი ლიგის გათამაშებაში, რისთვისაც კლუბი ბოლო წლებში ძალების სრული დაძაბვით იბრძოდა. ხანგრძლივი შრომისა და ძალისხმევის ფასად მიღწეული შედეგის დათმობა სპორტული თვალსაზრისით კლუბისთვის მეტად მძიმე აღმოჩნდა. საბოლოო გადაწყვეტილების მიღების პროცესში კვლავ აზრთა სხვადასხვაობა წარმოიშვა. ერთ ნაწილს საბჭოთა კავშირის ჩემპიონატის გათამაშებაზე მონაწილეობა მიაჩნდა მართებულად, მეორე ნაწილს — საქართველოს ეროვნულ ჩემპიონატზე. ნაწილი კი მიიჩნევდა, რომ კლუბს — როგორც ეროვნულ, ისე საკავშირო პირველობაზეც შეეძლო ერთდროულად მონაწილეობის მიღება. აღსანიშნავია, რომ სსრ კავშირის ფეხბურთის ფედერაციის პრეზიდენტი ვიაჩესლავ კოლოსკოვი<ref>Вячеслав Колосков —  Вячесла́в Ива́нович Колоско́в (род. 15 июня 1941, Москва, РСФСР, СССР) — почётный президент Российского футбольного союза (РФС). Ранее — председатель Федерации футбола СССР (1990–1991), президент РФС (1992–2005), вице-президент Международной федерации футбола (1980–1996). ''წყარო:'' ''Peoples.ru''. ''MK.ru''. წაკითხვის თარიღი: 28 დეკემბერი, 2019.</ref> პრინციპულად აყენებდა ქართული კლუბების საკავშირო ჩემპიონატზე მონაწილეობის გაგრძელების საკითხს. თუმცა, საქართველოდან უარყოფითი პასუხის მიღების შემდეგ ქართულ კლუბებს სსრ კავშირის ფეხბურთის ფედერაციის მხრიდან შეუჩერდათ საკავშირო ჩემპიონატზე გამოსვლის უფლება. აღნიშნულ მოვლენათა მსვლელობის პარალელურად აფხაზეთის ასსრ მინისტრთა საბჭოს თავმჯდომარის პირველი მოადგილე ვლადიმერ მიქანბა  სოხუმის „დინამოს“ პირველი ლიგის გათამაშებაში დაშვების თაობაზე მოსკოვში კონსულტაციებს გადიოდა. \n\n1990 წლის 17 მარტს სოხუმში გაიმართა აფხაზეთის ფეხბურთის ფედერაციის, სოხუმის „დინამოს“ საფეხბურთო კლუბის საბჭოს, კლუბის დამფუძნებელი ორგანიზაციებისა და შექმნილი ვითარებიდან გამომდინარე განსახილველი საკითხებით დაინტერესებული საზოგადოების ნაწილის გაფართოებული სხდომა. ამ ერთგვარ საფეხბურთო კონფერენციაზე აფხაზეთის ყველა რაიონისა და ქალაქის სპეციალისტთა უმრავლესობამ მიიღო მონაწილეობა. მოწვეული 118 დელეგატიდან შეხვედრას ესწრებოდა — 99.\n\nსხდომაზე თავიდანვე უკმაყოფილება გამოიწვია იმ გარემოებამ, რომ მოწვეული არ იყო სოხუმის „დინამოს“ ფეხბურთელთა გუნდი. აღნიშნული ფაქტის თაობაზე პირდაპირ განაცხადეს და თავიანთი პრინციპული მოსაზრება დააფიქსირეს „დინამოს“ კლუბის საბჭოს წევრმა გურამ გაბისკირიამ, საქართველოს ალკკ-ს აფხაზეთის საოლქო კომიტეტის მეორე მდივანმა ელგუჯა ქავთარაძემ და სხვებმა. სხდომა გახსნა აფხაზეთის ასსრ მინისტრთა საბჭოს პირველმა მოადგილემ ვლადიმერ მიქანბამ.<ref>Олег Долматов о сухумском \"Динамо\": боль по той команде всегда со мной — ციტატა: „...Владимир Тачевич Миканба, бывший тогда президентом футбольного клуба \"Динамо\" Сухум, мне тогда сказал прямым текстом: до совсем недавних пор тренировавший команду грузинский тренер написал заявление об уходе, потому что ему все труднее и труднее работать с абхазскими футболистами.“ ''წყარო:'' ''Sputnik-abkhazia.ru''. ციტატა: „...До войны оставался еще год, тогда и предположить никто не мог, что она начнется, но напряженность чувствовалась. Ушел грузинский тренер. Ушли грузинские игроки. Все время шли какие-то разговоры. Миканба довольно часто намекал – мол, трудные нынче времена, мол, может, что-то будет. Но на нас это поначалу совершенно не отражалось. Нам-то что? У нас свое дело: игры, тренировки, сборы, база, выезды. Мы входили в Первую лигу и летали по всей стране!“ ''წყარო:'' ''sport.rambler.ru''. წაკითხვის თარიღი: 28 დეკემბერი, 2019.</ref> პრეზიდიუმის წევრებად 13 დელეგატი იქნა არჩეული, მათ შორის საქართველოს ფეხბურთის ფედერაციის პრეზიდენტი ნოდარ ახალკაცი და გენერალური მდივანი დავით კვინიკაძე.<ref>დავით კვინიკაძე — საქართველოს ფეხბურთის ფედერაციის გენერალური მდივანი. ''წყარო:'' ''საქართველოს პარლამენტის ეროვნული ბიბლიოთეკა''. ''ეროვნული ფოტომატიანე''. წაკითხვის თარიღი: 27 დეკემბერი, 2019.</ref>\n\nდღის წესრიგში იდგა მთავარი საკითხი — თუ რომელ ჩემპიონატზე უნდა მიეღო მონაწილეობა სოხუმის „დინამოს“. გამოითქვა სხვადასხვა აზრი. შეხვედრა საკმაოდ დაძაბულ გარემოში წარიმართა. საკითხის განხილვა ფარული კენჭისყრით გადაწყდა. სხდომის 13 მონაწილემ კენჭისყრის დაწყებამდე დატოვა დარბაზი. მათმა უმრავლესობამ დელეგატის მანდატი ჩააბარა. კენჭისყრაზე უარი თქვა გალის რაიონის ყველა წარმომადგენელმა, სოხუმის „დინამოს“ კლუბის პრეზიდიუმის წევრმა გურამ გაბისკირიამ, სოხუმის „დინამოს“ კლუბის საბჭოს წევრებმა — ავთანდილ ბოკერიამ, ამრეკ მინჯიამ, ტარას ბელქანიამ, აფხაზეთის ფეხბურთის ფედერაციის თავმჯდომარის მოადგილემ — სერგო ფიფიამ და სხვებმა. ფარულ კენჭისყრაში მონაწილეობდა 86 კაცი. საბოლოოდ, ხმათა უმრავლესობით (71) მიღებული იქნა გადაწყვეტილება, სოხუმის „დინამოს“ საკავშირო ჩემპიონატის პირველი ლიგის გათამაშებაში მონაწილეობის შესახებ. ამავე დღეს, დაბა ეშერის სპორტულ ბაზაზე გაიმართა სოხუმის „დინამოს“ ფეხბურთელების კრება. კრების დასრულების შემდეგ გადაწყდა, რომ სოხუმის „დინამოს“ ტოვებდნენ: გუნდის მეორე მწვრთნელი — ირაკლი ქოიავა, ადმინისტრატორი — აკაკი პაპავა, კლუბის ვიცე-პრეზიდენტი — ნოდარ კაკულია და გუნდის რვა ფეხბურთელი — ბენიძე,<ref name=gurgenbenidze /> ჟორჟოლიანი,<ref name=\"zhorzholiani-gocha\" /> დოჩია, მალანია,<ref name=malaniya-soso /> ფარულავა, ჩიხრაძე,<ref name=GiorgiChikhradze /> ინალიშვილი და გოგრიჭიანი.<ref name=\"gogrichiani-gocha\" />\n\n== 2000-იანები == \n2000 წელს ქართული ფეხბურთის მესვეურთა ერთი ნაწილის ინიციატივითა და ძალისხმევით მოხერხდა სოხუმის „დინამოს“ ქართულ საფეხბურთო სივრცეში დაბრუნება. იმავე წლიდან კლუბი საქართველოს ეროვნული ჩემპიონატის რეგიონული ლიგის პირველობაზე ასპარეზობს. 2005–06 წლის საფეხბურთო სეზონში, საქართველოს ფეხბურთის ფედერაციის მხარდაჭერით, გარკვეული პოლიტიკური მოსაზრებებიდან გამომდინარე, გადაწყდა გამონაკლისის სახით სოხუმის „დინამოს“ უმაღლეს ლიგაში დაშვება. გუნდში, ეროვნული ჩემპიონატის კვალობაზე, რამდენიმე ცნობილი ფეხბურთელი გამოჩნდა, მათ შორის — გია ჩხაიძე, მამუკა წერეთელი, შოთა ჩომახიძე, ვალტერ გუჩუა, მამუკა რუსია, თემურ გადელია და სხვ. თუმცა, მძიმე ფინანსური მდგომარეობის გამო კლუბი ჩემპიონატს პირველივე სეზონში გამოეთხოვა.\n\n=== შემადგენლობა 2005  ===\n\n\n\n== 2010-იანები ==\n2013 წელს მამუკა ბიძინაშვილის<ref name=\"Davit-Taktakishvili\">მერაბ მამულაშვილი (25 ივლისი, 2018). სოხუმის „დინამოს“ დამფუძნებელი მამუკა ბიძინაშვილი: საკუთარ სტადიონს ავაშენებთ... ეს იქნება უეფას მეორე კატეგორიის კომპლექსი· ''ციტატა:'' „...ჩვენ გვყავს სათადარიგო გუნდი, სადაც 16–20 წლის ბიჭები თამაშობენ. ისინი თბილისის პირველობაზე გამოდიან და ასაკით ბევრად უფროს მოწინააღმდეგეებთან თამაშებით იზრდებიან და მიმაჩნია საქმისადმი სერიოზული დამოკიდებულებით, მომავალ წელს, რამდენიმე მათგანი მთავარ გუნდში დამკვიდრებასაც შეძლებს. მათი პროგრესისთვის ჩვენი მთავარი მწვრთნელი დავით თაქთაქიშვილი და მისი სტაფი ყველაფერს აკეთებენ.“ · დაარქივებულია ორიგინალიდან. დაარქივების თარიღი: 28 დეკემბერი, 2019. ''წყარო:'' ''გაზეთი „ლელო“''. წაკითხვის თარიღი: 28 დეკემბერი, 2019.</ref> თაოსნობით საფეხბურთო კლუბი „დინამო“ სოხუმი კვლავ დაუბრუნდა ქართულ ფეხბურთს და მას შემდეგ საქართველოს რეგიონული ლიგის უცვლელი მონაწილეა. 2013 წლიდან დღემდე სოხუმის „დინამოს“ მაისურით კლუბის ღირსება 200-ზე მეტმა ფეხბურთელმა დაიცვა. ამავე პერიოდში კლუბმა ოთხი მთავარი მწვრთნელი გამოიცვალა. \n\n2018 წლიდან გუნდი დავით თაქთაქიშვილმა ჩაიბარა.<ref name=\"სერგო-კორძაია\">სერგო კორძაია (12 დეკემბერი, 2018). სოხუმის „დინამოს“ მთავარი მწვრთნელი: იმედია, ახალ სეზონს ახალ სტადიონზე დავიწყებთ· ''ციტატა:'' „...2018 წელს სოხუმის „დინამო“ ახალი მთავარი მწვრთნელით შეხვდა. გამოცდილი რევაზ ძოძუაშვილის ნაცვლად, 23 წლის დავით თაქთაქიშვილი დაინიშნა, რომელმაც შემადგენლობა ლამის მთლიანად შეცვალა. მაშინ დაიწყო კლუბის სამწლიანი განვითარების გეგმის განხორციელება.“ · დაარქივებულია ორიგინალიდან. დაარქივების თარიღი: 29 დეკემბერი, 2019. ''წყარო:'' ''გაზეთი „ლელო“''. წაკითხვის თარიღი: 29 დეკემბერი, 2019.</ref><ref name=\"Robert-O’Connor\">Robert O’Connor (17 ივლისი, 2018). Where football meets politics · ''ციტატა:'' „...Davit Taktakishvili is the head coach of the ‘other’ Dinamo Sukhumi, heirs to the side created by internally displaced persons (IDPs) who split from Dinamo in the Soviet league and began again in the early 90’s in Tbilisi.“ · დაარქივებულია ორიგინალიდან. დაარქივების თარიღი: 29 დეკემბერი, 2019. ''წყარო:'' ''New Internationalist''. წაკითხვის თარიღი: 29 დეკემბერი, 2019.</ref><ref name=\"ილია-ნანობაშვილი\">ილია ნანობაშვილი (3 ოქტომბერი, 2019). ნაძალადევის სტადიონზე სოხუმური დერბი გაიმართა· სოხუმის „დინამომ“ 3–1 აჯობა „ცხუმს“. ''ციტატა:'' „...შეხვედრას აფხაზეთის მთავრობის სპორტის კულტურის და ახალგაზრდულ საქმეთა დეპარტამენტის უფროსი ვიტალი ბენდელიანი, აფხაზეთის ფეხბურთის ფედერაციის პრეზიდენტი სოსო მალანია და ვეტერანი ფეხბურთელები დაესწრნენ. სოხუმის დინამოს ამჟამად დავით თაქთაქიშვილი წვრთნის, ხოლო ცხუმს – ნუგზარ ბოჯგუა.“ · დაარქივებულია ორიგინალიდან. დაარქივების თარიღი: 29 დეკემბერი, 2019. ''წყარო:'' ''LeaderSport.ge'' . წაკითხვის თარიღი: 29 დეკემბერი, 2019.</ref><ref name=\"Роберт-О’Коннор\">Роберт О’Коннор (16 დეკემბერი, 2018). Грузинские изгнанники поддерживают память при помощи футбола· ''ციტატა:'' „...Существует и другое «Динамо (Сухуми)» — молодежная команда, организованная в Тбилиси и играющая в нижних эшелонах грузинского чемпионата. Как и «Гагра», этот клуб был создан по инициативе снизу, усилиями спортсменов и болельщиков, изгнанных из Абхазии. «Родители считали, что их детям необходимо сохранить принадлежность к Абхазии, — сказал Eurasianet.org тренер команды Давид Тактакишвили. — Хотя они грузины, они хотят помнить о своем бывшем доме. Они были очень взволнованы».“ · დაარქივებულია ორიგინალიდან. დაარქივების თარიღი: 29 დეკემბერი, 2019. ''წყარო:'' ''Eurasianet.org''. წაკითხვის თარიღი: 29 დეკემბერი, 2019.</ref><ref name=\"1tv\">New Internationalist посвятил статью «Динамо» Сухуми — «Там, где футбол встречается с политикой»· ''ციტატა:'' „...Журналист британского издания New Internationalist Роберт О’Коннор посвятил футбольному клубу «Динамо» Сухуми под названием «Там, где футбол встречается с политикой». Сухумская команда играет в «Г» группе Чемпионата региональной лиги Грузии. Команда является правопреемником того «Динамо» Сухуми, который выступал на чемпионате Советского Союза. Сейчас команда базируется в Тбилиси. Интервью изданию дал главный тренер «Динамо» Сухуми Давид Тактакишвили.“ 21.07.2018. დაარქივებულია ორიგინალიდან. დაარქივების თარიღი: 29 დეკემბერი, 2019. ''წყარო:'' ''1tv.ge''. წაკითხვის თარიღი: 29 დეკემბერი, 2019.</ref><ref name=\"videos-Dinamo-Sokhumi\">დავით თაქთაქიშვილის კომენტარი · ს.კ. „დინამო“ სოხუმის მთავარი მწვრთნელის დავით თაქთაქიშვილის კომენტარი მოსამზადებელ ეტაპსა და მეტოქე გუნდზე · ''წყარო: Dinamo Sokhumi''. გამოქვეყნდა 5 მარ. 2018-ში.</ref><ref name=\"novost-ge\">New Internationalist посвятил статью «Динамо» Сухуми· Интервью изданию дал главный тренер «Динамо» Сухуми Давид Тактакишвили. 22 июля 2018 года. დაარქივებულია ორიგინალიდან. დაარქივების თარიღი: 29 დეკემბერი, 2019. ''წყარო:'' ''novost.ge''. წაკითხვის თარიღი: 29 დეკემბერი, 2019.</ref> მისი ხელმძღვანელობით სოხუმის „დინამომ“ 58 მატჩი ჩაატარა. აქედან 27 შეხვედრაში გაიმარჯვება მოიპოვა, 20 შეხვედრა დათმო, ხოლო 11 მატჩი ფრედ დაასრულა.\n\n=== შემადგენლობა 2019  ===\n\n\n\n\n\n\n== 2020-იანები ==\n2020 წელს სოხუმის „დინამოს“ მესვეურთა ინიციატივითა და ძალისხმევით, კლუბის ბაზაზე, აფხაზური ფეხბურთის ისტორიაში პირველად შეიქმნა ქალთა საფეხბურთო კლუბი „დინამო“ სოხუმი, რომელიც ამავე წელს შემდეგი შემადგენლობით ჩაერთო საქართველოს ქალთა მე-5 ეროვნულ საფეხბურთო ჩემპიონატში — მეკარეები: მარიამ როსტიაშვილი, ნინო კურტანიძე. მცველები: სოფო ოსიაშვილი, ლანა ქარდავა, თამარ ახობაძე, ელენე ელოშვილი, მარიამ მეტრეველი. ნახევარმცველები: მედეა მუმლაძე, ელენე გაზდელიანი, მარიამ კაკალაშვილი, ნინო ჩანგელია, ანა კულდონაშვილი, თეა მეტრეველი. თავდამსხმელები: თაკო კვალიაშვილი, ლიზი გომელაური, ნინო ჭუჭულაშვილი, ანა კოშაძე, ნეგარ საიდი. \n\nრაც შეეხება ვაჟთა გუნდს, მის რიგებში 2021 წლის გაზაფხულის მეორე ნახევარში რამდენიმე ცვლილება განხორციელდა. ქვემოთ წარმოდგენილია გუნდის მიმდინარე შემადგენლობა 5 მაისისთვის არსებული მონაცემებით.\n\n=== შემადგენლობა 2021  ===\n<ref>„დინამო“ სოხუმი 2022/23  // ''fcdinamosokhumi.ge''</ref>\n\n\n\n\n\n\n\n \n\n \n \n\n\n\n\n\n\n \n  \n\n\n\n\n \n\n\n\n== კლუბის მმართველობა ==\n=== მენეჯმენტი === \n\n\n=== მწვრთნელები ===\n\n\n== მთავარი მწვრთნელები ==\n\n\n== ბომბარდირები ==\n\n\n== სიმბოლიკა ==\n=== ლოგოები ===\n<gallery mode=\"packed-hover\" heights=\"154px\">\nფაილი:FC Dinamo Sokhumi Logo (v.2).png|ალტ=|\nფაილი:FC Dinamo Sokhumi Logo (v.3).png|ალტ=|\nფაილი:FC Dinamo Sokhumi Logo.png|ალტ=|\n</gallery>\n\n==მიღწევები==\n;  საქართველოს სსრ ჩემპიონატი\n* ჩემპიონი: 1947, 1948 \n* ვიცე-ჩემპიონი: 1936 \n* ბრინჯაოს პრიზიორი: 1955 \n;  საქართველოს სსრ თასი\n* თასის მფლობელი: 1944, 1948\n* ფინალისტი: 1947\n\n==ცნობილი ფეხბურთელები==\n<div style=\"-moz-column-count: 3; -webkit-column-count: 3; -o-column-count: 3; -ms-column-count: 3; column-count: 3; text-align: left;\">\n*  ავთანდილ ღოღობერიძე (1940–1941)\n*  ვალტერ სანაია (1941–1943)\n*  იური ვარდიმიადი (1942–1948)\n*  გიორგი ანთაძე (1942–1943)\n*  ნიკიტა სიმონიანი (1944–1945)\n*  ვლადიმერ მარღანია (1945)\n*  ნიაზ ძიაპშიპა (1945)\n*  ალექსანდრე დოროხოვი (1947)\n*  ანდრო ზაზროევი (1947–1948)\n*  ოთარ გაბელია (1972–1973)\n*  ახრიკ ცვეიბა (1983–1984)\n*  გელა ინალიშვილი (1984–1989)\n</div>\n\n== ლიტერატურა ==\n\n* \n* \n* \n* \n* \n\n\n== პერიოდიკა ==  \n\n* \n* \n* \n\n\n==იხილეთ აგრეთვე==\n* საქართველოს საფეხბურთო კლუბების სია\n\n==რესურსები ინტერნეტში==\n* კლუბის ოფიციალური Facebook გვერდი\n\n\n\n== კომენტარები ==\n\n\n==სქოლიო==\n\n\n\n\n\n \nკატეგორია:საქართველოს საფეხბურთო კლუბები\nკატეგორია:სსრ კავშირის საფეხბურთო კლუბები", "url": "https://ka.wikipedia.org/wiki/დინამო_სოხუმი_(საფეხბურთო_კლუბი)", "length": 22754}
{"id": "14237", "title": "დინამო ბათუმი (საფეხბურთო კლუბი)", "text": "მინი|მარჯვნივ|ძველი ლოგო\nმინი|მარჯვნივ|ძველი ლოგო\n'''დინამო ბათუმი''' — ქართული საფეხბურთო კლუბი ქალაქ ბათუმიდან. დაარსდა 1923 წელს. ასპარეზობს ეროვნულ ლიგაში. სსრ კავშირის ჩემპიონატების მონაწილე (1939, 1960–1989). საქართველოს ორგზის ჩემპიონი და ხუთგზის ვიცე-ჩემპიონი, საქართველოს თასის მფლობელი და ხუთგზის ფინალისტი, საქართველოს სუპერთასის ორგზის მფლობელი და სამგზის ფინალისტი. საშინაო მატჩებს ატარებს აჭარაბეთ არენაზე.  \n\n== ისტორია ==\n1912 წლის ზაფხულში ბათუმში პირველი საფეხბურთო გუნდი შეიქმნა „ხოლოდნო სლობოდსკაიას“ სახელწოდებით.<ref>ქართული ფეხბურთის თარიღისათვის // „ლელო“, 2005, № 36, გვ. 4.</ref> 1914 წლისათვის ბათუმს ათამდე ორგანიზებული და ბევრი „ველური“ გუნდი ჰყავდა. ქალაქის პირველობაზე ერთმანეთს ხვდებოდნენ: „სელექტედი“, „გიმნაზიჩესკაია“, „დრუჟბა“, „ვოლნიე სოკოლა“, „არაქსი“, „გრეჩისკაია“, „ბონდარი“, „მარსი“ და სხვ.\n\nამ პერიოდშივე ბათუმელებმა პირველი საქალაქთაშორისო შეხვედრა გამართეს. ქალაქის ნაკრები ფოთში გაემგზავრა, სადაც დიდი ანგარიშით 0–8 დამარცხდა. შემდეგი ჩასვლისას ბათუმელებმა ფოთელები 1–0 დაამარცხეს. იმავე 1913 წელს სოხუმში გაემგზავრა „არაქსი“, ეს მატჩი ფრედ — 0–0 დასრულდა, განმეორებით მატჩში ბათუმში „არაქსმა“ დამაჯერებლად — 5–0 მოიგო.\n\nბათუმში სპორტის და კერძოდ კი ფეხბურთის განვითარებაში მნიშვნელოვანი როლი ბათუმის ვაჟთა გიმნაზიის ფიზკულტურის მასწავლებელმა ეროვნებით ჩეხმა — ა. კოუბამ შეასრულა, რომელიც რეგიონში საზოგადოება „შევარდენის“ შექმნის ინიციატორი იყო.\n\n1921 წელს ბათუმში შემდეგი გუნდები შეიქმნა: „მეზღვაური“, „წითელი რაინდი“, კომკავშირული საფეხბურთო კოლექტივი „კსმ“, ხოლო ორი წლის შემდეგ ცნობილი საფეხბურთო გუნდი „ბდპო“<ref group=\"კომ.\">ბდპო — ბათუმის ნებაყოფლობითი ხანძარსაწინააღმდეგო საზოგადოება ().</ref> ჩამოყალიბდა, რომელიც მალე საქართველოს ერთ-ერთი უძლიერესი გუნდი გახდა.\n\nბდპო-ში თამაშობდნენ: ძმები ანდრო და სოკრატ იოაკიმიდები, გ ფაჩულია, გ. ბაუერი, კ. ფსაროსი, ლ. ლაზარევი, ლ. აბაშიძე, ვ. დარჩია, ა. ბიბაევი, ს. კარაკულიანი, ა. პოპკოვი, ნ. ანიკინი, კ. ბერმანი, რ. პოღოსოვი, რ. ფალავანდიშვილი და სხვ.\n\nწლების მანძილზე ბდპო წარმატებით თამაშობდა თბილისელების, ფოთელების, სოხუმელების და სხვა ქალაქების გუნდების წინააღმდეგ. 1924 წელს ბათუმურმა გუნდმა ორი შეხვედრა ჩაატარა ამიერკავკასიის ინდუსტრიული ინსტიტუტის (ზიი) გუნდთან. ბათუმში სტუმრებმა 1–0 იმარჯვეს, ხოლო თბილისში ბათუმელებმა იმავე ანგარიშით გაიმარჯვეს. ბდპო-მ არაერთხელ სძლია საზღვარგარეთული გემების მეზღვაურებს. იმავე წელს ბათუმში ჩამოვიდა ხარკოვის ნაკრები გუნდი, რომელმაც მანამდე საკავშირო შეჯიბრებაში გაიმარჯვა. სტუმრებმა სამი შეხვედრა გამართეს, მათ შორის ბათუმელებთან გამართული მატჩი 2–2 დასრულდა. უანასკნელი შეხვედრა ხარკოველებმა საქართველოს ნაკრებთან გამართეს, რომელშიც მრავლად იყვნენ წარმოდგენილი ბათუმელი ფეხბურთელები. შეხვედრას იმ ხანებში არნახულად დიდი აუდიტორია დაესწრო — ხუთი ათასი მაყურებელი. მატჩი მასპინძელთა გამარჯვებით — 1–0 დასრულდა.\n\n1925 წელს, ბათუმის ფეხბურთელთა ნაკრებმა ორი ამხანაგური შეხვედრა გამართა თურქეთში ტრაბზონის ნაკრებ გუნდთან. პირველ მატჩში სტუმრებმა 7–1 გაიმარჯვეს მეორე კი 1–2 დათმეს.\n\n1926 წლის 2 დეკემბერს, ბაქოში, ამიერკავკასიის პირველ ჩემპიონატში საქართველოს ნაკრებმა, რომლის შემადგენლობაში ბევრი ბათუმელი ფეხბურთელი გამოდიოდა, დიდი უპირატესობით სძლია სომხეთის ნაკრებს — 4–0. აღნიშნულ შეხვედრაში საქართველოს ნაკრების ღირსებას ბაღდოევი, ფოჩხუა, ლაზარევი, ანიკინი, იმნაძე, ფრუიძე, ქოიავა, იოაკიმიდი, ვაჩნაძე, ფაჩულია და ქებაძე იცავდნენ. მომდევნო სამი თამაში სომხეთის ნაკრებთან კვლავ ამიერკავკასიის ჩემპიონატის ეგიდით ჩატარდა: 1928 წელს 5–1, 1934 წელს 4–0, ხოლო 1935 წელს 3–0 — საქართველოს ნაკრების სასარგებლოდ. \n\n1927 წლის საქართველოს პირველი ჩემპიონატის გამარჯვებული ბათუმის ნაკრები გუნდი გახდა. ბათუმელებმა სამივე მატჩში (თბილისელები და ფოთელები 2–1, სოხუმელები 3–0) დაამარცხეს მეტოქეები. ბათუმის ნაკრების ღირსებას იცავდნენ: ლ. აბაშიძე, ლ. ანიკინი, ნ. ანიკინი, ა. ბიბაევი, ა. იოაკიმიდი, ვ. დარჩია, ლ. ლაზარევი, ა. აკოპოვი, რ. ფალავანდიშვილი, გ. ფაჩულია, რ. პოღოსოვი, გ. ფსაროსი, ა. ფოჩხუა, ს. ქსენოფონტოვი და ა. შიოშვილი. \n\nთანდათან ფეხბურთი აჭარაში პოპულარული ხდებოდა და სულ უფრო მეტი ახალგაზრდა ინტერესდებოდა ამ თამაშით. გუნდებში ბევრი ახალგაზრდა პერსპექტიული მოთამაშე ჩნდებოდა, რომლებიც შემდგომ წლებში ქვეყნის წამყვანი გუნდების ღირსებას იცავდნენ. მათ შორის იყვნენ: ბორის ფროლოვი, ალკივიად ფეხლევანიდი, იბრაჰიმ სარჯველაძე, ედუარდ ტანტიბა, გიორგი აროშიძე, ანზორ კავაზაშვილი, ილია დათუნაშვილი და სხვები, რომლებმაც თბილისის „დინამოში“ დიდი ფეხბურთი ითამაშეს. ბათუმში ფეხი აიდგეს რემიზ კამიშევმა (მოგვიანებით მოსკოვის „ტორპედო“), საშა ელიავამ, ანზორ კვაჭაძემ, ნიკოლოზ კეშელავამ, როინ კვასხვაძემ, ვალერიან ცხარტიშვილმა, გარი ქიქავამ, იგორ ფროლოვმა (იცავდა მოსკოვის „სპარტაკის“ და „ლოკომოტივის“ ღირსებას.)\n\n1928 წლის საქართველოს ჩემპიონატში ბათუმის გუნდმა თბილისის ნაკრების შემდეგ მეორე ადგილი დაიკავა. 1920-იანი წლების ბოლოს და 1930-იანი წლების დასაწყისში, ფეხბურთის პოპულარობა ქალაქში კლებულობს, აღმასვლა კი 1930-იანი წლების მეორე ნახევარს უკავშირდება. \n\n1936 წელს საკლუბო გუნდების სსრ კავშირის პირველობა გაიმართა, იმავე წლის ზაფხულში სსრ კავშირის თასიც გათამაშდა, რომლისთვისაც ბრძოლაში 39 ქალაქის 83 გუნდი ჩაება. ბათუმის „დინამო“ პირველივე წრეში თბილისელ თანაკლუბელებთან დამარცხდა. 1936 წელს ბათუმში შიდა პირველობა ორ კატეგორიად გაიმართა — პირველში „დინამომ“ იმარჯვა, მეორეში „ბურევესტნიკმა“. 1938 წელს ბათუმის „დინამომ“ საქართველოს ჩემპიონის ტიტული მეორედ მოიპოვა.\n\nიმავე წელს „დინამო“ ახლადდაარსებულ კონსტიტუციის თასს დაეუფლა. ბათუმელმა ფეხბურთელებმა ერთ სეზონში სამი ტიტული მოიპოვეს — 1938 წლის 12 დეკემბერს სოხუმელ თანაკლუბელებს 5–2 მოუგეს. 1938 წელს კიდევ ერთი ღირშესანიშნავი მოვლენა უკავშირდება. ენთუზიასტთა ინიციატივითა და დახმარებით ბათუმში დაიწყეს სტანდარტული ზომების საფეხბურთო მინდვრის მოწყობა.\n\n1939 წელს საკავშირო ფეხბურთის ფედერაციის გადაწყვეტილებით ბათუმის დინამოელები სსრ კავშირის პირველობის „ბ“ კლასის გათამაშებაში ჩართეს. 23 ქულით გუნდმა მე-13 ადგილი დაიკავა, ხოლო შიდა პირველობაში „დინამო“ მე-5 ადგილზე გავიდა.\n\n1940 წელს საუკეთესო გუნდის წოდების მოსაპოვებლად ბათუმურმა კლუბმა თბილისელი თანაკლუბელები 3–1 დაამარცხეს და მესამედ მოიპოვეს ქვეყნის ჩემპიონობა. იმავე წელს სსრ კავშირის თასის გათამაშებაში ბათუმის დინამოელები 1/8 ფინალიდან გამოვარდნენ. მეორე მსოფლიო ომის მიუხედავად 1943 წელს საქართველოს პირველობა მაინც ჩატარდა, სადაც „დინამო“ მხოლოდ მე-6 ადგილზე გავიდა.\n\n* 1945 — მე-3 ადგილი საქართველოს ჩემპიონატში\n* 1946 — მე-2 ადგილი \n* 1947 — მე-3 ადგილი და საქართველოს თასი\n* 1948 — მე-3 ადგილი\n\n* 1960 — მე-7 ადგილი. მოკავშირე რესპუბლიკების I ზონა. „ბ“ კლასი\n* 1961 — მე-6 ადგილი. მოკავშირე რესპუბლიკების I ზონა. „ბ“ კლასი\n* 1962 — მე-7 ადგილი. მოკავშირე რესპუბლიკების II ზონა. „ბ“ კლასი\n* 1963 — 1-ლი ადგილი. მოკავშირე რესპუბლიკების I ზონა. „ბ“ კლასი.<ref group=\"კომ.\">სსრკ ჩემპიონატის „ა“ კლასში გადასასვლელ მატჩში დინამოელებმა მეორე ზონაში გამარჯვებული თბილისის „ლოკომოტივთან“ დათმეს ორრაუნდიანი (1–0 და 1–5) შეხვედრა.</ref>\n* 1964 — 1-ლი ადგილი. მოკავშირე რესპუბლიკების IV ზონა. „ბ“ კლასი.<ref group=\"კომ.\">ხუთ ზონაში გამარჯვებულებს შორის ჩატარებულ „ა“ კლასში გადასასვლელ ტურნირში დინამოელებმა მეოთხე ადგილი დიკავეს. იმავე წელს ბათუმელებმა ერთი საერთაშორისო შეხვედრა გამართეს — „დინამომ“ ირანული „შახინი“ 5–0 დაამარცხა.</ref>\n* 1965 — მე-10 ადგილი. მოკავშირე რესპუბლიკების I ზონა. „ბ“ კლასი.\n* 1966 — მე-9 ადგილი. სსრკ ჩემპიონატის „ა“ კლასის მეორე ჯგუფი (I ქვეჯგუფი).<ref group=\"კომ.\">ამავე წელს „დინამომ“ თბილისის საერთაშორისო ზამთრის ტურნირში ფინალი (თერთმეტმეტრიანების სერიაში) დათმო თბილისი „ლოკომოტივთან“. ჯგუფში „დინამომ“ ლენინგრადის „ზენიტი“ და „ტატრანი“ (ჩეხოსლოვაკია) დაამარცხა.</ref>\n* 1967 — მე-18 ადგილი. „ა“ კლასის მეორე ჯგუფი (I ქვეჯგუფი)\n* 1968 — მე-7 ადგილი. „ა“ კლასის მეორე ჯგუფი (III ქვეჯგუფი).<ref group=\"კომ.\">ბომბარდირი: ბ. გიორგაძე (13 გოლი).</ref>\n* 1969 — მე-7 ადგილი. „ა“ კლასის მეორე ჯგუფი (IVქვეჯგუფი)\n* 1970 — მე-10 ადგილი. „ა“ კლასის მეორე ჯგუფი (II ზონა)\n* 1971 — მე-4 ადგილი. „ა“ კლასის მეორე ჯგუფი (IV ზონა)\n* 1972 — მე-5 ადგილი. „ა“ კლასის მეორე ჯგუფი (III ზონა)\n* 1973 — მე-11 ადგილი. „ა“ კლასის მეორე ლიგა (IV ზონა)\n* 1974 — მე-2 ადგილი. „ა“ კლასის მეორე ლიგა (III ზონა)\n* 1975 — მე-12 ადგილი. „ა“ კლასის მეორე ლიგა (I ზონა)\n* 1976 — მე-6 ადგილი. „ა“ კლასის მეორე ლიგა (III ზონა)\n* 1977 — მე-9 ადგილი. „ა“ კლასის მეორე ლიგა (IV ზონა)\n* 1978 — მე-13 ადგილი. „ა“ კლასის მეორე ლიგა (IV ზონა)\n* 1979 — მე-15 ადგილი. „ა“ კლასის მეორე ლიგა (IV ზონა)\n* 1980 — მე-10 ადგილი. „ა“ კლასის მეორე ლიგა (IX ზონა)\n* 1981 — მე-9 ადგილი. „ა“ კლასის მეორე ლიგა (IX ზონა)<ref>1981 (Championship) Second League</ref>\n* 1982 — მე-10 ადგილი. „ა“ კლასის მეორე ლიგა (IX ზონა)\n* 1983 — 1-ლი ადგილი. „ა“ კლასის მეორე ლიგა (IX ზონა)\n* 1984 — მე-11 ადგილი. „ა“ კლასის პირველი ლიგა\n* 1985 — მე-11 ადგილი. „ა“ ჯგუფი, პირველი ლიგა\n* 1986 — მე-11 ადგილი. „ა“ პირველი ლიგა\n* 1987 — მე-19 ადგილი. „ა“ კლასის პირველი ლიგა\n* 1988 — მე-16 ადგილი. „ა“ კლასის პირველი ლიგა\n* 1989 — მე-18 ადგილი. „ა“ კლასის პირველი ლიგა\n\n== მნიშვნელოვანი თარიღები ==\n*1923: კლუბი დაარსდა სახელწოდებით „დინამო ბათუმი“\n*1990: კლუბს სახელი შეეცვალა: საფეხბურთო კლუბი „ბათუმი“ (FC Batumi)\n*1994: კლუბს დაუბრუნდა პირვანდელი სახელი (FC Dinamo Batumi)\n*1995: კლუბი პირველად მონაწილეობს ევროპის თასის გათამაშებაში (C2) (სეზონი 1995/96)\n\n==მიღწევები==\n; ეროვნული ლიგა \n* ჩემპიონი: 2021, 2023\n* ვიცე-ჩემპიონი: 1997–98, 2014–15, 2019, 2020, 2022\n; საქართველოს თასი \n* თასის მფლობელი: 1997–98\n* ფინალისტი: 1992–93, 1994–95, 1995–96, 1996–97, 2023\n; საქართველოს სუპერთასი \n* სუპერთასის მფლობელი: 1997–98, 2022\n* ფინალისტი: 1995–96, 1996–97, 2023\n\n== შემადგენლობა 2021 ==\n''მონაცემები წარმოდგენილია Crystalbet ეროვნული ლიგის ოფიციალური საიტიდან 2021 წლის 5 ნოემბრის მონაცემებით.''<ref>დინამო ბთ - ეროვნული ლიგა (erovnuliliga.ge)</ref>\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n== 2019 წლის ტრანსფერები ==\n\n=== მოვიდნენ ===\n\n\n<small>* — იჯარით</small><br />\n<small>** — იჯარიდან</small>\n\n=== წავიდნენ ===\n\n\n<small>* — იჯარით</small><br />\n<small>** — იჯარიდან</small>\n\n== ევროთასებზე ==\nმინი|მარჯვნივ|[[ლეხი (საფეხბურთო კლუბი)|„ლეხი“]] 5–0 „დინამო“ ბათუმი\n\n\n== 1990 წლიდან ==\n\n\n\n\n== ცნობილი ფეხბურთელები ==\n\n\n\n*  რევაზ ჩელებაძე\n*  ნოდარ ხიზანიშვილი\n*  ვახტანგ ქორიძე\n*  გარი ქიქავა\n*  ნუკრი კაკილაშვილი\n*  ლევან ხომერიკი\n*  შალვა აფხაზავა\n*  შოთა ბაბუნაშვილი\n*  ალექსანდრე ბაციკაძე\n*  გრიგოლ ბედიაშვილი\n*  ელგუჯა გრიგალაშვილი\n*  ალექსანდრე გურული\n*  ვიტალი დარასელია (უმცროსი)\n\n*  ვლადიმერ დვალიშვილი\n*  კახაბერ მჟავანაძე\n*  რობერტ ზირაქიშვილი\n*  სევასტი თოდუა\n*  ლაშა თოთაძე\n*  ალექსანდრე კოშკაძე\n*  უჩა ლობჟანიძე\n*  მიხეილ მახვილაძე\n*  გიორგი სეთურიძე\n*  ირაკლი სირბილაძე\n*  ლაშა ქებაძე\n*  ბესიკ ჩიმაკაძე\n*  მიხეილ ჯიშკარიანი\n*  ზაზა ჭელიძე\n\n\n==იხილეთ აგრეთვე==\n* საქართველოს საფეხბურთო კლუბების სია\n\n== რესურსები ინტერნეტში ==\n* ოფიციალური საიტი\n* Global Sports Archive\n* Weltfussballarchiv\n\n==კომენტარები==\n\n\n== სქოლიო ==\n\n\n\n\n\n\nკატეგორია:საქართველოს საფეხბურთო კლუბები\nკატეგორია:დინამო ბათუმი (საფეხბურთო კლუბი)", "url": "https://ka.wikipedia.org/wiki/დინამო_ბათუმი_(საფეხბურთო_კლუბი)", "length": 10625}
{"id": "14239", "title": "კოლხეთი-1913 ფოთი (საფეხბურთო კლუბი)", "text": "'''„კოლხეთი“''' — ქართული საფეხბურთო კლუბი ქალაქ ფოთიდან. 1978 წლის საქართველოს სსრ ჩემპიონი და სუპერთასის მფლობელი, საქართველოს 1993–94 და 1996–97 წლების ვიცე-ჩემპიონი. პირველი დამოუკიდებელი ეროვნული ჩემპიონატის მონაწილე.<ref>30 წლის წინ საქართველოს პირველი ეროვნული ჩემპიონატი დაიწყო</ref> ერთ-ერთი უძველესი საფეხბურთო კლუბი საქართველოში. თამაშობს „ფაზისის“ სტადიონზე.\n\n== ისტორია ==\nდაარსდა 1913 წელს და 1978 წლამდე „კოლხიდას“ სახელით ასპარეზობდა. 1978 და 1988 წლებში მოიგო საქართველოს სსრ-ის რეგიონული ჩემპიონატი. საქართველოს ეროვნული ჩემპიონატის დაწყებამდე მეტ-ნაკლები წარმატებით ასპარეზობდა იმდროინდელი საკავშირო პირველობის მეორე ლიგაში.\n\n„კოლხეთი-1913-ის“ სახელით მონაწილეობა მიიღო საქართველოს ეროვნული ჩემპიონატის პირველი გათამაშების (1990) გახსნით მატჩში, „თბილისის „იბერიას“ წინააღმდეგ. მატჩი, რომელიც ბორის პაიჭაძის ეროვნულ სტადიონზე გაიმართა, „კოლხეთმა“ 1–0 მოიგო.<ref>''გოგილავა, ლაშა,'' ფოთის „კოლხეთი-1913“ — წარსული და ახალი გუნდი // „პრემიერი“, 2009, № 9.</ref> გუნდმა ამ ისტორიულ მატჩში ასეთი შემადგენლობით ითამაშა: მამუკა გვასალია, აშოტ კურგენიანი, რობერტ ქაჯაია, გია გიორგაძე, გია გიგატაძე, მერაბ შამათავა, ზურაბ თოფურია, დავით მახარაძე, მამუკა ჯუღელი, ნუგზარ თვარაძე, ოდისეი ავრამიდისი. შეცვლაზე შევიდნენ: ოთარ თიბილაშვილი, ზაზა ინიაშვილი, მამუკა ბაჯალაძე.<ref>ეროვნული ჩემპიონატის პირველი მატჩი 30 წლის წინათ გაიმართა</ref><ref>30 წლის წინ, საქართველოს პირველი ეროვნული საფეხბურთო ჩემპიონატი გაიხსნა!</ref> პირველი ეროვნული ჩემპიონატი „კოლხეთმა“ მეხუთე ადგილზე დაამთავრა.\n\nპირველი ჩემპიონატიდან მოყოლებული 2006 წლის სეზონის ბოლომდე, „კოლხეთი“ არასდროს აღმოჩენილა აუტსაიდერთა შორის, 17 სეზონის განმავლობაში ორი შემთხვევა იყო, როდესაც გუნდი მეცხრე ადგილზე გავიდა, ერთხელაც გუნდმა მეათე ადგილი დაიკავა, სხვა დანარჩენ შემთხვევაში კი პირველ ხუთეულში იკავებდა ადგილს. საუკეთესო შედეგი საქართველოს უმაღლეს ლიგაში „კოლხეთს“ 1993–94 და 1996–97 წლებში ჰქონდა, როდესაც გუნდმა მეორე ადგილი დაიკავა, სამჯერ კი — მესამე.\n\nპირველ სამეულში „კოლხეთი“ ხუთივეჯერ სოსო ფილიას ხელმძღვანელობით მოხვდა; საერთო ჯამში, ამ სპეციალისტს არა მხოლოდ „კოლხეთის“, არამედ დამოუკიდებელი საქართველოს ჩემპიონატების ისტორიაში უნიკალური შედეგი აქვს: თოთხმეტი სეზონის განმავლობაში ხელმძღვანელობდა თავისი მშობლიური ქალაქის გუნდს. ამ თოთხმეტი სეზონიდან, ათი სრულად ჩაატარა, სამჯერ — სხვა სპეციალისტი შეცვალა მთავარი მწვრთნელის პოსტზე, ერთხელ კი თვითონ მოუხდა წასვლა სეზონის დასაწყისშივე. სხვადასხვა დროს, ფოთის „კოლხეთს“ ხელმძღვანელობდნენ — ჯონი ჯანელიძე, გიგლა იმნაძე, გია ტყებუჩავა, დავით მახარაძე, სერგო გაბელაია. \n\n2006 წლის ზაფხულში, ფოთის „კოლხეთს“ უმაღლეს ლიგაში ასპარეზობაზე უარი ეთქვა, ამასთან ერთად გუნდს არც პირველ ლიგაში თამაშის უფლება მისცეს. გუნდმა ერთი წელი მეორე ლიგაში, შემდეგ ორი სეზონი პირველ ლიგაში ისაპარეზა და ბოლოს უმაღლეს ლიგაში თამაშის უფლებაც მოიპოვა. ეს წარმატება გუნდის წევრებისა და გულშემატკივრების ერთსულოვანი შეფასებით კლუბის იმჟამინდელი პრეზიდენტის — თემურ ბარქაიას სახელს უკავშირდება.\n\nსათამაშო კარიერის დასრულების შემდეგ მშობლიურ გუნდში ამჯერად უკვე მწვრთნელებად დაბრუნდნენ — ზაზა ინიაშვილი, დავით მახარაძე, ნუგზარ თვარაძე, მამუკა გვასალია. კლუბის მწვრთნელებიდან აღსანიშნავია აგრეთვე ბესიკ შეროზიას მუშაობის პერიოდი, რომელიც „კოლხეთის“ სათავეში 2009 წლის მიწურულს მივიდა და სწორედ მისი ხელმძღვანელობით შეძლო ფოთელთა გუნდმა ოთხწლიანი პაუზის შემდეგ უმაღლეს ლიგაში დაბრუნება. შეროზიამ თავის ახალ გუნდში რამდენიმე გამოცდილი ფეხბურთელი მოიყვანა, მათ შორის — ვალტერ გუჩუა, გია თოდუა, დავით ჭითანავა, შალვა ღონღაძე და დავით ქირია.\n\nამათთან ერთად არანაკლები წვლილი მიუძღვით იმ მოთამაშეებსაც, რომლებიც გუნდში უფრო ადრეც თამაშობდნენ — გიზო შენგელიას, ვლადიმერ ჯოჯუას, ბორის გელაჭეიშვილს, დათა სიჭინავას, მანუჩარ წიქარიშვილს, ლევან თედიაშვილს, დავით ციცხვაიას, გელა ციკოლიას, პაატა ცხვიტარიას, ედუარდ ფარცვანიას, ომარ გოგონაიას, გურამ აბურჯანიას და სხვებს.\n\nფოთის „კოლხეთი“ არასდროს განიცდიდა კვალიფიციური ფეხბურთელების დეფიციტს და 1990 წლიდან მოყოლებული ამ გუნდში ეროვნული ჩემპიონატის კვალობაზე გამორჩეულ რამდენიმე ათეულ მოთამაშეს უასპარეზია, მათ შორის — მამუკა გვასალიას, დათო მახარაძეს, ნუგზარ მიქაბერიძეს, გიორგი დარასელიას, რობერტ ქაჯაიას, გია გიორგაძეს, ზაველი ღაღანიძეს, ვალერი ტორჩინავას, ბახვა ამბიძეს, გელა ფანჩულიძეს, მიხეილ ქობულაძეს, გოგა გახოკიძეს, აკაკი დევაძეს, ელდარ გვასალიას, დავით კვირკველიას და სხვა ფეხბურთელებს, რომელთა საფეხბურთო კარიერაც უშუალოდ უკავშირდება კლუბის ისტორიას.<ref>''ტუხაშვილი, გია,'' ტრადიცია ბრუნდება // „ლელო“, 21 მაისი, 2010, № 117 (13 105), გვ. 5.</ref>\n\n2023 წლის ბოლოს ფოთის „კოლხეთი“ ეროვნულ ლიგაში დაბრუნდა. დავით კვირკველიას გუნდმა ეროვნული ლიგა 2-ის ბოლო ტურში უშუალო კონკურენტ „გარეჯთან“ სასურველ შედეგს მიაღწია. ფოთელებს ფრეც აწყობდათ, საგარეჯოელებს მხოლოდ მოგება. მე-19 წუთზე დათა სიჭინავამ საჯარიმო დარტყმით სტუმრები დააწინაურა, რასაც მატჩის მიწურულს გიორგი პაპუაშვილმა უპასუხა და ფრე — 1–1. აღსანიშნავია, რომ „გარეჯს“ ბოლოს მოგებაც შეეძლო, მაგრამ სტუმრები ხარიხამ გადაარჩინა. საბოლოოდ, ფოთის „კოლხეთმა“ 77 ქულით პირველი ადგილი დაიკავა და ეროვნულ ლიგაში 5-წლიანი პაუზის შემდეგ დაბრუნდა.<ref>ფოთის „კოლხეთი“ ეროვნულ ლიგაში დაბრუნდა</ref>\n\n2024 წლის სეზონში კლუბში მწვრთნელი მეორედ შეიცვალა. ეროვნული საფეხბურთო ლიგის მე-13 ტურში, საკუთარ სტადიონზე „სამგურალთან“ (3–3) ფრედ დასრულებული მატჩის შემდეგ, კლიმენტი წიტაიშვილმა თანამდებობა დატოვა და მის ნაცვლად კახა ჩხეტიანი დაინიშნა. წიტაიშვილი დავით კვირკველიას წასვლის შემდეგ დროებითი მწვრთნელის ფუნქციას ასრულებდა და კლუბს მხოლოდ რამდენიმე მატჩში ხელმძღვანელობდა.<ref>ჩხეტიანმა კოლხეთი ჩაიბარა</ref><ref>ფოთის „კოლხეთი“ კახა ჩხეტიანმა ჩაიბარა</ref>\n\n== ევროტურნირებზე ==\n\n\n== მიღწევები ==\n*'''საქართველოს სსრ ჩემპიონატი'''\n** ჩემპიონი: 1978\n*'''საქართველოს უმაღლესი ლიგა'''\n** მეორე ადგილი: 1993–94, 1996–97\n** მესამე ადგილი: 1995, 1996, 1998\n*'''პირველი ლიგა''' \n** მეორე ადგილი: 2009–10, 2013–14 (ჯგუფი A)\n*'''საბჭოთა კავშირის მეორე ლიგა'''\n** მეორე ადგილი: 1989\n** მესამე ადგილი: 1982, 1983, 1984, 1987\n\n== შემადგენლობა 2024 ==\n''მონაცემები ზამთრის სატრანსფერო ფანჯრის დახურვის შემდეგ.''<ref>კოლხეთი 1913</ref>\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n== 2017 წლის ტრანსფერები ==\n\n=== მოვიდნენ ===\n\n\n<small>* — იჯარით</small><br />\n<small>** — იჯარიდან</small>\n\n=== წავიდნენ ===\n\n\n<small>* — იჯარით</small><br />\n<small>** — იჯარიდან</small><br />\n\n==იხილეთ აგრეთვე==\n* საქართველოს საფეხბურთო კლუბების სია\n\n== პერიოდიკა ==  \n\n* \n\n\n== რესურსები ინტერნეტში ==\n\n* კოლხეთი 1913 — ეროვნული ლიგის საიტზე\n* \n\n\n\nკატეგორია:სსრ კავშირის საფეხბურთო კლუბები\n\n==სქოლიო==\n\n\n\n\n\n\nკატეგორია:საქართველოს საფეხბურთო კლუბები\nკატეგორია:კოლხეთი-1913 ფოთი", "url": "https://ka.wikipedia.org/wiki/კოლხეთი-1913_ფოთი_(საფეხბურთო_კლუბი)", "length": 6430}
{"id": "14242", "title": "დინამო", "text": "ტერმინი '''დინამო''' შესაძლოა ნიშნავდეს:\n\n*დინამო — ელექტრო გენერატორი.\n*დინამო — მოსკოვის მეტროპოლიტენის სადგური.\n*დინამო — სპორტსაზოგადოება.\n*პროფესიული საფეხბურთო კლუბები:\n**დინამო ბათუმი\n**დინამო ბრესტი\n**დინამო ბუქარესტი\n**დინამო დრეზდენი\n**დინამო დუშანბე\n**დინამო ზაგრები\n**დინამო თბილისი\n**დინამო კიევი\n**დინამო მოსკოვი\n**დინამო მინსკი\n**დინამო სოხუმი\n**დინამო ტირანა", "url": "https://ka.wikipedia.org/wiki/დინამო", "length": 374}
{"id": "14243", "title": "ლუვრი", "text": "'''ლუვრის მუზეუმი''' () — არქიტექტურული ძეგლი პარიზში. თავდაპირველად სამეფო სასახლე, შემდგომში მსოფლიოს ერთ-ერთი უდიდესი სამხატვრო მუზეუმი. მდებარეობს, მდინარე სენასა(ჯონ სენა:) კაი ეს არაფერ შუაში არაა პროსტა ვიხუმრე და ეს ავტორი არაა სხვა ვინმეა) და რუ-დე-რივოლის შორის. მისი მთავარი მოედანი, რომელზეც ამჟამად ლუვრის პირამიდაა აღმართული, ერთ ხაზზეა შანზ-ელიზეს გასწვრივ და ამგვარად ქმნის ისტორიულ მონაკვეთს (Axe historique), რომელზეც პარიზის მრავალი ისტორიული მონუმენტია განლაგებული. ლუვრის სამეფო სასახლის ნაწილი საზოგადოებისთვის პირველად გაიხსნა 1793 წლის 8 ნოემბერს, საფრანგეთის რევოლუციის დროს.\n\n== ისტორია ==\nაგებულია XIII საუკუნის დასაწყის — XIV საუკუნეში ციხე-დარბაზის ადგილას. 1546-1574 წლებში პ. ლესკომ ააშენა რენენსანსის სტილის სასახლე, სკულპტურული დეკორი შეასრულა ჟ. გუჟონმა. ლუვრი გააფართოვეს ჟ. ლემერსიემ (1624 წლიდან, დასავლეთი კორპუსი და ჩრდილოეთი კორპუსის ნაწილი), ლ. ლევომ (1661-1664 წლებში, ე. წ. „ოთხკუთხა ეზო“), კ. პერომ (1667-1674 წლებში, კლასიცისტური აღმოსავლეთი ფასადი სვეტებით) და სამხრეთის ფასადი. ინტერიერის გაფორმებაში მონაწილეობდა შ. ლებრენი (1661 წლიდან, აპოლონის გალერეა). ლუვრი პარიზის ისტორიული ცენტრის ხუროთმოძღვრული დომინანტია. მისი გადაკეთება დაასრულეს XIX საუკუნის 50-იან წლებში ლ. ვისკონტიმ და ე. ლეფიუელმა, რომელთაც ძირითად შენობას მიაშენეს ე. წ. ახალი ლუვრი (შემდგომში სურათებიანი გალერეა). XVII საუკუნის II ნახევარში ლუვრი გადაეცა ფერწერისა და ქანდაკების სამეფო აკადემიას. 1791 წელს რევოლუციური კონვენტის დეკრეტით ლუვრი ეროვნულ სამხატვრო მუზეუმად იქცა. საჯაროდ გაიხსნა 1793 წლის 8 ნოემბერს. მუზეუმში თავმოყრილია სამეფო, ეკლესია-მონასტრებისა და კერძო პირთა კოლექციები, შემდეგ შეივსო ნაპოლეონის ლაშქრობათა ნადავლით, მრავალრიცხოვანი საჩუქრითა და ნაყიდი კოლექციებით. 1960-იან წლებში ლუვრის ფერწერისა და ქანდაკების კატალოგში 20 000 ნომერი იყო აღნიშნული. \n\nმუზეუმში 6 განყოფილებაა. განსაკუთრებით მდიდარია სურათებისა და ქანდაკებების გალერეა, სადაც დაცულია ხელოვნების საქვეყნოდ ცნობილი ნიმუშები: „ვენერა მილოსელი“, „ნიკე სამოთრაკიელი“, მიქელანჯელოს ქანდაკებები („მონები“), ლეონარდო და ვინჩის „ჯოკონდა“ და „მადონა მღვიმეში“, რაფაელის, ტიციანის, ჯორჯონეს, ვერონეზეს, ა. ვან დეიკის, პ. რუბენსის, რემბრანდტისა და სხვათა ნამუშევრები. \n\nლუვრს ექვემდებარება იმპრესიონიზმის მუზეუმი და სხვა გალერეები.\n\n== ლიტერატურა ==\n\n\n== რესურსები ინტერნეტში ==\n\n* მუზუმის საიტი\n* ლუვრის მუზეუმისა და პარიზის ფოტოები\n\n== სქოლიო ==\n\n\n\n\n\nკატეგორია:საფრანგეთის სასახლეები\nკატეგორია:პარიზი\nკატეგორია:საფრანგეთის მუზეუმები\nკატეგორია:საფრანგეთის ინსტიტუტი", "url": "https://ka.wikipedia.org/wiki/ლუვრი", "length": 2461}
{"id": "14246", "title": "თეირანის თანამედროვე ხელოვნების მუზეუმი", "text": "thumb|250px|მუზეუმის შენობა.\n'''თეირანის თანამედროვე ხელოვნების მუზეუმი''' — ირანის ერთ-ერთი საუკეთესო მუზეუმთაგანი, მდებარეობს თეირანში.\n\nმუზეუმი საზოგადოებისთვის 1977 წელს გაიხსნა და მდებარეობს ლალეს პარკთან. შენობის პროექტი ეკუთვნის ირანელ არქიტექტორ კამრან დიბას, რომელმაც შენობის ელემენტებში ტრადიციული სპარსული არქიტექტურული სტილი გამოიყენა.\n\nმუზეუმში ინახება XX საუკუნის ევროპელ მხატვართა მნიშვნელოვანი კოლექცია, მათ შორის აღსანიშნავია კლოდ მონეს, კამილ პისაროს, ვან გოგის, ანდრე დერენის, პაბლო პიკასოს, ფრენსის ბეკონის, რენე მაგრიტის, დიეგო რივერას, ჯასპერ ჯონსის, ენდი უორჰოლის, ჟოან მიროს, ადოლფ გოთლიბის, ჟორჟ ბრაკის, ედგარ დეგას, მარი კასატის, მარსელ დუშამისა და სხვათა ნამუშევრები.\n\n\n\nკატეგორია:ირანის მუზეუმები\nკატეგორია:თეირანი", "url": "https://ka.wikipedia.org/wiki/თეირანის_თანამედროვე_ხელოვნების_მუზეუმი", "length": 742}
{"id": "14249", "title": "ქვათახევი", "text": "მინიატიურა|300პქ|ქვათახევი\n'''ქვათახევი''', ან '''ქვაბთახევი''' — XII-XIII საუკუნეების ქართული მონასტერი კასპის მუნიციპალიტეტის სოფელ წინარეხიდან 5 კმ-ზე, მდ. კავთურის სათავესთან.\n\nქვათახევის სამონასტრო კომპლექსში შედის მთავარი ტაძარი, სატრაპეზო, კოშკი და სენაკები. თავდაპირველად დედათა მონასტერი იყო. ქვათახევის ტაძარი ხუროთმოძღვრული ფორმებითა და მორთულობით ახლოს დგას ბეთანიის ტაძართან. იგი XII-XIII საუკუნეების მიჯნით თარიღდება და მიეკუთვნება იმ ძეგლთა ჯგუფს, რომლებშიც საბოლოოს შემუშავდა ქართული გუმბათოვანი ეკლესიის კანონიკური ფორმები (დამოკლებული და კვადრატს მიახლოებულია გეგმა, გუმბათი საყრდენად 4 თავისუფლად მდგარი ბოძის ნაცვლად დარჩენილია ბოძების ერთი წყვილი, მეორე - აღმოსავლეთით წყვილი კი საკურთხევლის კედლებთანაა შერწყმული; აღარ არის პატრონიკეები, შენობის კორპუსი რამდენადმე დადაბლებულია, გუმბათის ყელი კი წაგრძელებული).\nმინი\nქვათახევის ტაძარში შიგა სივრცე შექმნილი ჯვრის მკლავებითა და მათ გადაკვეთაზე აღმართული გუმბათით. სამხრეთიდან და დასავლეთიდან კარიბჭეებით გაფორმებული თითო შესასვლელია. ფასადები შემოსილია სუფთად გათლილი თეთრი ქვის კვადრატებით. ტაძარი უხვადაა შემკული მდიდრული ჩუქურთმებით. მორთულობა თავმოყრილია სარკმლის ირგვლივ, აღმოსავლეთ ფასადზე გამოსახულია კუთხით დაყენებული კვადრატები, დიდი ჯვარი. სარკმლები შემკულია მოჩუქურთმებული საპირეებით. ასევე უხვადაა მორთული ჩრდილოეთი, დასავლეთი და სამხრეთი ფასადებიც. გუმბათის ყელი დაგვირგვინებულია მდიდრული ჩუქურთმებით შემკული მაღალი ფრაზითა და ორმაგი კარნიზით, მოჩუქურთმებული სარკმლებით, რომლების ერთიანად მორთულ ზედაპირს ქმნის. სამრეკლო აშენებულია 1872 წელს. ეკლესია ძლიერ დაზიანდა XIV საუკუნეში, თემურლენგის შემოსევათა დროს. 1854 ძეგლი კაპიტალურად შეაკეთებინა გიორგი XII-ის შვილიშვილმა იოანე თარხან-მოურავმა. 1854-1874 წლებში ქვათახევის არქიმანდრიტი იყო ტარასი ალექსი-მესხიშვილი.\n\nქვათახევი ძველი ქართული მწიგნობარის კერაც იყო. სხვადასხვა დროს აქ მოღვაწეობდნენ მწერლები და კალიგრაფები: ფილიპე ბარათაშვილი (XVI ს.), იოანე ავალიშვილი (XVI-XVII სს.), იოანე ხელაშვილი (XIX ს. დამდეგი),  დოსითეოზ ფიცხელაური , ტარასი ალექსი-მესხიშვილი (ორივე XIX ს.) და სხვა. ჩვენამდე მოღწეულია ქვათახევის ბიბლიოთეკის რამდენიმე ხელნაწერი.\n\nტაძარს 2006 წელს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref>საქართველოს პრეზიდენტის ბრძანებულება № 665, 2006 წლის 7 ნოემბერი, ქ. თბილისი, კულტურის ზოგიერთი უძრავი ძეგლისათვის ეროვნული მნიშვნელობის კატეგორიის მინიჭების შესახებ</ref>\n\n== ლიტერატურა ==\n\n\n==სქოლიო==\n\n\nკატეგორია:კასპის მუნიციპალიტეტის ტაძრები\nკატეგორია:ეროვნული მნიშვნელობის კატეგორიის კულტურის უძრავი ძეგლები\nკატეგორია:კულტურული მემკვიდრეობის ძეგლები შიდა ქართლის მხარეში", "url": "https://ka.wikipedia.org/wiki/ქვათახევი", "length": 2593}
{"id": "14255", "title": "ქველი", "text": "'''ქველი''' — ქართველი ხუროთმოძღვარი, რომელსაც X საუკუნის II ნახევარში აუგია შეპიაკის ეკლესია თრიალეთში, ახლა მოქცეულია ხრამჰესის ხელოვნური ტბის ფსკერზე). ეკლესია გამოირჩეოდა მდიდრული მორთულობით. ქველი ორ წარწერაში იყო მოხსენიებული, ერთი სამხრეთ ფასადზე, მეორე კარნიზის ქვაზე. წყლით დაფარვამდე ძეგლი გამოიკვლია ლ. რჩეულიშვილმა. მისი აზრით, წარწერებში მოხსენიებული ქველი ძეგლის მშენებელი ხუროთმოძღვარია.\n\n==ლიტერატურა==\n\n\nკატეგორია:ქართველი ხუროთმოძღვრები", "url": "https://ka.wikipedia.org/wiki/ქველი", "length": 454}
{"id": "14258", "title": "სიმონ ჯანაშია", "text": "'''სიმონ ნიკოლოზის ძე ჯანაშია''' (დ. 26 ივლისი   <small>[ ძვ. სტ. 13 ივლისი],</small> 1900, სოფელი მაკვანეთი, ოზურგეთის მაზრა, — გ. 5 ნოემბერი, 1947, თბილისი) — ქართველი ისტორიკოსი, საქართველოს მეცნიერებათა აკადემიის აკადემიკოსი (1941), სსრკ მეცნიერებათა აკადემიის აკადემიკოსი (1943), მეცნიერების დამსახურებული მოღვაწე (1946). სკკპ წევრი 1940 წლიდან. \n\n== ბიოგრაფია ==  \n\nმამამისი ნიკოლოზ ჯანაშია (1872-1918) იყო ცნობილი ქართველი საზოგადო მოღვაწე, პედაგოგი და ეთნოგრაფი; აქვეყნებდა პუბლიცისტურ წერილებს ქართულ პრესაში ჰამუთ-ბეის ფსევდონიმით. 1918 წელს სიმონ ჯანაშიამ დაამთავრა ქალაქ სოხუმის რეალური სასწავლებელი; თბილისის სახელმწიფო უნივერსიტეტში ცნობილ მეცნიერთა — ივანე ჯავახიშვილის, იოსებ ყიფშიძის, აკაკის შანიძის, გიორგი ახვლედიანის და სხვათა ხელმძღვანელობით მიიღო საფუძვლიანი ისტორიულ-ფილოლოგიური და საენათმეცნიერო მომზადება. ჯავახიშვილის წარდგინებით დატოვებულ იქნა უნივერსიტეტში საპროფესოროდ მოსამზადებლად. 1938 წელს უნივერსიტეტში დაიცვა სადოქტორო დისერტაცია.  \n\n1924 წლიდან ეწეოდა სამეცნიერო და პედაგოგიურ მოღვაწეობას. ახალგაზრდობის წლები ჯანაშიამ ძირითადად აფხაზეთში გაატარა, სადაც პედაგოგიურ მოღვაწეობას ეწეოდა ნიკოლოზ ჯანაშია. 1926 წელს მიიწვიეს უნივერსიტეტში აფხაზური ენის ლექტორად, სადაც იგი 1937 წლამდე მოღვაწეობდა. 1930 წელს თბილისის სახელმწიფო უნივერსიტეტის საბჭომ დოცენტად აირჩია, ხოლო 1935 წელს არჩეულ იქნა უნივერსიტეტის საქართველოს ისტორიის კათედრის გამგედ და პროფესორად.\n\n1936-1937 წლებში ის საქართველოს ისტორიის კაბინეტის გამგე იყო უნივერსიტეტში. 1936-1941 წლებში ხელმძღვანელობდა საბჭოთა კავშირის მეცნიერებათა აკადემიის საქართველოს ფილიალის ენის, ისტორიისა და მატერიალური კულტურის ინსტიტუტს. 1941 წლიდან საქართველოს მეცნიერებათა აკადემიის ვიცე-პრეზიდენტი და მისი ორი — ისტორიისა და ენათმეცნიერების ინსტიტუტის დირექტორი. 1941-1943 წლებში ხელმძღვანელობდა აკადემიის ისტორიის და ენათმეცნიერებათა ინსტიტუტს, 1943 წელს გადადგა ენათმეცნიერების ინსტიტუტის დირექტორობიდან, ხოლო გარდაცვალებამდე ხელმძღვანელობდა ისტორიის, არქეოლოგიისა და ეთნოგრაფიის ინსტიტუტს.  \n\nჯანაშია უმთავრესად იკვლევდა ძველი და ადრინდელი შუა საუკუნეების საქართველოს ისტორიის პრობლემებს. მის შრომებში სრულიად ახლებურადაა გაშუქებული ქართველთა ეთნოგენეზის, კლასებისა და სახელმწიფოს ჩამოყალიბების, ფეოდალიზმის გენეზისის საკითხები. ჯანაშიამ შეიმუშავა საქართველოს ისტორიის ახლებური, მეცნიერულად დამუშავებული პერიოდიზაცია. მან პირველმა გამოყო საქართველოს ისტორიაში პირველყოფილი თემური წყობილების პერიოდი. ჯანაშიას თვალსაზრისით, პირველყოფილი თემური წყობილების რღვევა და კლასობრივი საზოგადოების ჩასახვა ძველი წელთაღრიცხვის II ათასწლეულის შუა ხანიდან იწყება და ძველი წელთაღრიცხვის I ათასწლეულის შუა ხანაში ყალიბდება პირველი ქართული სახელმწიფოები — კოლხეთის სამეფო (ძველი წელთაღრიცხვის VI საუკუნე) და ქართლის (იბერიის) სამეფო (ძველი წელთაღრიცხვის IV საუკუნე). ახალი წელთაღრიცხვის IV საუკუნიდან უკვე იწყება ფეოდალიზმის ხანა საქართველოში. X საუკუნეში მთავრდება ადრინდელი ფეოდალიზმის ეტაპი და იწყება მოწიფული, ანუ განვითარებული ფეოდალიზმის ეტაპი.\n\nმეცნიერის აზრით, მართალია, ანტიკური ხანის ქართულ სახელმწიფოებში, კოლხეთისა და ქართლის სამეფოებში, მონათმფობელური წყობილება არსებობდა, მაგრამ მონურ შრომას უმთავრესად სატაძრო მეურნეობებსა და ქალაქებში იყენებდნენ. მიწისმოქმედთა ძირითადი მასა კი სასოფლო თემებში გაერთიანებული პირადად თავისუფალი მწარმოებლების სახით უნდა ყოფილიყო წარმოდგენილი. ფეოდალური ურთიერთობა საქართველოში მას უშუალოდ გვაროვნული წყობილების დაშლის საფუძველზე შექმნილად მიაჩნდა („საქართველოს ადრინდელი ფეოდალიზაციის გზაზე“, 1937; „ფეოდალური რევოლუცია საქართველოში“, 1935; „საქართველოს ისტორია უძველესი დროიდან მე-13 საუკუნის დამდეგამდე“, 1936).\n\nჯანაშიამ ახალი ეტაპი შექმნა ქართველთა ეთნოგენეზის პრობლემის კვლევაში ივანე ჯავახიშვილის შემდეგ: წამოაყენა და დაასაბუთა მოსაზრება წინა აზიის მონათესავე სამყაროში კულტურული და სახელმწიფოებრივი ცენტრების სამხრეთიდან ჩრდილოეთში გადანაცვლებისა და ქართველთა ავტოქთონობის შესახებ; დაადგინა პირველი ქართული სახელმწიფოების სოციალური ბუნება („თუბალ-თაბალი, ტიბარენი, იბერი“, 1937; „უძველესი ეროვნული ცნობა ქართველთა პირველსაცხოვრისის შესახებ მახლობელი აღმოსავლეთის ისტორიის სინათლეზე“, 1940; „ქართველთა წარმომავლობის საკითხისათვის“, „აღმოსავლურ-ქართული სახელმწიფოს უძველესი კულტურულ-პოლიტიკური ცენტრების საკითხისათვის“, შრომები, ტ. 2, 1952). ჯანაშიამ საფუძვლიანად განიხილა ქართველი ერის ჩამოყალიბების პრობლემა, უარყო ლიტერატურაში გამოთქმული თვალსაზრისი, რომ ქართველი ერი XIX საუკუნის 60-იან წლებში გაჩნდა. \n\nსაქართველოს ისტორიის კონკრეტული მასალის გათვალისწინებით, აჩვენა რომ ერის ნიშნები ქართველებს ჰქონდათ ჯერ კიდევ შუა საუკუნეებში, გარდა ეკონომიკური ერთობისა, რაც ბურჟუაზიულ ეპოქაში იქმნება, საერთო ეროვნული ბაზრის შექმნასთან ერთად. ჯანაშიამ საგანგებოდ შეისწავლა საქართველოს ურთიერთობა ახლო აღმოსავლეთის ქვეყნებთან, ბიზანტიასთან, არაბთა სახალიფოსთან, განსაზღვრა არაბთა მფლობელობის ეტაპები საქართველოში, ბიზანტიასთან ურთიერთობის ფორმები („არაბობა საქართველოში“, 1936). რამდენიმე ნაშრომში საგანგებოდაა განხილული დასავლეთ და სამხრეთ-დასავლეთ საქართველოს ისტორია და წარმოჩენილია კოლხეთის, ეგრისის და აფხაზთა სამეფოების ისტორიის ცალკეული პერიოდები [„აფხაზთა სამეფოს წარმოშობის დროისა და ვითარების შესახებ“, შრომები, ტ. 2; 1952 (რუსულ ენაზე); კონსტანტინე პორფიროგენეტის ცნობები ტაო-კლარჯეთის ბაგრატიონთა შესახებ, თსუ შრომები, 1941, ტ. 18 და სხვა].\n\nმნიშვნელოვანი გამოკვლევები აქვს ჯანაშიას გვიანდელ ფეოდალიზმის ისტორიაშიც (იხ. „ვახუშტი ქართული ფეოდალიზმის შესახებ“, „შეხედულება ფეოდალური აღზრდისა და განათლების შესახებ და მათი წესები XVII საუკუნის საქართველოში“, ტ. 2, 1952). ჯანაშია საგანგებოდ იკვლევდა საკუთრივ აფხაზეთის ისტორიას, აფხაზეთსა და აფხაზეთის როლს და ადგილს საქართველოს ისტორიაში („უზენაესი ღვთაების აფხაზური სახელწოდების ფორმისათვის“, 1923-1924; „აფხაზთა სამეფოს ისტორიიდან“, შრომები, ტ. 2, 1952; „გიორგი შერვაშიძე, მასალები საქართველოსა და კავკასიის ისტორიისათვის“, 1939, ნაკვ. 3 და სხვა).\n\nმრავალფეროვანია ჯანაშიას, როგორც ენათმეცნიერის, სამოღვაწეო სფერო. იგი მოიცავს ქართული სალიტერატურო ენის განვითარებისა და ნორმალიზაციის, ქართული კულტურულ-ისტორიული ტერმინების, გვართა და გეოგრაფიულ სახელთა გავრცელების, ისტორიის, წარმოებისა და ეტიმოლოგიის, აგრეთვე ქართველურ ენათა მთის იბერიულ-კავკასიურ ენებთან ისტორიულ-გენეტიკური ურთიერთობის საკითხებს. ჯანაშიამ საფუძველი ჩაუყარა აფხაზეთ-ადიღურ ენათა მეცნიერულ შესწავლას ჩვენში. მისი დიდი დამსახურებაა სვანურ ენაში ადიღურ ენათა (კერძოდ, ყაბარდოულის) ფენის გამოყოფა და სვანურ ბრუნებაში ადიღური სისტემის დადგენაში.\n\nჯანაშიამ მნიშვნელოვანი შრომა გასწია საქართველოს ისტორიულ წყაროთა გამოცემის, უცხოური წყაროების ცნობების ქართულად თარგმნის თუ მათი წყაროთმცოდნეობითი ანალიზის ხაზით. არაერთი ნაშრომი მიუძღვნა მან ქართული კულტურის ისტორიას, ისტორიული გეოგრაფიის საკითხებს. ჯანაშია ხელმძღვანელობდა არქეოლოგიურ კვლევა-ძიებებს საქართველოში. 1940 წლიდან ის სათავეში ჩაუდგა მცხეთის ტერიტორიაზე დაგეგმილ არქეოლოგიურ სამუშაოებს. მოპოვებული ახალი მასალის ანალიზი აისახა მის შრომებში და „საქართველოს ისტორიის სახელმძღვანელოში“. 1943 წელს ჯანაშიას, ნიკო ბერძენიშვილისა და ივანე ჯავახიშვილის ავტორობით (რედაქტორი სიმონ ჯანაშია) გამოვიდა საქართველოს ისტორიის სასკოლო სახელმძღვანელო უძველესი დროიდან XIX საუკუნის დამდეგამდე. 1926 წლიდან ჯანაშია წლების მანძილზე კითხულობდა თბილისის სახელმწიფო უნივერსიტეტში აფხაზური ენის კურსს, ლექციებს საქართველოს ისტორიის წყაროთმცოდნეობაში, საქართველოს ისტორიის ზოგად კურსს, ატარებდა სპეციალურ კურსებსა და სემინარებს. ჯანაშიას ეკუთვნის 100-ზე მეტი სამეცნიერო-კვლევითი ნაშრომი, მათ შორის 10 მონოგრაფია.\n\nჯანაშია ეწეოდა ფართო საზოგადოებრივ მუშაობას. იყო სსრკ II მოწვევის უმაღლესი საბჭოს დეპუტატი. დაჯიდოებულია 2 ლენინის ორდენით, შრომის წითელი დროშის ორდენითა და მედლებით. სსრკ სახელმწიფო პრემიის ორგზის (1943, 1947) ლაურეატი. სიმონ ჯანაშიას სახელობისაა საქართველოს სახელმწიფო მუზეუმი, ერთ-ერთი ქუჩა თბილისში, დაწესებულია საქართველოს მეცნიერებათა აკადემიის ჯანაშიას სახელობის პრემია. 1947 წელს რეჟისორებმა ირაკლი კანდელაკმა და შალვა ჩაგუნავამ გადაიღეს კინონარკვევი „აკადემიკოს სიმონ ჯანაშიას ხსოვნას“. სიმონ ჯანაშია დაკრძალულია მთაწმინდის პანთეონში.<ref></ref> სიმონ ჯანაშიას ვაჟიშვილი ნიკოლოზ (ლაშა) ჯანაშია (1931-1982) აგრეთვე ისტორიკოსი იყო.\n\nთბილისში არსებობს მისი სახელობის ქუჩა.\n\n== იხილეთ აგრეთვე ==\n* სიმონ ჯანაშიას სახელობის საქართველოს მუზეუმი \n\n== თხზულებები ==\n* შრომები, ტ. 1-4. თბ., 1949-1968.\n\n== ლიტერატურა ==\n\n* მესხია შ., საქართველოს ისტორიის გამოჩენილი მკვლევარი, თბ., 1960;\n* ხოშტარია ე., აკადემიკოსი სიმონ ჯანაშია, წგნ.: სიმონ ჯანაშია (1900-1947). ბიობიბლოგრაფია, შემდგ. მ. ბარკავა, ე. დოლიძე, თბ., 1976;\n* Шанидзе А. Г., Бердзенишвили Н. А., Читая Г. С., Памяти акад. С. Н. Джанашиа, \"Вестник Академии наук\", 1948, № 12.\n\n== რესურსები ინტერნეტში ==\n\n\n==სქოლიო==\n\n\n\n\n\nკატეგორია:საქართველოს მეცნიერებათა ეროვნული აკადემიის აკადემიკოსები\nკატეგორია:სსრკ-ის მეცნიერებათა აკადემიის ნამდვილი წევრები\nკატეგორია:ქართველი ისტორიკოსები\nკატეგორია:ქართველი ენათმეცნიერები\nკატეგორია:ლენინის ორდენის კავალრები\nკატეგორია:შრომის წითელი დროშის ორდენის კავალრები\nკატეგორია:სტალინური პრემიის ლაურეატები\nკატეგორია:მთაწმინდის პანთეონში დაკრძალულები\nკატეგორია:თბილისის სახელმწიფო უნივერსიტეტის კურსდამთავრებულები\nსიმონ \nკატეგორია:საქართველოს სსრ მეცნიერებათა აკადემიის აკადემიკოსები", "url": "https://ka.wikipedia.org/wiki/სიმონ_ჯანაშია", "length": 8961}
{"id": "14265", "title": "ქვედა ალისუბანი", "text": "'''ქვედა ალისუბანი''' – სოფელი საქართველოში, იმერეთის მხარის თერჯოლის მუნიციპალიტეტში (ალისუბნის თემი). მდებარეობს მდინარე ჩხარის ხეობაში. ზღვის დონიდან 250 მეტრი. თერჯოლიდან 7 კილომეტრი. სოფელში არის საჯარო სკოლა და ძველი ეკლესია.\n\n==დემოგრაფია==\n2014 წლის აღწერის მონაცემებით სოფელში ცხოვრობს 1033 ადამიანი.\n\n\n\n==ლიტერატურა==\n\n\n==სქოლიო==\n\n\n\n\nკატეგორია:თერჯოლის მუნიციპალიტეტის სოფლები", "url": "https://ka.wikipedia.org/wiki/ქვედა_ალისუბანი", "length": 387}
{"id": "14266", "title": "ქვედა სიმონეთი", "text": "'''ქვედა სიმონეთი''' — სოფელი საქართველოში, იმერეთის მხარის თერჯოლის მუნიციპალიტეტში (თემის ცენტრი). მდებარეობს მდინარე ყვირილის მარჯვნივ, ზღვის დონიდან 250 მეტრზე. სოფელში გადის ქვედა სიმონეთი-ნავენახევის საავტომობილო გზა. ქვედა სიმონეთი ადგილობრივი მნიშვნელობის ბალნეოლოგიური კურორტია. სოფელში არის შუა საუკუნეების ეკლესია. 1926 წლისთვის სვირის თემი შედგებოდა ორი სოფლისგან და მისი მოსახლეობა შეადგენდა 6001 ადამიანს, ხოლო ფართობი 33,1 კმ²-ს.<ref>ქუთაისის მაზრის ადმინისტრაციული რუკა. საქართველოს ეროვნული არქივი</ref> სოფელში არის 2 საჯარო სკოლა და საბავშვო ბაღი.\n\n==დემოგრაფია==\n2014 წლის აღწერის მონაცემებით სოფელში ცხოვრობს 2027 ადამიანი.\n\n\n\n==ლიტერატურა==\n\n\n==სქოლიო==\n\n\n\n\nკატეგორია:თერჯოლის მუნიციპალიტეტის კურორტები\nკატეგორია:თერჯოლის მუნიციპალიტეტის სოფლები", "url": "https://ka.wikipedia.org/wiki/ქვედა_სიმონეთი", "length": 767}
{"id": "14267", "title": "ქვედა ბერეთისა", "text": "'''ქვედა ბერეთისა''' — სოფელი ჭიათურის მუნიციპალიტეტში (ნიგოზეთის თემში). \nსოფელში არის საჯარო სკოლა. სოფლის ტერიტორიაზე, მდინარე დუმალას ხეობაში შემორჩენილია ბერეთისას ციხე.\n\n==გეოგრაფია==\nსოფელი მდებარეობს ჭიათურის პლატოზე, მდინარე დუმალის ნაპირას. ქვედა ბერეთისა ყველაზე დაბალი ადგილია მდინარე დუმალას ხეობაში, (ზღვის დონიდან 840 მეტრი). სოფელი მდებარეობს ჭიათურიდან 17, ნიგოზეთიდან 6 კილომეტრის დაშორებით.\n\nსოფელს ჩრდილოეთით ესაზღვრება სოფლები უსახელო და წყალშავი, რომელთაგან გამოყოფს მდინარე რკვიანასა და დუმალას წყალგამყოფი სერი. სამხრეთით მას ესაზღვრება სოფელი ქბილარი, რომლისგანაც გამოყოფილია დუმალასა და ახაშმულას წყალგამყოფით. დასავლეთის საზღვარი გადის მდინარე დუმალას ხეობაზე, აქედან ქვედა ბერეთისას ესაზღვრება სოფელი მანდაეთი. ხოლო აღმოსავლეთით კი მას ესაზღვრება სოფელი ზედა ბერეთისა. ქვედა ბერეთისა ჩრდილოეთიდან სამხრეთისაკენ ვრცელდება საშუალოდ 5 კმ-ზე, ხოლო დასავლეთიდან აღმოსავლეთისაკენ 4 კმ-ზე.\n\n==დემოგრაფია==\n2014 წლის აღწერის მონაცემებით სოფელში ცხოვრობს 495 ადამიანი.\n\n\n\n==არქეოლოგია==\nქვედა ბერეთისას ტერიტორიაზე აღმოჩენილია ორი არქეოლოგიური ძეგლი: საწურბლიის შახტი და პირაღია კლდის მღვიმე. მღვიმეები მდებარეობს მდინარე ახაშმულის აუზში, ზღვის დონიდან 895-920 მეტრზე, გამომუშავებულია ზედაცარცულ კირქვებსა და მერგელებში.\n\n==ეკონომიკა==\nეკონომიკის ძირითადი დარგია სოფლის მეურნეობა. გავრცელებულია მემინდვრეობა, მემცენარეობა, მესაქონლეობა. სოფელში ასევე არის ქვის კარიერი, მდინარე დუმალაზე კი აგებულია ხელოვნური წყალსაცავი.\n\n==ლიტერატურა==\n\n\n==რესურსები ინტერნეტში==\n*ინფორმაცია ქვედა ბერეთისას შესახებ \n\n==სქოლიო==\n\n\n\n\nკატეგორია:ჭიათურის მუნიციპალიტეტის სოფლები", "url": "https://ka.wikipedia.org/wiki/ქვედა_ბერეთისა", "length": 1578}
{"id": "14268", "title": "ქვედა გეზრული", "text": "'''ქვედა გეზრული''' — სოფელი ჭიათურის მუნიციპალიტეტში (გეზრულის თემი). მდებარეობს ჭიათურის პლატოზე, მდინარე ყვირილის მარცხენა მხარეს. ზღვის დონიდან 480 მეტრი, ჭიათურიდან 30 კილომეტრი.\n\n==დემოგრაფია==\n2014 წლის აღწერის მონაცემებით სოფელში ცხოვრობდა 274 ადამიანი.\n\n\n\n==ლიტერატურა==\n\n\n==სქოლიო==\n\n\n\n\nკატეგორია:ჭიათურის მუნიციპალიტეტის სოფლები", "url": "https://ka.wikipedia.org/wiki/ქვედა_გეზრული", "length": 339}
{"id": "14269", "title": "ქვედა ჭალოვანი", "text": "'''ქვედა ჭალოვანი''' — სოფელი ჭიათურის მუნიციპალიტეტში (წირქვალის თემი). მდებარეობს ჭიათურის პლატოზე. ზღვის დონიდან 840 მეტრი, ჭიათურიდან 13 კილომეტრი. სოფელში არის საჯარო სკოლა.<ref>სსიპ საგანმანათლებლო და სამეცნიერო ინფრასტრუქტურის განვითარების სააგენტო</ref>\n\n==დემოგრაფია==\n2014 წლის აღწერის მონაცემებით სოფელში ცხოვრობს 546 ადამიანი.\n\n\n\n==ლიტერატურა==\n\n\n==სქოლიო==\n\n\n\n\nკატეგორია:ჭიათურის მუნიციპალიტეტის სოფლები", "url": "https://ka.wikipedia.org/wiki/ქვედა_ჭალოვანი", "length": 416}
{"id": "14270", "title": "ჯიბუტი", "text": "'''ჯიბუტი''', ოფიციალურად '''ჯიბუტის რესპუბლიკა''' (, , სომალური ენა ''Jabuuti'', აფარული ენა ''Gabuuti'') — სახელმწიფო აღმოსავლეთ აფრიკაში, აფრიკის რქის რეგიონში. აღმოსავლეთით გარს ერტყმის ადენის ყურის წყლები და აქვს გასასვლელი წითელ ზღვაზე. ჩრდილოეთით ესაზღვრება ერიტრეა, დასავლეთით და სამხრეთით ეთიოპია, ხოლო სამხრეთ-აღმოსავლეთით არაღიარებული ქვეყანა სომალილენდი, რომელსაც საერთაშორისო თანამეგობრობა თვლის სომალის ნაწილად. ტერიტორია — 23 200 კმ². მოსახლეობა — 818 159 ადამიანი.<ref name=\"geohive\"></ref><ref name=\"citypopulation\">Citypopulation</ref><ref name=\"Statoids\">Statoids</ref>\n\n== გეოგრაფია ==\n=== მდებარეობა ===\nthumb|right|250px|ჯიბუტის ტოპოგრაფიული რუკა\nthumb|right|250px|ჯიბუტის რუკა\nthumb|right|250px|ქვეყნის რუკა\nჯიბუტი მდებარეობს აფრიკის რქის რეგიონის ადენის ყურესა და ბაბ-ელ-მანდების სრუტეში, წითელი ზღვის სამხრეთ შესასვლელში და მასკალის, მუშის, დუმეირის და შვიდი ძმის კუნძულებზე. სანაპირო ზოლი გადაჭიმულია 314 კმ-ზე, რომლის რელიეფი ძირითადად შედგება პლატოებისაგან, დაბლობებისაგან და ზეგნებისაგან. ჯიბუტის საერთო ფართობი შეადგენს 23 200 კმ²-ს. ჯიბუტის აქვს 113 კმ საზღვარი ერიტრეასთან, 337 კმ ეთიოპიასთან და 58 კმ სომალისთან (საზღვრების მთლიანი სიგრძე შეადგენს 506 კმ-ს).\n\nჯიბუტიში მდებარეობს 8 მთის ქედი, რომელთა მწვერვალები სიმაღლეში აღემატება 1000 მეტრს.<ref name=\"Hmid\">Highest Mountains in Djibouti. geonames.org</ref> მუსა ალის სტრატოვულკანი ქვეყანაში ითვლება ყველაზე მაღალ მთის ქედად და მწვერვალად, რომელიც მდებარეობს ეთიოპიის და ერიტრეის საზღვართან. მისი სიმაღლე შეადგენს 2028 მეტრს.<ref name=\"Hmid\"/> გრანდ ბარას უდაბნო მოიცავს ჯიბუტის სამხრეთის — არტის, ალი-საბიეს და დიკილის რეგიონებს. ტერიტორიის უმეტესი ნაწილი მდებარეობს შედარებით დაბალ სიმაღლეზე — 560 მეტრზე უფრო დაბლა.\n\nჯიბუტის ტერიტორიის დიდი ნაწილი ეთიოპიის მინდვრების და ბუჩქნარის არასაკმარისი სინოტივის ეკორეგიონის ნაწილია. გამონაკლისს წარმოადგენს წითელი ზღვის სანაპიროს გასწვრივ არსებული ზოლი, რომელიც ერიტრეის სანაპირო უდაბნოს ნაწილია.<ref>Eritrean coastal desert</ref>\n\n=== გეოლოგია ===\nჯიბუტი იმყოფება მუდმივი ვულკანური მოქმედების ზონაში. რელიეფისთვის დამახასიათებელია მთის ქედების მონაცვლეობა დაბლობ ლავებიან პლატოებთან, რომლებსაც აქვთ ჩამქრალი ვულკანების დაბალი კონუსები. ქვეყნის მთელი ტერიტორია შედის მომატებული სეისმურობის ზონაში. ყველგან შეიმჩნევა გეოთერმალური წყლების გამონადენის კვალი, თან მათი უმრავლესობა შეიძლება გამოყენებული იქნეს, როგორც იაფი ელექტროენერგიის მიღების წყარო. სასარგებლო წიაღისეულია — თაბაშირი, თიხა, კირქვა, ქვამარილი და სუფრის მარილი, პემზა, მარგალიტი და პუცოლანი.\n\nჩრდილო-აღმოსავლეთის ტერიტორია უკავია დანაკილის ქედის სამხრეთ ტოტს (უმაღლესი წერტილი ზღვის დონიდან — მუსა ალის მთა, 2028 მეტრი). ტერიტორიის მეორე ნაწილი, რომელიც მდებარეობს ტაჯურის ყურის დასავლეთით და სამხრეთით, იმყოფება დანაკილის ღრმულის საზღვრებში, დაფარულია ბაზალტური და რიოლიტური ლავის ფენებით და თითქმის არ გააჩნია ნიადაგი. ტექტონიკურმა მოძრაობებმა ეს მონაკვეთები დაყვეს მკვეთრად გამოყოფილ კალთებიან მაღლობებად და ღრმა ღრმულებად, რომლებიც შემდეგ დაკლაკნეს დროებითი მდინარეების ხეობებმა.\n\nქვეყნის ცენტრალური ნაწილი უკავია ჰქვიან, ქვიშოვან ან თიხოვან ვაკეებს, რომლებსაც აქ ჰქვიათ „ბადი“, ყველაზე უფრო დაბალ სიმაღლეზე მყოფი ადგილები ავსებულია მლაშე ტბებით. მათ შორის ყველაზე დიდი — ასალის ტბა — მდებარეობს ღრმულში, რომელიც ზღვის დონიდან 153 მეტრით დაბლაა ჩაწეული. ასალის ტბაში მარილის მარაგი შეფასებულია 1-2 მილიარდ ტონად. ეს ჯერჯერობით ქვეყნის ძირითადი მინერალური სიმდიდრეა.\n\n=== წყლის რესურსები ===\nროდესაც ივნის-აგვისტოში არაბეთის ნახევარკუნძულიდან იწყებს ქროლვას ქვიშიანი ქარბუქი, ჰაერის ტემპერატურა ჯიბუტიში აჩვენებს 45&nbsp;°C-ს. ამ ცხელი პერიოდის დასაწყისში და ბოლოში — მაისში და სექტემბერში (ტანგაბილის დრო), ქალაქ ჯიბუტიში ტენიანობა აღწევს თითქმის 100 %-ს. ასეთ ატმოსფეროში ადამიანებს სუნთქვა საკმაოდ უჭირთ, სამაგიეროდ ჰქვიანი დაბლობების ღარიბი მცენარეულობა იწყებს გამოცოცხლებას. „ტანგაბილის“ დრო — ნამდვილი შვებაა ამ ქვეყნისათვის, სადაც არ არსებობენ მუდმივი მდინარეები. დიდი ტბებია — ასალი (მლაშე) და აბე (მტკნარი). სასმელი წყლის არასაკმარისი რაოდენობა ერთ-ერთი მთავარი პრობლემაა. უახლოეს წლებში ის შეიძლება შემცირდეს მიწისქვეშა წყლების უფრო ფართე გამოყენების გზით.\n\n=== კლიმატი ===\nჯიბუტის კლიმატი გაცილებით თბილია და სეზონური მერყეობაც გაცილებით უფრო ცოტაა, ვიდრე საშუალოდ მსოფლიოში. დღის საშუალო მაქსიმალური ტემპერატურა მერყეობს 32&nbsp;°C-დან 41&nbsp;°C-მდე და ისიც მაღალ სიმაღლეებზე, სადაც ცივი ჰაერის მასების გავლენა შეიძლება შეიმჩნეოდეს. მაგალითად დედაქალაქში, აპრილში დღის შუა პერიოდში მაქსიმალური ტემპერატურა მერყეობს 28&nbsp;°C-დან 34&nbsp;°C-მდე ფარგლებში. ქვეყნის დონეზე, დღე-ღამის ტემპერატურის საშუალო მინიმუმი ჩვეულებრივ მერყეობს 15&nbsp;°C-დან 30&nbsp;°C-მდე.<ref name=\"climate\"></ref> კლიმატის ყველაზე უფრო დიდი ცვლილება ხდება აღმოსავლეთ ჯიბუტიში, სადაც ივლისში ტემპერატურა სანაპირო დაბლობებში ზოგჯერ აჭარბებს 41&nbsp;°C-ს და დეკემბერში ტემპერატურა ეცემა მაღალმთიან ადგილებში.<ref name=\"climate\"/> ამ რეგიონში, შედარებითი ტენიანობა მერყეობს დღის შუა პერიოდში დაახლოებით 40 %-დან ღამის პერიოდში 85 %-მდე ფარგლებში.\n\nჯიბუტიში კლიმატი მერყეობს ჩრდილო-აღმოსავლეთის სანაპირო რეგიონების მშრალიდან ნახევრად უდაბნოს ზონების კლიმატამდე ქვეყნის ცენტრალურ, ჩრდილოეთ, დასავლეთ და სამხრეთ ნაწილებში. აღმოსავლეთ სანაპიროზე, ნალექების წლის საშუალო რაოდენობა შეადგენს 131 მმ-ზე ნაკლებს; ცენტრალურ მთიანეთში ნალექების საშუალო რაოდენობა შეადგენს დაახლოებით 200 მმ-დან 300 მმ-მდე. ქვეყნის სიღრმეში გაცილებით ნაკლები ტენიანობაა, ვიდრე სანაპირო რაიონებში. ჯიბუტის სანაპიროს აქვს რბილი კლიმატი.\n\n=== ფლორა ===\nძირითადად გავრცელებულია უდაბნოს და ნახევრად უდაბნოს მარცვლოვან-ბუჩქოვანი (მარცვლოვანები, სხვადასხვანაირი აკაციები) ფლორა. ბალახოვანი საფარი, რომელშიც ჭარბობს ნაკლებად ნოყიერი სახეობები, საკმაოდ მეჩხერია. მხოლოდ ცალკეულ მწვერვალებზე და ოკეანისკენ მიმართულ დანაკილის ქედის მთის კალთებზე, სადაც მოდის ნალექების დაახლოებით 400 მმ წელიწადში, გვხვდება მეჩხერი ტყეების მონაკვეთები ხის ფორმის ღვიებით, ზეითუნის ხეებით, მიმოზებით და აკაციებით. დაის რელიქტურ ტყეში ხარობს ღვია, ზეითუნის ხე, ბზა, ბიოტა, ფიკუსი, დრაცენა და სხვა, მის ხეობაში — დუმ-პალმა. პატარა და მცირერიცხოვან ოაზისებში ხარობენ პალმები — დუმ-პალმა და ფინიკის პალმა, ხოლო ალაგ-ალაგ გაკულტურებული ხის მაგვარი ბუჩქის სახეობები და ყავის ხეები. სანაპიროზე და კუნძულებზე შენარჩუნებულია პატარა მანგროს ტყეები.\n\n=== ფაუნა ===\nქვეყნის ფაუნა ღარიბია. მხოლოდ ოაზისების ირგვლივ შეინიშნება ანტილოპა-ორიქსების მცირერიცხოვანი ჯოგი, რომლებზეც ნადირობენ აფთრები და ტურები, ხოლო ტყეებში — ანთრების ჯოგი. ამ ტერიტორიებზე ასევე ბინადრობენ ანტილოპა-კუდუები, მეჭეჭებიანი ღორები, აფთრები, ტყის კატები, მანგუსტები, ზღვის კუები, ანთრები, ფენეკები, ტურები, ბევრი ფრინველი (240 სახეობაზე მეტი, განსაკუთრებით სირაქლემების იშვიათი სახეობები), ქვეწარმავლები (მათ შორის ვარანები, კობრები და პითონები), პეპლები და მწერები. სანაპირო წყლები განთქმულია მარჯნის რიფების სიმდიდრით, სარეწი თევზის, კიბორჩხალების და ლანგუსტების სიმრავლით.\n\n== ისტორია ==\n=== უძველესი ისტორია ===\nჯიბუტის ტერიტორიის დასახლება მოხდა ჯერ კიდევ უძველესი დროიდან. სარწყავი ნაგებობების ნანგრევები, რომლებიც შენარჩუნებულია ქალაქ ტაჯურას რაიონში, იმას ამტკიცებენ, რომ ადგილობრივი მოსახლეობა დაკავებული იყო ირიგაციული მიწადმოქმედებით. შესაძლებელია, რომ ჯიბუტი იყო ძველეგვიპტური წყაროებიდან კარგად ცნობილი პუნტის ქვეყნის ნაწილი. ჩვენს წელთაღრიცხვამდე III—I საუკუნეებში ჯიბუტიში შეღწევა დაიწყეს ინდოელმა და სპარსმა ვაჭრებმა, ასევე არაბებმა არაბეთის ნახევარკუნძულის სამხრეთიდან. ამავე დროს ჯიბუტის ტერიტორიაზე დასახლება დაიწყო მომთაბარე ტომებმა, რომლებიც ლაპარაკობდნენ ქუშიტურ ენებზე: აფარელები და სომალელი ისას ხალხი. V—VII საუკუნეებში ჯიბუტის ტერიტორია შედიოდა აქსუმის სამეფოს შემადგენლობაში.\n\n=== შუა საუკუნეები ===\nVII საუკუნიდან ამ ტერიტორიაზე შემოღწევა დაიწყო ისლამმა და ამ დროიდან ჯიბუტი მოხვდა არაბული მუსულმანური სასულთნოების ხელისუფლების ქვეშ, რომლებიც, ასევე სწრაფად იშლებოდნენ. XIV—XVI საუკუნეებში სომალის ნახევარკუნძულის ტერიტორიაზე მიმდინარეობდა სომალის მუსულმანური სასულთნოების მუდმივი ომები ქრისტიანული ეთიოპიის წინააღმდეგ. XVI საუკუნეში მთელი სომალის ნახევარკუნძული, და მასთან ერთად ჯიბუტის ტერიტორიაც მოხვდა პორტუგალიის კოლონიების ხელისუფლების ქვეშ. მაგრამ მათ წინააღმდეგ გამოვიდნენ მამლუქები და თურქები, რომლებმაც გამოიყენეს ადგილობრივი სომალელების მხარდაჭერა. პორტუგალიის მხარეს ბრძოლაში ჩაება ეთიოპია. 1530-1559 წლებში აფრიკის რქის რეგიონის ტერიტორიაზე მიმდინარეობდა სისხლისმღვრელი და დაუნდობელი ომი — ერთის მხრივ სომალელების, მამლუქების და თურქების და მეორეს მხრივ ეთიოპელების და პორტუგალიელებს შორის. ომმა მასში მონაწილე ყველა მხარეს ძალა გამოაცალა, სომალის ნახევარკუნძული კი გაპარტახებამდე მიიყვანა, რომელიც XVII საუკუნეში გადავიდა არაბების, კერძოდ ომანის სასულთნოს, კონტროლ ქვეშ. მკვიდრი მოსახლეობა ინარჩუნებდა მომთაბარე ცხოვრების წესს, ხოლო არაბები შეადგენდნენ რეგიონის მმართველობით და სავაჭრო ელიტას.\n\n=== კოლონიალური პერიოდი ===\nXIX საუკუნის შუაში სუეცის არხის მშენებლობის გამო ევროპულმა სახელმწიფოებმა დაიწყეს ბრძოლა ჯიბუტის დაუფლებისათვის. საფრანგეთის მიერ ჯიბუტის ტერიტორიის დაპყრობა გაფორმდა 1862 წელს სულთან გობაადთან (Gobaad) ხელშეკრულებით, რომლის თანახმადაც საფრანგეთმა მიიღო აფარის ხალხით დასახლებული უდაბნოს ნაწილი და ძირითადი საყრდენი — ქალაქი ობოკი. 1869 წელს სუეცის არხის გახსნის შემდეგ ჯიბუტის მნიშვნელობა მკვეთრად გაიზარდა. 1885 წელს ფრანგებმა შეძლეს ჯიბუტის ტერიტორიაზე არსებულ სასულთნოებისთვის (გობაადი, ქალაქი ტაჯურა, რაჰეიტა) თავს მოეხვია შეთანხმება ტაჯურის ყურის ჩრდილოეთ სანაპიროზე პროტექტორატის შესახებ, ხოლო 1885 წლის 26 მარტს ისას ტომის „ხელმძღვანელებს“ ხელი მოაწერინეს შეთანხმებას ტაჯურის ყურის სამხრეთი სანაპიროს პროტექტორატის შესახებ. პროტექტორატს სახელად დაერქვა ობოკი. 1888 წელს საფრანგეთის ხელისუფლების გადაწყვეტილებით დაიწყო ტერიტორიის ადმინისტრაციული ცენტრის მშენებლობა იმ ადგილას, სადაც დღეისათვის იმყოფება ქალაქი ჯიბუტი, ხოლო 1892 წელს აქ გადმოიტანეს პროტექტორატის ცენტრალური ადმინისტრაციული ორგანოები. პროტექტორატის პირველი გუბერნატორი იყო ლეონს ლაგარდი.\n\n1888 წლის თებერვალში ხელი მოეწერა ინგლის-საფრანგეთის შეთანხმება, რომლის თანახმადაც დიდმა ბრიტანეთმა აღიარა საფრანგეთის სამფლობელო აფრიკის რქის რეგიონში. იმავდროულად დაფიქსირდა საფრანგეთის პროტექტორატის სამხრეთი საზღვრები. ტერიტორიის ჩრდილოეთი საზღვრები დადგინდა საფრანგეთ-იტალიის შეთანხმებით, რომელსაც ხელი მოეწერა 1900 წლის იანვარში და 1901 წლის ივლისში<ref>Imbert-Vier, Simon. Invention et réalisations de la frontière djibouto-érythréenne. // Africa (Roma), № 6, 2009</ref>. ეთიოპიასთან საზღვრების დემარკაცია განხორციელდა 1897 წელს იმპერატორ მენელიკ II-სთან შეთანხმებით (ეს შეთანხმება დაადასტურა იმპერატორმა ჰაილე სელასიე I-მა 1945 და 1954 წლებში.\n\n1889 წელს რუსეთის ჯიბუტიში დასახლებულმა ქვეშევრდომებმა ნიკოლაი აშინოვის ხელმძღვანელობით სცადეს საფრანგეთის სომალის სანაპიროს ტერიტორიის ნაწილის კოლონიზაცია. მას შემდეგ, რაც კოლონიის დამაარსებლის უფლებამოსილება და რუსეთის გეგმები არ დადასტურდა, საფრანგეთის ფლოტმა გაყარა კოლონისტები.\n\n1896 წლის 20 მაისს ობოკის პროტექტორატი გახდა საფრანგეთის სომალის სანაპიროს კოლონია ().\n\nქალაქის და პორტ ჯიბუტის ეკონომიკური მნიშვნელობის ზრდა გამოწვეულია იტალია-ეთიოპიის ურთიერთობის გაუარესებით, რის გამოც მოხდა პირველი იტალია-ეთიოპიის ომი 1895—1896 წლებში. ამ დროს ჯიბუტი რჩებოდა ერთადერთ პორტად, რისი მეშვეობითაც მიმდინარეობდა ეთიოპიის ვაჭრობა გარე სამყაროსთან. 1897 წლის ოქტომბერში დაიწყო რკინიგზის მშენებლობა, რომელსაც უნდა დაეკავშირებინა ჯიბუტი ადის-აბებასთან. 1903 წელს რკინიგზამ მიაღწია დირე-დაუას, ხოლო 1917 წლის 7 ივლისს — ეთიოპიის დედაქალაქს.\n\n1912 წლიდან დაიწყო სუფრის მარილის მოპოვება ასალის ტბის რაიონში. მაგრამ მოსახლეობის ძირითად საქმიანობად რჩებოდა ნახევრად მომთაბარე მესაქონლეობა, ხოლო სანაპირო პაიონებში თევზჭერა და მარგალიტების მოპოვება. მიწადმოქმედება ნაკლებად იყო განვითარებული. მოსახლეობის მნიშვნელოვანი ნაწილი დაკავებული იყო ჯიბუტის პორტის მომსახურეობის სამუშაოებზე. კოლონიაში ხანმოკლე ეკონომიკურმა ბუმმა გამოიწვია მეორე იტალია-ეთიოპიის ომი, რომელმაც მოიტანა ტვირთგადაზიდვების მოცულობის მკვეთრი ზრდა ჯიბუტის პორტის გავლით.\n\n=== მეორე მსოფლიო ომის დრო ===\nსომალის საფრანგეთის ნაპირს არ მიუღია უშუალო მონაწილეობა მეორე მსოფლიო ომის მოვლენებში. 1940 წლის ივნისში კოლონიაში საფრანგეთის ჯარების მეთაური პოლ ლეჟენტილიომი გამოვიდა გერმანიასთან და იტალიასთან ზავის წინააღმდეგ და გამოხატა ბრძოლის გაგრძელების სურვილი ინგლისის მხარეს. მაგრამ მან ვერ შეძლო თავის მხარეზე გადაეყვანა კოლონიის ადმინისტრაცია, რომელმაც მხარი დაუჭირა ვიშის რეჟიმთან ერთგულების შენარჩუნებას. 1940 წლის 2 აგვისტოს ლეჟენტილიომი გადავიდა ბრიტანეთის სომალის ტერიტორიაზე და შეუერთდა დე გოლის მოძრაობას. იმავდროულად ინგლისელებმა მოაწყვეს სომალის საფრანგეთის სანაპიროს საზღვაო ბლოკადა, რომ აეძულებინათ კოლონიის ვიშის რეჟიმის მხარდამჭერი ადმინისტრაცია გადასულიყო გოლისტების მხარეს. 1941 წლის 6 აპრილს ბრიტანეთის ჯარების მიერ ადის-აბების აღების შემდეგ ბლოკადა ორმაგი გახდა: საზღვაო და სახმელეთო (სარკინიგზო მოძრაობა ჯიბუტი-ადის-აბების მარშრუტზე შეწყდა). ამის შედეგად კოლონიაში დაიწყო შიმშილი. მაგრამ ინგლისელებმა ვერ შეძლეს ჯიბუტის ტერიტორიის მთლიანი ბლოკირება, რადგანაც ვერ შეძლეს საზღვაო და სახმელეთო კონტრაბანდასთან გამკლავება, რომელიც საკმაოდ განვითარებული იყო ადგილობრივ მომთაბარეებს შორის. მაგრამ მთლიანად ბლოკადამ შეასრულა თავისი მიზნები და 1942 წლის 4 დეკემბერს ვიშის რეჟიმის გუბერნატორმა პიერ ნუაილეტამ (Nouailhetas) შეწყვიტა თავისი უფლებამოსილების შესრულება, ხოლო 28 დეკემბერს ხელი მოეწერა შეთანხმებას, რომლის თანახმადაც სომალის საფრანგეთის სანაპიროს მართვა გადაეცა გოლისტებს. კოლონიის გუბერნატორად დაინიშნა ანდრე ბაიარდელი.\n\n1944 წელს საფრანგეთის სომალის ბატალიონი მონაწილეობას იღებდა პარიზის განთავისუფლებაში.\n\n=== ომისშემდგომი პერიოდი ===\nმეორე მსოფლიო ომის დამთავრების შემდეგ კოლონიის ადგილობრივი მოსახლეობის ფენებში გაძლიერდა საფრანგეთის სომალისათვის ავტონომიის ან დამოუკიდებლობის მინიჭების სასარგებლო განწყობილობები. ასეთი მოძრაობების გაჩენა და განვითარება დაკავშირებული იყო როგორც საფრანგეთის საერთო პოლიტიკური პოზიციების დასუსტებამ საფრანგეთის მეოთხე რესპუბლიკის წლებში, ასევე მთელ მსოფლიოში ანტიკოლონიური მოძრაობის გაძლიერებამ.\n\nსაფრანგეთის კავშირის () ჩამოყალიბების შემდეგ (საფრანგეთის კონსტიტუციის VIII თავის თანახმად) სომალის საფრანგეთის ნაპირის კოლონია გარდაიქმნა „საფრანგეთის ზღვისიქითა ტერიტორიად“\n(), რითაც მიიღო ერთი სადეპუტატო ადგილი საფრანგეთის ეროვნულ ასამბლეაში და სენატორის ერთი ადგილი საფრანგეთის რესპუბლიკის საბჭოში.\n\n1958 წლის 28 სექტემბერს საფრანგეთის სომალიში ჩატარდა რეფერენდუმი, რომლის დროსაც მოსახლეობას პასუხი უნდა გაეცა კითხვაზე — უნდა მიერთებოდნენ თუ არა სომალის რესპუბლიკას, რომლის დამოუკიდებლობაც სულ მალე უნდა გამოცხადებულიყო (ეს მოხდა 1960 წელს) ან დარჩენილიყვნენ საფრანგეთთან ასოცირებულები<ref name=Barrington2006>Barrington, Lowell, After Independence: Making and Protecting the Nation in Postcolonial and Postcommunist States.- University of Michigan Press, 2006.- P.115</ref>. რეფერენდუმში მონაწილეთა 75 %-მა მხარი დაუჭირა საფრანგეთთან ხანგრძლივ ასოცირებას<ref>Djibouti — History  Africa Travelling</ref>, თუმცა სომალელი ისას ტომის ხალხმა ძირითადად მხარი დაუჭირა მომავალ სომალის სახელმწიფოსთან ინტეგრაციას, ხოლო აფარელებმა და საფრანგეთის სომალიში მცხოვრებმა ევროპელებმა მხარი დაუჭირეს სტატუს-კვოს შენარჩუნებას<ref name=Barrington2006/>.\n200px|right|thumb|[[ჰასან გულედ აპტიდონი]]\n1966 წლის აგვისტოში მოხდა არეულობები, რომელთა მიზეზი იყო ქვეყანაში მცხოვრები ორი ძირითადი ხალხის სხვადასხვა შეხედულებები მომავალზე. ისას ხალხს უნდოდა ქვეყნის მიერთება დამოუკიდებელ სომალისთან, მაშინ როდესაც აფარელები ამის წინააღმდეგები იყვნენ. 1967 წლის 19 მარტს ჩატარდა ახალი რეფერენდუმი, რომელშიც ამომრჩეველთა უმრავლესობამ (რეფერენდუმში მონაწილე მოსახლეობის 95 %-იდან 60,6 %<ref>Elections in Djibouti  აფრიკული არჩევნების სარჩევი</ref>) მხარი დაუჭირა საფრანგეთის ზღვისიქითა ტერიტორიის სტატუსის შენარჩუნებას, მაგრამ გაფართოებული ავტონომიით. 1967 წლის 12 მაისს სომალის საფრანგეთის სანაპიროს ტერიტორიალურმა ასამბლეამ გადაწყვიტა შეეცვალა ქვეყნის დასახელება, რომელსაც ამ მომენტიდან უნდა რქმეოდა აფართა და ისათა საფრანგეთის ტერიტორია. მართვის სტრუქტურაში პრინციპული ცვლილებები არ მომხდარა. მხოლოდ ტერიტორიის ხელმძღვანელს აღარ ეწოდებოდა გუბერნატორი და მას დაერქვა უმაღლესი კომისარი.\n\nმაგრამ ქვეყანაში თავისი პოლიტიკური ბატონობის შენარჩუნება საფრანგეთმა ვერ შეძლო. მოძრაობა ეროვნული დამოუკიდებლობისათვის სულ უფრო მეტ მხარდამჭერებს იძენდა. ასეთ პირობებში 1977 წლის 8 მაისს ქვეყანაში ჩატარდა რეფერენდუმი დამოუკიდებლობის საკითხზე; იმავდროულად ჩატარდა არჩევნები ახალ დეპუტატთა პალატაში. ხმის მიმცემთა 99,8 %-მა მხარი დაუჭირა ტერიტორიის დამოუკიდებლობას. ახალ სახელმწიფოს დაერქვა '''ჯიბუტის რესპუბლიკა'''. ქვეყნის პრეზიდენტი გახდა ჰასან გულედ აპტიდონი, მმართველი პარტიის — აფრიკის სახალხო ლიგა დამოუკიდებლობისათვის ლიდერი, ეროვნებით ისა.\n\n=== დამოუკიდებლობის პერიოდი ===\nthumb|200px|right|[[ისმაილ ომარ გელე]]\n1979 წლის 4 მარტს მმართველი სახალხო ლიგა გარდაიქმნა ახალ პოლიტიკურ პარტიად — პროგრესისათვის სახალხო მოძრაობად (), რომლის ამოცანა იყო ეთნიკური დაპირისპირების მოწესრიგება აფარელებსა და ისას ხალხს შორის და ეროვნული ერთიანობის მიღწევა. 1981 წლის ოქტომბერში ჯიბუტიში შემოვიდა ერთპარტიული სისტემა. მიუხედავად პოლიტიკურ ცხოვრებაში მკაცრი მმართველობის მეთოდებისა, ჯიბუტის ეკონომიკა იზრდებოდა. მაგრამ ქვეყნის ორ ძირითად ერს შორის წინააღმდეგობების გადალახვა ვერ მოხერხდა. 1991 წლის ნოემბერში ქვეყნის ჩრდილოეთში დაიწყო აფარელი მოსახლეობის ამბოხი, რომელსაც ხელმძღვანელობდა ერთიანობისა და დემოკრატიის აღდგენის ფრონტი (). FRUD პროტესტს აცხადებდა ქვეყნის პოლიტიკურ ცხოვრებაში დისპროპორციის წინააღმდეგ და აფარელების არასაკმარისი წარმოდგენით ხელისუფლების ცენტრალურ ორგანოებში. ამბოხებულებმა ალყა შემოარტყეს ქალაქებს ტაჯურუს და ობოკს, ხოლო 1991 წლის 18 დეკემბერს გამოიყვანეს საკუთარი მომხრეები დედაქალაქის ქუჩებში, აფარელებით დასახლებული არიბას (Arhiba) რაიონში. არმიამ ცეცხლი გაუხსნა მანიფესტანტებს და 59 ადამიანი იქნა მოკლული<ref></ref>. 1992 წლის თებერვალში კონფლიქტში მთავრობის მხარეზე ჩაერია საფრანგეთი, მაგრამ იმავდროულად მან სცადა გამოსულიყო შუამავალი მოლაპარაკებებში RPP-სა და FRUD-ს შორის (ასეთი მოლაპარაკებები მიმდინარეობდა 1992 წლის ნოემბერში და 1993 წლის მაისში). 1993 წლის 5 ივლისს სამთავრობო ჯარები გადავიდნენ შეტევაზე ქვეყნის ჩრდილოეთში და შეძლეს დაემარცხებინათ აფარელი ამბოხებულები. მაგრამ სამოქალაქო ომის გაგრძელებამ აიძულა ათასობით ჯიბუტელი გაქცეულიყო მეზობელ ეთიოპიაში<ref>„Thousands Of Djiboutians Flee to Ethiopia.“ The Associated Press, July 12, 1993.</ref>.\n\nFRUD-ის ზომიერმა ფრაქციამ 1994 წლის 26 დეკემბერს ხელი მოაწერა სამშვიდობო შეთანხმებას ხელისუფლებასთან, ხოლო რადიკალური ოპოზიცია აგრძელებდა შეიარაღებულ წინააღმდეგობას 2001 წლამდე, როდესაც მანაც დადო თავისი საკუთარი სამშვიდობო შეთანხმება RPP-თან. FRUD-ის წევრებმა მიიღეს 2 ადგილი მთავრობაში და 1999 წლის საპრეზიდენტო არჩევნებზე აფარელმა ლიდერებმა მხარი დაუჭირეს სამთავრობო კანდიდატს ისმაილ ომარ გელეს<ref>Djibouti (07/08)</ref>.\n\n2005 და 2011 წლებში ისმაილ ომარ გელე ხელახლა აირჩიეს პრეზიდენტის პოსტზე.\n\n== პოლიტიკური სტრუქტურა ==\n\n=== სახელმწიფო ===\nჯიბუტი — რესპუბლიკაა. 1896—1946 წლებში — საფრანგეთის სომალის კოლონია. 1946 წლიდან — საფრანგეთის ზღვისიქითა ტერიტორია. 1967 წელს ტერიტორიამ მიიღო შიდა თვითმმართველობა და დაერქვა აფართა და ისათა საფრანგეთის ტერიტორია. 1977 წლის 8 მაისს ჩატარდა რეფერენდუმი, რის შედეგადაც მოსახლეობის უმრავლესობამ მხარი დაუჭირა ქვეყნის დამოუკიდებლობის გამოცხადებას.\n\n1977 წლის 27 ივნისს გამოცხადდა დამოუკიდებლობა. სახელმწიფოს დაერქვა ჯიბუტის რესპუბლიკა. ქვეყანაში მოქმედებს კონსტიტუცია, რომელსაც მოსახლეობამ მხარი დაუჭირა 4 სექტემბრის რეფერენდუმის დროს და ძალაში შევიდა 1992 წლის 15 სექტემბერს.\n\nსახელმწიფოს მეთაურია — პრეზიდენტი. იგი ირჩევა საყოველთაო არჩევნების დროს 6 წლის ვადით და მისი ხელმეორედ არჩევა შესაძლებელია კიდევ ერთი ვადით. პრეზიდენტს აქვს სერიოზული გავლენა მთავრობაზე და ჯიბუტის შეიარაღებული ძალების უმაღლესი მთავარსარდალია.\n\nსაკანონმდებლო ხელისუფლება ეკუთვნის ერთპალატიან პარლამენტს — ეროვნულ კრებას, რომელიც შედგება 65 დეპუტატისაგან. დეპუტატები ირჩევიან საყოველთაო არჩევნებზე 5 წლის ვადით. არჩევნებზე დაიშვებიან ჯიბუტის მოქალაქეები 18 წლიდან, ხოლო არჩეულები შეუძლიათ იყვნენ — 23 წლიდან.\n\nაღმასრულებელ ხელისუფლებას ახორციელებს პრეზიდენტი და მთავრობა (მინისტრთა საბჭო). მთავრობას ხელმძღვანელობს პრემიერ-მინისტრი. მაგრამ, ქვეყანაში ჭარბობს კლანური საზოგადოებრივი იერარქია, რის შედეგადაც ამ ჯგუფების წარმომადგენლები ცდილობენ დაეუფლონ მნიშვნელოვან პოსტებს აღმასრულებელ სფეროში და პრემიერ-მინისტრის თანამდებობებზე დანიშნონ მათთვის სასურველი პერსონა.\n\nსასამართლო სისტემა დაფუძნებულია თანამედროვე, მუსულმანურ და ტრადიციულ (ჩვეულებრივ) სამართალზე. სასამართლო სისტემას წარმოადგენს 1979 წელს დაფუძნებული უმაღლესი სასამართლო. ასევე არსებობს უმაღლესი სააპელაციო სასამართლო და პირველი ინსტანციის სასამართლო, უსაფრთხოების ტრიბუნალი, შარიათის სასამართლოები, საოლქო სისხლის სამართლის სასამართლოები, ასევე შრომის პრობლემების შესახებ სასამართლოები.\n\n=== პოლიტიკური პარტიები ===\nჯიბუტიში არსებობს მრავალპარტიული სისტემა (მოქმედებს 20-ზე მეტი პოლიტიკური პარტია). მათ შორის ყველაზე გავლენიანებია:\n* „სახალხო გაერთიანება პროგრესისათვის, სგპ“ (Rassemblement populaire pour le progrès, RPP), ლიდერი — ისმაილ ომარ გელე (Ismael Omar Gelleh), გენერალური მდივანი — მოჰამედ ალი მოჰამედი (Mohamed Ali Mohamed). მმართველი პარტია, ერთადერთი ლეგალური პარტია 1981—1992 წლებში;\n* „დემოკრატიული განახლების პარტია, დგპ“ (Parti du renouveau démocratique, PRD) თავმჯდომარე — აბდილაჰი ჰამარეიტე (Abdillahi Hamareiteh), გენერალური მდივანი — მაკი ჰუმედ გაბა (Maki Houmed Gaba). გამოდის დემოკრატიული მთავრობის შექმნის მოთხოვნით, რომელიც ჩამოყალიბდება პარლამენტში უმრავლესობის საფუძველზე;\n* „დემოკრატიული ალიანსის კავშირი, დაკ“ (Alliance républicaine pour la démocratie, ARD), მმართველი — აჰმედ დინი აჰმედი (Ahmed Dini Ahmed). ძირითადი ოპოზიციური პარტია;\n* „ერთიანობის და დემოკრატიის აღდგენის ფრონტი, ედაფ“ (Front pour la restauration de l \"unité et de la démocratie, FRUD), ხელმძღვანელი — ალი მოჰამედ დაუდი (Ali Mohamed Daoud), გენერალური მდივანი — უგურეჰ კიფლეჰ აჰმედი (Ougoureh Kifleh Ahmed). დაარსდა 1991 წელს, როგორც აფარელების სამხედრო დაჯგუფება.\n\n== შეიარაღებული ძალები ==\n'''ჯიბუტის შეიარაღებული ძალები''' (სომ. ''Ciidanka Jabuuti'', ) — ჯიბუტის სამხედრო ორგანიზაციაა, რომლის დანიშნულებაა სახელმწიფოს თავისუფლების, დამოუკიდებლობის და ტერიტორიული მთლიანობის დაცვა. იგი შედგება სახმელეთო ჯარებისაგან, სამხედრო-საჰაერო ძალებისაგან, სამხედრო-საზღვაო ძალებისაგან და ეროვნული ჟანდარმერიისაგან.\n\n2013 წლის მდგომარეობით, ჯიბუტის შეიარაღებულ ძალებში ირიცხება სახმელეთო ჯარების 8000 ჯარისკაცი, რომლებიც დაყოფილია რამდენიმე პოლკად და ბატალიონად და დგანან ქვეყნის მთელ ტერიტორიაზე არსებულ სხვადასხვა გარნიზონებში<ref name=\"Pdfad\"></ref> ჯარი დაყოფილია 4 სამხედრო ოლქად (ტაჯურის, დიკილის, ალი-საბიეს და ობოკის ოლქები).<ref name=IISS_2012_432></ref> 2008 წელს ერიტრეის ჯართან შეტაკებამ, აჩვენა ჯიბუტის შეიარაღებული ძალების შესანიშნავი მომზადება და ბრძოლისუნარიანობა, მაგრამ აშკარად გამოიკვეთა ის ფაქტი, რომ მცირერიცხოვანი სამხედრო ძალები ვერ შეძლებდნენ წინააღმდეგობის გაწევას უფრო მრავალრიცხოვან მოწინააღმდეგესთან, მას რომ არ ჰყოლოდა სუსტად შეიარაღებული ჯარი. არმია კონცენტრირებული იყო ისეთი სამხედრო იარაღის შესყიდვაზე, რომელიც საჭირო იყო საპატრულო მოვალეობისთვის და კონტრშეტევებისთვის, მაგრამ ვერ გამოდგებოდა ჯავშანტექნიკით სამხედრო მოქმედებებისათვის. 2008 წლის სასაზღვრო შეტაკებებმა დროებით გაზარდა ჯიბუტის ჯარის რიგები და შეიარაღება, მაგრამ სამხედრო ძალები და შესაძლებლობები მნიშვნელოვნად შემცირდა 1990-იანი წლებიდან. ჯიბუტის შეიარაღებული ძალების ოფიციალური ამოცანაა ქვეყნის დაცვა გარე თავდასხმისაგან და სასაზღვრო უსაფრთხოების დაცვა. ჯიბუტის ჯარი აგრძელებს ერიტრეასთან საზღვრის კონტროლს შესაძლო თავდასხმის შემთხვევაში.\n\nჯიბუტის ჯარის რეფორმირებაში ყველაზე უფრო მეტი ფინანსური რესურსები მიმართულია სახმელეთი ჯარების განვითარებისთვის. წლების განმავლობაში, ჯიბუტის ჯარმა პარტნიორული ურთიერთობები დაამყარა საფრანგეთის, ეგვიპტის, საუდის არაბეთის, მაროკოს და აშშ-ის სამხედროებთან. დღეისათვის თანხა, რომელიც გამოყოფილია თავდაცვისათვის წარმოადგენს ყველაზე უფრო დიდ მოცულობას ქვეყნის ბიუჯეტში.\n\n'''ჯიბუტის სამხედრო-საზღვაო ფლოტი''' — ჯიბუტის შეიარაღებული ძალების ერთ-ერთი სახეობაა. იგი პასუხს აგებს ქვეყნის სანაპირო ზოლის უსაფრთხოებაზე, რომლის სიგრძე შეადგენს 314 კმ-ზე მეტს.\n\nიგი შეიქმნა 1977 წელს ჯიბუტის დამოუკიდებლობის მიღებიდან ორი წლის თავზე. თავდაპირველად ფლოტი შედგებოდა ჟანდარმერიის ნარჩენებისაგან და მისი ძირითადი ფუნქცია იყო პორტის უსაფრთხოების უზრუნველყოფა და გემების მოძრაობის კონტროლი. ჯიბუტის სანაპირო წყლებს აქვს თევზის მნიშვნელოვანი რესურსი, რაც ადგილობრივი მოსახლეობის რაციონის მთავარ ნაწილს შეადგენს, და თევზსარეწი დარგი 1000-ზე მეტ სამუშაო ადგილს აძლევს ადგილობრივ მოსახლეობას. 2006 წელს ჯიბუტის აშშ-მა აჩუქა 5 საპატრულო გემი, რამაც მნიშვნელოვნად გაზარდა ფლოტის მოქმედების რადიუსი. ასევე იზრდება ურთიერთმოქმედება იემენის ფლოტთან, რადგანაც აშშ-იც და იემენიც ისწრაფვიან დაიცვან და უზრუნველყონ საზღვაო გზების უსაფრთხოება.\n\n'''ჯიბუტის სამხედრო-საჰაერო ძალები''' (DAF) ( (FAdD)) — ჯიბუტის ჯარის ავიაციის შენაერთია. შეიქმნა როგორც ჯიბუტის შეიარაღებული ძალების ნაწილი 1977 წლის 27 ივნისს ქვეყნის დამოუკიდებლობის გამოცხადების შემდეგ. თავდაპირველად მასში შედიოდა სამი სატრანსპორტო თვითმფრინავი Nord N.2501 Noratlas და ვერტმფრენი Allouette II, რომელიც ჯიბუტის საფრანგეთმა მიაწოდა.\n\n1982 წელს ჯიბუტის სამხედრო-საჰაერო ძალები შეივსო Aerospatiale AS.355F Ecureuil II-ის 2 ვერტმფრენით და Cessna U206G Stationair-ის თვითმფრინავით. 1985 წელს შეძენილი იქნა Cessna 402C Utiliner. 1985 წელს Allouette II-ის ვერტმფრენები ამოღებული იქნა ექსპლოატაციიდან და დემონსტრაციისთვის გამოიტანეს Ambouli-ის ავიაბაზაზე. ორი წლის შემდეგ N.2501 Noratlas-ის სამი თვითმფრინავი დაუბრუნეს საფრანგეთს. 1991 წელს ნაყიდი იქნა Cessna 208 Caravan. 1990-იანი წლებიდან დაიწყო საბჭოთა ავიატექნიკის შესყიდვა: შეძენილი იქნა Ми 2-ის 4 ვერტმფრენი, 6 ცალი Ми-8 და 2 ცალი Ми 17, ერთი სატრანსპორტო თვითმფრინავი Ан 28. პილოტების სწავლა მიმდინარეობს საფრანგეთში. ახალ მფრინავებზე მოთხოვნა დიდი არ არის, სულ 250 ადამიანი მსახურობს ჯიბუტის სამხედრო-საჰაერო ძალებში. DAF-ს ჯარში არ აქვს ცალკეული ნაწილები, მისი ერთადერთი ბაზა მდებარეობს Ambouli-ში. ყველა თვითმფრინავის სამოქალაქო რეგისტრაცია J2-MAA-დან MAW-მდე.\n\n'''ჯიბუტის ეროვნული ჟანდარმერია''' — ჯიბუტის შეიარაღებული ძალების ერთ-ერთი შემადგენელი ნაწილია, მისი მოვალეობაა სახელმწიფო უსაფრთხოების საკითხების უზრუნველყოფა, პოლიციური მოვალეობების შესრულება ქვეყნის მოსახლეობაში.\n\n== ადმინისტრაციული დაყოფა ==\n\nthumb|right|250px|ჯიბუტის ადმინისტრაციული დაყოფა\nჯიბუტის ტერიტორია იყოფა ხუთ რეგიონად და ქალაქ ჯიბუტის ტერიტორიად, რომლებიც თავის მხრივ იყოფიან 11 რაიონად. მათ რესპუბლიკის კომისრები, ანუ პრეფექტები განაგებენ.\n\n\n\n== მოსახლეობა ==\n=== დემოგრაფია ===\nმოსახლეობის რაოდენობა — 828 324 ადამიანი (2015 წლის ივლისის შეფასება).\n\nწლიური ზრდა — 2,23 % (2014 წლის შეფასება).\n\nურბანიზაცია:\n* ქალაქის მოსახლეობა: 77,1 % მოსახლეობის საერთო რაოდენობიდან (2011 წელი)\n* ურბანიზაციის ტემპი: 1,96 % ცვლილების წლიური ტემპი (2010-15 წლების შეფასება)\n\nსაშუალო ასაკი:\n* სულ: 22,8 წელი\n* მამაკაცები: 21,1 წელი\n* ქალები: 24,1 წელი (2014 წლის შეფასება)\n\nსიცოცხლის ხანგრძლივობა:\n* მოსახლეობის საერთო რაოდენობა: 62,4 წელი\n* მამაკაცები: 59,93 წელი\n* ქალები: 64,94 წელი (2014 წლის შეფასება)\n\nშობადობის ჯამური კოეფიციენტი (ფერტილობა) — 2,8 დაბადებული ერთ ქალზე (2010 წელი).\n\nჩვილთა სიკვდილიანობა — 57 ბავშვი 1000 ადამიანზე (2010 წელი).\n\nშიდსით დაავადებულები — 3,1 % (2007 წლის შეფასება).\n\nგანათლების დონე:\n* 15 წლის ასაკის და მასზე უფროსებმა იციან წერა-კითხვა\n* მოსახლეობის საერთო რაოდენობა: 67,9 %\n* მამაკაცები: 78 %\n* ქალები: 58,4 % (2003 წლის შეფასება)\n\nეთნიკური შემადგენლობა: ისა და სხვა სომალელი ხალხები — 60 %, აფარელები — 35 %, სხვები (ფრანგები, არაბები, იტალიელები, ბერძნები) — 5 %.\n\nენები: ოფიციალური — ფრანგული და არაბული, სალაპარაკო — სომალური ენა და აფარული ენა.\n\nძირითადი რელიგია — სუნიტური მიმართულების ისლამი (94 %). ქრისტიანები შეადგენენ ქვეყნის მოსახლეობის 6 %-ს.\n\n=== ეთნიკური ჯგუფები ===\nჯიბუტი მრავალეროვანი ქვეყანაა. ორი ყველაზე დიდი ეთნიკური ჯგუფებია სომალელები (60 %) და აფარელები (35 %). სომალელები ძირითადად შედგება ისას ქვეჯგუფის ხალხისაგან. ჯიბუტის მოსახლეობის დანარჩენი 5 % ძირითადად შედგება არაბებისაგან, ეთიოპელებისაგან და ევროპელებისაგან (ფრანგები და იტალიელები). ადგილობრივი მოსახლეობის დაახლოებით 76 % ქალაქებში მცხოვრები ადამიანებია, დანარჩენები — მესაქონლეები.<ref name=CIA></ref>\n\n=== ენები ===\nჯიბუტი, რომლის მოსახლეობაც დაახლოებით 828 324 ადამიანია (2015 წლის ივლისის შეფასება), მრავალენოვანი ერია.<ref name=CIA/> ეთნოლოგიური თვალსაზრისით, მოსახლეობის უმრავლესობის პირველი სალაპარაკო ენებია სომალური ენა (297 000 ადამიანი) ან აფარული ენა (99 200 ადამიანი), რომლებიც მშობლიური ენებია შესაბამისად სომალელი და აფარელი ეთნიკური ჯგუფებისათვის. ორივე ენა მიეკუთვნება უფრო დიდ აფრაზიული ენების ოჯახს. ჯიბუტიში ორი ოფიციალური ენაა: არაბული ენა (აფრაზიული) და ფრანგული ენა (ინდოევროპული ენები). არაბული ენა სოციალური, კულტურული და რელიგიური მნიშვნელობისაა. ფორმალურ პირობებში, ის შედგება თანამედროვე სტანდარტული არაბული ენისაგან. ერთმანეთში ლაპარაკისას, დაახლოებით 36 000 ადგილობრივი მოსახლე ლაპარაკობს არაბული ენის სამხრეთიემენულ დიალექტზე, რომელიც ასევე ცნობილია, როგორც ჯიბუტური არაბული. ფრანგული ენა შემორჩენილია კოლონიალური პერიოდიდან და ძირითადი ენაა განათლების სფეროში. დაახლოებით 10 200 ჯიბუტელი ლაპარაკობს მასზე, როგორც მშობლიურ ენაზე. ჯიბუტიში იმიგრანტული ენებია: არაბული ენის ომანური დიალექტი (38 900 ადამიანი), ამჰარული ენა (1400 ადამიანი), ბერძნული ენა (1000 ადამიანი) და ჰინდი ენა (600 ადამიანი).<ref>''Ethnologue'', \"Languages of Djibouti\"</ref>\n\n=== რელიგია ===\nჯიბუტის მოსახლეობა უპირატესად მუსლიმია. ისინი შეადგენენ ქვეყნის საერთო მოსახლეობის 94 %-ს (დაახლოებით 740 000 ადამიანი 2012 წლის შეფასებით), ხოლო მოსახლეობის დანარჩენი 6 % ქრისტიანია.<ref name=CIA/>\n\nჯიბუტის კონსტიტუციის თანახმად ისლამი ქვეყნის სახელმწიფო რელიგიაა, იგი ასევე ითვალისწინებს ყველა რელიგიური აღმსარებლობის ადამიანების თანასწორობას (თავი 1) და რელიგიური აღმსარებლობის თავისუფლებას (თავი 11).<ref name=\"constitution\"></ref> ადგილობრივი მუსულმანების უმრავლესობა სუნიტური დენომინაციის მიმდევარია. ადგილობრივი მუსულმანები ძირითადად მიეკუთვნებიან სუფიზმის მიმდევრობის სხვადასხვა სკოლებს.<ref>Chapter 1: Religious Affiliation retrieved 4 September 2013</ref> საერთაშორისო რელიგიური თავისუფლების კომისიის 2008 წლის მოხსენების თანახმად, ჯიბუტელ მუსულმანს სარწმუნოების შეცვლის გარეშე აქვს კანონიერი უფლება დაქორწილდეს სხვა სარწმუნოების წარმომადგენელზე ყოველგვარი პრობლემის გარეშე, ხოლო წინააღმდეგ შემთხვევაში ადვილი შესაძლებელია მას შეექმნას სერიოზული პრობლემები ოჯახის და კლანის, ან საზოგადოების მხრიდან და ისინი ხშირად ექცევიან წნეხის ქვეშ, რაც მათ აიძულებთ ისევ დაუბრუნდნენ ისლამს.<ref></ref>\n\nჯიბუტის რომის კათოლიკური ეკლესიის ეპერქიას მიეკუთვნება მცირერიცხოვანი ადგილობრივი კათოლიკური მოსახლეობა, რომელთა რაოდენობა 2006 წლისათვის შეადგენდა დაახლოებით 7000 ადამიანს.<ref></ref>\n\n== ეკონომიკა ==\nჯიბუტი — აფრიკის ერთ-ერთი ყველაზე უფრო ნაკლებად განვითარებული ქვეყანაა (გაერთიანებული ერების ორგანიზაციის კლასიფიკაციით). ეკონომიკა უპირველეს ყოვლისა ორიენტირებულია საპორტო, საბანკო და სატრანსპორტო მომსახურების სფეროზე. უკანასკნელ წლებში მნიშვნელოვანი განვითარება მიიღო ტურიზმმა და ტელეკომუნიკაციებმა.\n\nქვეყნის ეკონომიკა დამყარებულია საზღვაო პორტის ექსპლოატაციაზე და თავისუფალ სავაჭრო ზონაზე. თავისი დაარსების დღიდან ჯიბუტის დედაქალაქი ეთიოპიისთვის მთავარი სავაჭრო პორტია. ქვეყანას პრაქტიკულად არ გააჩნია ბუნებრივი რესურსები, ამიტომ მრეწველობა პრაქტიკულად განუვითარებელია. იშვიათი ნალექების შედეგად სოფლის მეურნეობა ნაკლებპროდუქტიანია (იმპორტზე გადის ქვეყანაშივე მოსახმარი საკვების დიდი ნაწილი). ჯიბუტი დიდათაა დამოკიდებული უცხოურ დახმარებებზე. ქვეყანა შედის საერთაშორისო ორგანიზაციაში — აფრიკის, კარიბის აუზის და წყნარი ოკეანის რეგიონის ქვეყნები.\n\n2009 წელს მთლიანი შიდა პროდუქტი (მშპ) ერთ სულ მოსახლეზე — 2,8 ათასი დოლარი. (167-ე ადგილი მსოფლიოში). სიღარიბის ზღვარს ქვევით — მოსახლეობის 42 % (2007 წელი), უმუშევრობის დონე — 59 % (2007 წელი).\n\nსოფლის მეურნეობა (მშპ-ს 3 %) — მომთაბარე მეცხოველეობა (თხები, ცხვრები), მცირე რაოდენობით მოჰყავთ პომიდვრები, ასევე საზამთროები და ნესვები.\n\nექსპორტი (0,34 მილიარდი დოლარი 2008 წელს): ძირითადად რეექსპორტი ეთიოპიიდან, ასევე ტყავები.\n\nძირითადი მყიდველები: — სომალი — 80 %, არაბთა გაერთიანებული საამიროები — 4 %, იემენი — 4 %.\n\nიმპორტი (1,56 მილიარდი დოლარი 2008 წელს): საკვები პროდუქტები, სასმელები, სატრანსპორტო საშუალებები, ნავთობპროდუქტები.\n\nძირითადი მიმწოდებლები — საუდის არაბეთი — 21 %, ინდოეთი — 17 %, ჩინეთი — 11 %, აშშ — 6 %, მალაიზია — 6 %.\n\nსაგარეო ვალი — 0,5 მილიარდი დოლარი.\n\n=== მრეწველობა ===\nმრეწველობა ჯიბუტიში სუსტადაა განვითარებული. ძირითადად მუშაობენ კვების მრეწველობის საწარმოები და სასოფლო-სამეურნეო ნედლეულის გადამამუშავებელი ქარხნები. შენდება რამდენიმე მსხვილი საწარმო, მათ შორის ნავთობსაქაჩი და ცემენტის ქარხნები.\n\nსახელმწიფო სექტორი მოიცავს ელექტროსადგურებს, ნავთობკომპანიას, ტრანსპორტს (ნაწილობრივ) და კავშირგაბმულობას, მინერალური სასუქების ქარხანას და რძის ქარხანას.\n\n=== სოფლის მეურნეობა ===\nსოფლის მეურნეობის ძირითადი მიმართულებებია — მომთაბარე და ნახევრადმომთაბარე მეცხოველეობა. სოფლის მეურნეობას მოაქვს მთლიანი შიდა პროდუქტის (მშპ) 3,5 %. საძოვრების რაოდენობა (ტერიტორიის 11 %) ხელს უწყობს მეცხოველეობის განვითარებას. თხების სულადობაა — 507 000, ცხვრების — 470 000, აქლემების — 60 000.\n\nმიწადმოქმედება პრაქტიკულად არ არსებობს. დამუშავებული მიწის ფართობი — დაახლოებით 1 %-ა. სოფლის მეურნეობას დიდ ზიანს აყენებენ ხშირი გვალვები. 1982 წლიდან დაწყებულმა გვალვამ მოიტანა ის, რომ 1985 წლისთვის ჯიბუტელი მწყემსების 85 %-მა დაკარგა 50 %-დან 60 %-მდე სული პირუტყვი.\n\nჯიბუტის ყოველწლიურად შემოაქვს მოხმარებული კვების პროდუქტის დაახლოებით 90 %. განვითარებულია თევზჭერა, მარგალიტის, მარჯნის, ღრუბლების მოპოვება, ზღვის წყლებიდან მარილის მიღება.\n\n=== ტრანსპორტი ===\nტრანსპორტი ეკონომიკის ყველაზე უფრო განვითარებული დარგია. ჯიბუტის საზღვაო პორტი ერთ-ერთი მთავარი პორტია ინდოეთის ოკეანის დასავლეთ ნაწილში. ეს სახელმწიფო საწარმოა 1,5 მილიონი ტონა მშრალი ტვირთების და 2 მილიონი ტონა სველი საწვავის გამტარუნარიანობით წელიწადში. 2006 წლიდან ფუნქციონირებს დორალის ახალი ღრმაწყლიანი პორტი საკონტეინერო ტერმინალით 1,2 მილიონი კონტეინერი წელიწადში სიმძლავრით და თავისუფალი ვაჭრობის ზონით.\n\nმთავარი მნიშვნელობა აქვს ადის-აბება — ჯიბუტის რკინიგზის ხაზს. ის იმყოფება ჯიბუტი-ეთიოპიის კომპანიის ერთობლივ მფლობელობაში. ჯიბუტის მონაკვეთის სიგრძეა — 98 კმ. 1998 წლიდან ეთიოპიისთვის ერიტრეის საზღვაო პორტების დაკეტვის გამო, რაც გამოწვეული იყო ამ ორ ქვეყანას შორის კონფლიქტის შედეგად, ტვირთგადაზიდვები მარშრუტზე ადის-აბება — ჯიბუტი — ადის-აბება გაიზარდა 4-5-ჯერ.\n\nსაავტომობილო გზების სიგრძე — 3000 კმ-ზე მეტი, მათ შორის ასფალტირებული — დაახლოებით 500 კმ.\n\nქალაქ ჯიბუტიში მუშაობს საერთაშორისო აეროპორტი, რომელსაც მართავს დუბაის კომპანია.\n\n'''აეროპორტები'''\n* სულ — 13\n** მყარი საფარით — 3\n** მყარი საფარის გარეშე — 10\n\n'''საზღვაო პორტები'''\n* სულ გემები — 1\n* მთავარი პორტი — ჯიბუტი\n\n=== მაკროეკონომიკა ===\n\n\n=== ტურიზმი ===\nტურიზმი ჯიბუტიში ეკონომიკის ერთ-ერთი სექტორია. ამ ქვეყანაში ტურისტული ინფრასტრუქტურა საკმაოდ სუსტადაა განვითარებული, მაგრამ ქვეყანაში ჩამოსული უცხოელი ტურისტების რაოდენობა თანდათანობით იზრდება.\n\nტურიზმი არ შედის იმ დარგების რაოდენობაში, რომლებსაც მოაქვთ ძირითადი შემოსავალი ქვეყნის ეკონომიკაში (ძირითადი შემოსავლები ქვეყნის ბიუჯეტში შედის მომსახურების, მრეწველობის, უპირატესად მომპოვებელი, და სოფლის მეურნეობის სფეროდან)<ref name=\"CIA\"/><ref></ref>. მიუხედავად ამისა, ყოველწლიურად ქვეყანას სტუმრობს უფრო და უფრო მეტი ტურისტი. ტურიზმის განვითარებას კურირებს ჯიბუტის ტურიზმის ეროვნული ოფისი ()<ref name=\"off\"></ref>. 2000 წელს ქვეყანას ესტუმრა დაახლოებით 20 ათასი უცხოელი ტურისტი, 2005 წელს — დაახლოებით 30 ათასი, რომელთაგან დაახლოებით 65 % იყვნენ საფრანგეთის მოქალაქეები. ტურიზმიდან საერთო ფინანსურმა შემოსავლებმა 2004 წელს შეადგინა მხოლოდ 7 მილიონი ამერიკული დოლარი<ref name=\"Country\"></ref>.\n\nჯიბუტიში არ აესებობს რაიმე მნიშვნელოვანი ისტორიული ძეგლები ან არქიტექტურული ღირსშესანიშნაობები. პოტენციური ტურისტები შეიძლება მიიზიდნონ ამ ქვეყნის ხელუხლებელი ბუნებით და მისი მოსახლეობის ეგზოტიკური ცხოვრების წესით, რომელმაც მნიშვნელოვანწილად შეინარჩუნა ტრადიციული ჩვეულებები<ref name=\"Country\"/>. ზუსტად ტურისტული ინტერესების ბუნებრივ ობიექტებზე ამახვილებს ძირითად ყურადღებას ტურიზმის ეროვნული ოფისი<ref name=\"off\"/>.\n\nეკოტურიზმის ობიექტებს პირველ რიგში მიეკუთვნება მომხიბლავი სანაპირო, ტაჯურის ყურის პლაჟები და ბაბ-ელ-მანდების სრუტის სანაპიროები. ტაჯურის ყურეში ასევე მდებარეობს რამდენიმე კუნძული, რომელთა ნაპირები წარმოადგენენ დაივინგისათვის კარგ შესაძლებლობას ზღვის ფაუნის შესანიშნავ მდგომარეობაში ყოფნის გამო. შესაძლებელია ზღვაზე თევზაობის გამართვა, მაგრამ ზღვის ფაუნის ობიექტების და მარჯნების გატანა აკრძალულია. ინტერესს შეიძლება წარმოადგენდეს აბეს მლაშე ტბის მონახულება, რომელიც მდებარეობს სახელმწიფო საზღვარზე ჯიბუტისა და ეთიოპიას შორის<ref name=\"off\"/>. განსაკუთრებით მომხიბლავად ითვლება ასალის მლაშე ტბა (დაახლოებით ხუთ კილომეტრში ტაჯურის ყურიდან), რომელიც მდებარეობს ზღვის დონიდან 153 მეტრით დაბლა და რომელსაც გარს აკრავს ჩამქრალი ვულკანები და გაცივებული ლავის შავი მინდვრები.\n\nტურისტები შეიძლება ასევე მიიზიდოს ქვეყნის დედაქალაქმა, საკმაოდ კარგად შენარჩუნებული XIX საუკუნის ბოლოს აშენებული კოლორიტული რაიონებით და დიდი მთავარი ბაზარით<ref name=\"Country\"/>. სანაპიროზე მდებარე დედაქალაქში, არსებობს რამდენიმე ადგილი ცურაობისათვის, მაგრამ უცხოელი ტურისტებისათვის მათი გამოყენება რეკომენდებული არ არის.\n\n==== ტურიზმის განვითარების პრობლემები ====\nჯიბუტი რჩება საკმაოდ ღარიბ ქვეყანად მწვავე სოციალ-ეკონომიკური პრობლემებით. ჩამოსული ტურისტების რაოდენობის ზრდას პირველ რიგში ხელს უშლის განუვითარებელი ტურისტული ინფრასტრუქტურა და თანამედროვე სატრანსპორტო ქსელის არყოფნა. დიდი პრობლემაა კვალიფიციური პერსონალის მწვავე ნაკლებობა და მათი ფრანგულის გარდა სხვა უცხოური ენის არცოდნა. ყველა ამ სიძნელეებს კიდევ უფრო ართულებს ტრანსპორტის და ტელესაკომუნიკაციო მომსახურების საკმაოდ მაღალი ფასები (აფრიკული ნორმებით). სასტუმროების ინფრასტრუქტურა ასევე განსაკუთრებით სუსტადაა განვითარებული. 2007 წლის მონაცემებით, მთელ ქვეყანაში იყო მხოლოდ ორი დიდი ოტელი, შესაბამისად 185 და 177 ნომრით, სხვა სასტუმრო ნომრების რაოდენობა შეადგენდა 655-ს<ref name=\"Country\"/>. არასახარბიელო ფაქტორებს ეკუთვნის რთული სანიტარულ-ეპიდემიური მდგომარეობა ჯიბუტიში — ტურისტებმა უნდა შეასრულონ განსაზღვრული უსაფრთხოების ზომები ინფექციური მოწამვლისა და ნაწლავების დაავადების საშიშროების გამო.\n\nმაგრამ ჯიბუტის ტურიზმის დარგის მომავალი სპეციალისტების მიერ განიხილება, როგორც საკმაოდ იმედისმომცემი. ჯიბუტის მთავრობა, რომელსაც ესმის ეროვნული ტურიზმის განვითარების დიდი პოტენციალი, ამისათვის ატარებს მრავალმხრივ ღონისძიებებს — მაგალითად, ცდილობს მაქსიმალურად შეამსუბუქოს უცხოური ინვესტიციების რეჟიმი ტურისტულ ინფრასტრუქტურაში. პრიორიტეტი ეძლევა სასტუმროების და ავტოგზების მშენებლობას, რომლებიც შეესაბამებიან თანამედროვე მსოფლიო სტანდარტებს<ref name=\"Country\"/>.\n\n=== საგარეო ვაჭრობა ===\nექსპორტზე გადის: ცოცხალი პირუტყვი, ხორცი, ტყავი; იმპორტირდება: საკვები, ნავთობპროდუქტები, სამრეწველო საქონელი. ძირითადი სავაჭრო პარტნიორები — საფრანგეთი, ევროკავშირის სხვა ქვეყნები, სპარსეთის ყურის ქვეყნები, ჩინეთი, ეთიოპია, ინდოეთი.\n\n== სოციალური სფერო ==\n=== ჯანდაცვა ===\nქვეყანაში სიცოცხლის ხანგრძლივობა შეადგენს დაახლოებით 62 წელს. შობადობის მაჩვენებელია 2,63 ბავშვი ერთ ქალზე.<ref name=CIA/> ქვეყანაში დაახლოებით 18 ექიმი მოდის 100 000 ადამიანზე.<ref></ref>\n\n2011 წლის ივნისში გაერთიანებული ერების ორგანიზაციის ხალხთა დასახლების ფონდმა გამოაქვეყნა მოხსენება მსოფლიოში შობადობის მდგომარეობის შესახებ. 2010 წელს ჯიბუტიში დედათა სიკვდილიანობა ყოველ 100 000 დაბადებულ ბავშვზე შეადგენდა 300 ქალს. ეს მაჩვენებელი 2008 წელს იყო 461,6 და 1990 წელს — 606,5. ამ მოხსენების მიზანია ათასწლეულის განვითარების მიზნების მიღწევის შესაძლებელი გზების განხილვა, კონკრეტულად ბავშვთა და დედათა სიკვდილიანობის შემცირება. ჯიბუტიში მეანეთა რაოდენობა 1000 დაბადებულზე შეადგენს 6-ს და ორსული ქალების სიკვდილიანობის რისკი 1-ია 93-დან.<ref name=\"SOWMY\"></ref>\n\n2005 წლის ჯანდაცვის მსოფლიო ორგანიზაციის შეფასებების თანახმად, ჯიბუტელი ქალების და გოგოების დაახლოებით 93,1 % განიცდიდა ქალთა წინადაცვეთას,<ref></ref> რაც ქორწინებამდელი წეს-ჩვეულებაა ჩრდილო-აღმოსავლეთ აფრიკაში და ახლო აღმოსავლეთის ნაწილში, რომელსაც აქვს თავისი ღრმა ფესვები ძველ ეგვიპტეში.<ref name=\"Rohayes\"></ref><ref name=\"Bodman\">Herbert L. Bodman, Nayereh Esfahlani Tohidi, ''Women in Muslim societies: diversity within unity'', (Lynne Rienner Publishers: 1998), p. 41 ISBN 1555875785.</ref> მიუხედავად იმისა, რომ ეს პროცედურა იურიდიულად აკრძალულია 1994 წლიდან, იგი ჯერ კიდევ ფართოდ გამოიყენება, რადგანაც მას დიდი ფესვები აქვს ადგილობრივ კულტურაში.<ref name=\"Djiwfm\"></ref> წინადაცვეთის მიზნად ადგილობრივი მოსახლეობა უპირველეს ყოვლისა თვლის თავაშვებულობის შემაკავებლად და ქალებზე შესაძლო თავდასხმის ასაცილებლად.<ref name=\"Djiwfm\"/><ref name=\"Frayser\">Suzanne G. Frayser, Thomas J. Whitby, Studies in human sexuality: a selected guide, (Libraries Unlimited: 1995), p. 257 ISBN 1563081318.</ref> ჯიბუტის მამაკაცების დაახლოებით 94 % ასევე იყენებს წინადაცვეთის პროცედურას.<ref name=\"Ahuja\"></ref>\n\n=== განათლება ===\nგანათლების სფერო პრიორიტეტულია ჯიბუტის მთავრობისთვის. 2009 წლის მდგომარეობით, იგი თავისი წლიური ბიუჯეტიდან განათლების სფეროსათვის გამოჰყოფს 20,5 %-ს.<ref name=\"infodev.org\">Hare, Harry (2007) ICT in Education in Djibouti , World Bank</ref>\n\nჯიბუტის საგანმანათლებლო სისტემა პირველად ჩამოყალიბდა შეზღუდული განათლების ბაზის დასაკმაყოფილებლად. მაგალითად, სასკოლო განათლების სისტემა მთლიანად ელიტარული იყო და ცუდად ესადაგებოდა ადგილობროვ პირობებს და მოთხოვნებს.<ref name=\"infodev.org\"/>\n\n1990-იანი წლების ბოლოს, ჯიბუტის ხელისუფლებამ გადახედა ეროვნული განათლების სტრატეგიას და ჩაატარა ფართე კონსულტაციური პროცესები ადმინისტრაციული ორგანოების, პედაგოგების, მშობლების და ეროვნული ასამბლეის წევრების მონაწილეობით. ამ ინიციატივის ფარგლებში განისაზღვრა საკითხები, რომლებიც ყურადღებას საჭიროებენ და მიიღეს კონკრეტული რეკომენდაციები იმაზე, თუ როგორ უნდა მისულიყვნენ მის სრულყოფილებამდე. ხელისუფლებამ შემდგომში მოამზადა რეფორმების კომპლექსური გეგმა, რომელიც მიმართული იყო განათლების სფეროს მოდერნიზაციაზე 2000-2010 წლების პერიოდში. 2000 წლის აგვისტოში, ხელისუფლებამ პარლამენტს ოფიციალურად გადასცა კანონი განათლების დაგეგმარების შესახებ და შეიმუშავა უახლოეს 5 წელზე გათვლილი საშუალოვადიანი განვითარების გეგმის პროექტი. ფუნდამენტალურ აკადემიურ სისტემას ჩაუტარდა მნიშვნელოვანი რეორგანიზაცია და გახდა სავალდებულო; დღეს იგი შედგება ექვსწლიანი დაწყებითი სკოლებისაგან და ოთხწლიანი საშუალო სკოლებისაგან. ამას გარდა, ახალმა კანონმა შემოიტანა საშუალო დონის პროფესიული სწავლება და 2006 წლის 7 იანვარს გახსნა უნივერსიტეტი ქვეყანაში.<ref name=\"infodev.org\"/>\n\nამ ახალი კანონის მიღების შედეგად მნიშვნელოვანი პროგრესი იქნა მიღწეული მთელი სასწავლო სექტორის სფეროში.<ref name=\"infodev.org\"/> კერძოდ, მოსწავლეთა კონტინგენტის რაოდენობა და დასწრების რაოდენობა მუდმივად იზრდება, ზოგიერთი რეგიონალური განსხვავებებით. 2004-2005 წლებიდან 2007-2008 წლებამდე პერიოდში, გოგონების ჩარიცხვა დაწყებით სკოლაში გაიზარდა 18,6 %-ით; ბიჭებისათვის ის გაიზარდა 8,0 %-ით. საშუალო სკოლებში ჩარიცხულთა რაოდენობა იმავე წლების პერიოდში გაიზარდა 72,4 %-ით გოგონებისათვის და 52,2 %-ით ბიჭებისათვის. საშუალოდ, ყველანაირ სკოლებში ჩარიცხულების ზრდის ტემპმა შეადგინა 49,8 % გოგონებისათვის და 56,1 % ბიჭებისათვის.<ref name=\"Datee\">Djibouti Assistance to Education Evaluation . USAID (April 2009)</ref>\n\nჯიბუტიში ხელისუფლება განსაკუთრებულ ყურადღებას ანიჭებს ინსტიტუციონალური ინფრასტრუქტურის და სასწავლო-მეთოდური მასალების, მათ შორის ახალი სასკოლო ოთახების მშენებლობას და სასწავლო წიგნების მიწოდების, განვითარებას და სრულყოფას. სკოლისშემდგომ დონეზე, აქცენტი ასევე აღებულია კვალიფიცირებული ინსტრუქტორების მომზადებაზე და პროფესიონალური მომზადების გაკვეთილებზე სკოლის გამცდენ მოზარდებზე.<ref name=\"infodev.org\"/> 2012 წლის მდგომარეობით, ჯიბუტიში განათლების დონე შეადგენს 70 %-ს.<ref name=\"Pcaotw\"></ref>\n\nქვეყანაში უმაღლესი სასწავლო დაწესებულებაა — ჯიბუტის უნივერსიტეტი.\n\n== მასმედია ==\nდედაქალაქ ჯიბუტიში, სატელეფონო კავშირი კოსმოსური თანამგზავრების საშუალებით მყარდება ევროპასთან და დასავლეთთან, ხოლო ხმელეთით ქვეყნის და მსოფლიოს მთავარ ქალაქებთან. 2003 წელს ქვეყანაში არსებობს 9500 ტელეფონის ნომერი და გამოიყენება 23 000 მობილური ტელეფონი.\n\nმასმედიის ყველა საშუალებას აკონტროლებს სახელმწიფო. ჯიბუტიში რადიომ თავისი მაუწყებლობა დაიწყო 1940-იან წლებში, საფრანგეთის სომალის კოლონიალურ პერიოდში.<ref name=\"d10\"></ref> 1983 წელს ჯიბუტიში, საფრანგეთის და გერმანიის ფედერაციული რესპუბლიკის დახმარებით, გაიხსნა მძლავრი სახელმწიფო რადიოსადგური, რომელიც AM დიაპაზონზე მაუწყებლობდა. სატელევიზიო მაუწყებლობა პირველად განხორციელდა 1967 წელს. ორივე იმყოფება სახელმწიფო საკუთრებაში და მაუწყებლობს არაბულ, ფრანგულ, სომალურ და აფარის ენებზე. 2001 წლის მდგომარეობით მაუწყებლობდა 1 AM და 2 FM რადიოსადგური და 1 სატელევიზიო სადგური. 1997 წელს აღირიცხებოდა 77 რადიო და 37 ტელევიზორი 1000 მოსახლეზე. 2003 წელს ინტერნეტით სარგებლობდა დაახლოებით 6500 აბონენტი.\n\nჯიბუტიში გამოდის ერთი ყოველკვირეული გაზეთი, სახელმწიფოს ეკუთვნის ლა-ნასიონ დე ჯიბუტი,<ref></ref> რომელსაც ჰქონდა 4300-იანი ტირაჟი 2000 წელს. თითოეულ პოლიტიკურ პარტიას აქვს უფლება გამოსცეს ჟურნალი. არსებობენ რამდენიმე ოპოზიციური, ყოველკვირეული და ყოველთვიური გამოცემები, რომლებიც მუშაობენ თავისუფლად.\n\nქვეყნის კონსტიტუცია ითვალისწინებს სიტყვისა და პრესის თავისუფლებას, ხოლო ხელისუფლების მტკიცებით იგი იცავს მოსახლეობის ამ უფლებებს.\n\n== კულტურა ==\nჯიბუტელების სამოსი გამოხატავს რეგიონის ცხელ და მშრალ კლიმატს. როდესაც ჯიბუტელებს არ აცვიათ თანამედროვე ტანსაცმელი, როგორებიცაა ჯინსები და მაისურები, მამაკაცები ჩვეულებრივ ატარებენ macawiis-ის, რომელიც წარმოადგენს წელს ირგვლივ ჩაცმულ სარონგს. ბევრი მომთაბარე ხალხი იხურავს არამჭიდროდ დახვეულ თეთრი ბამბის ხალათს, რომელსაც ჰქვია ტობე. მისი ბოლო მიმართულია ქვემოთ, დაახლოებით მუხლებამდე, რომლის დასასრულიც მხარზეა გადაკიდებული (ისევე როგორც რომაული ტოგა).\n\nქალებს ჩვეულებრივ აცვიათ დირაკა, რომელიც გრძელი, მსუბუქი, გამჭვირვალე კაბაა, რომელიც დამზადებულია ბამბისაგან ან პოლიესტერისგან, მას იცმევენ მთელ სიგრძეზე. სპორტული აღნაგობის გათხოვილი ქალები თავზე იხურავენ თავსაბურავს, რომელსაც ჰქვია შაში და ხშირად სხეულის ზედა ნაწილს იფარავენ შალით, რომელსაც ჰქვია garbasaar. მაგრამ გაუთხოვარი ან ახალგაზრდა ქალები ყოველთვის არ იფარავენ სახეს. ტრადიციული არაბული სამოსი, როგორებიცაა, მამაკაცის გალაბია (jellabiyaad სომალიში) და ქალის ჯილბაბი ასევე ხშირადაა გამოყენებადი. ზოგიერთი ღონისძიებებისთვის, როგორიცაა ფესტივალი, ქალები ირთვებიან სპეციალური მორთულობების და ქუდების დახმარებით, რომლებიც გავნან მაღრიბის ტომის ბერბერების ჩაცმულობას.<ref></ref>\n\nჯიბუტის დიდ თვითმყოფად ხელოვნებას გადასცემენ და ინახავენ ზეპირი ფორმით, ძირითადად სიმღერის სახით. შეინიშნება ისლამური, ოსმალური და ფრანგული გავლენის ბევრი მაგალითები, ადგილობრივი შენობების კედლებზე ასევე შეინიშნება გულმოდგინედ შესრულებული მოტივები და კალიგრაფია.\n\n=== მუსიკა ===\nსომალელებს აქვთ მდიდარი მუსიკალური მემკვიდრეობა, რომელიც თავმოყრილია ტრადიციულ სომალურ ფოლკლორში. სომალური სიმღერების უმრავლესობა პენტატონიკურია. ანუ, ისინი იყენებენ მხოლოდ ხუთ ხმის სიმაღლეს ერთ ოქტავაზე ჰეპტატონიკური მასშტაბებისგან განსხვავებით, როგორიცაა მაჟორი. სომალური მუსიკა შეიძლება შეცდომით მივამსგავსოთ ახლომდებარე რეგიონებისას, როგორებიცაა ეთიოპია, სუდანი ან არაბეთის ნახევარკუნძული, მაგრამ საბოლოოდ მაინც გამოვიცნობთ თავის უნიკალური მელოდიით და სტილით. სომალური სიმღერები სიმღერის ავტორ პოეტებს (midho), სიმღერების ავტორებს (laxan) და ვოკალისტებს (codka ანუ „ხმა“) შორის ურთიერთობის შედეგია. Balwo არის სასიყვარულო თემებზე აგებული სომალური მუსიკალური სტილი, რომელიც პოპულარულია ჯიბუტიში.<ref>Mohamed Diriye Abdullahi, ''Culture and Customs of Somalia'', (Greenwood Press: 2001), pp.170–172.</ref>\n\nტრადიციული მუსიკა შორიდან გვაგონებს სომალის ნახევარკუნძულის სხვა ადგილების ხალხურ მუსიკას, როგორიცაა ეთიოპია; ის ასევე შეიცავს არაბული მუსიკის ელემენტებს. ჯიბუტის ისტორია ჩაწერილია მომთაბარე ხალხის პოეზიაში და სიმღერებში, რომელიც არა ერთ ათასწლეულს მოითვლის, როდესაც ჯიბუტის მოსახლეობა ვაჭრობდა ძველ ეგვიპტესთან, ინდოეთთან და ჩინეთთან. ზეპირი ლიტერატურა ასევე საკმაოდ მუსიკალურია. ის სხვადასხვა სახეობისაა, მათ შორის საქორწილო, საომარი, საქებარი და სატრაბახო სიმღერები.<ref name=\"expedition\"> – ''Website no longer exists; link is to Internet Archive''</ref>\n\n=== ლიტერატურა ===\nჯიბუტის აქვს პოეზიის ძველი ტრადიცია. პოეზიის რამდენიმე კარგად განვითარებულ სომალურ ფორმებს მიეკუთვნება გაბაი, jiifto, geeraar, wiglo, buraanbur, beercade, afarey და guuraw. გაბაის (ეპიკური პოემა) აქვს ყველაზე უფრო რთული სიგრძე, რომელიც ხშირად აჭარბებს 100 სტროფს. პოეტური მიღწევის ნიშნად ითვლება, როდესაც ახალგაზრდა პოეტს შეუძლია შეთხზას ასეთი ლექსი. ლექსები ეხება რამდენიმე ძირითად თემებს, მათ შორის baroorodiiq (ელეგია), amaan (შექება), jacayl (რომანტიკა), guhaadin (სატირული), digasho (ბოროტება) და guubaabo (ლიდერობა). baroorodiiq-ში (ელეგია) აღწერილია გამოჩენილი პოეტის ან ადამიანის ხსოვნის პატივისცემა.<ref name=Abdullahi75>Mohamed Diriye Abdullahi (2001) ''Culture and Customs of Somalia'', Greenwood Press, pp. 75–76</ref> აფარელებისთვის დამახასიათებელია ginnili, როგორც საომარი-პოეზია და მომავლის მხედველობა, მას აქვს ხალხური მონათხრობების მდიდარი ზეპირი ტრადიციები. მას ასევე აქვს მხედრული სიმღერების ფართე რეპერტუარი.<ref name=\"Phillips\">Matt Phillips, Jean-Bernard Carillet (2006) ''Lonely Planet Ethiopia and Eritrea'', Lonely Planet. p.301.</ref>\n\nამას გარდა, ჯიბუტის აქვს ისლამური ლიტერატურის ძველი ტრადიციები. ასეთი ყველაზე უფრო მეტად ცნობილ ისტორიულ ნაწარმოებს შორისაა შუა საუკუნეების Futuh Al-Habash და Shihāb al-Dīn, რომლებსაც მივყავართ ადალის სასულთნოს არმიის მიერ აბისინიის დაპყრობების XVI საუკუნის ქრონიკებთან.<ref name=\"Shihab\"></ref> უკანასკნელ წლებში მთელი რიგი პოლიტიკოსები და ინტელექტუალები ასევე წერენ მოგონებებს ან შეხედულებებს ჯიბუტიზე.\n\n=== სამზარეულო ===\nჯიბუტის სამზარეულო წარმოადგენს სომალის, აფარის, ეთიოპიის, იემენის და ფრანგული სამზარეულოების ნარევს, ზოგიერთი სამხრეთ აზიის სამზარეულოს (განსაკუთრებით ინდურის) კულინარიის გავლენის დამატებით. ადგილობრივ საკვებს ჩვეულებრივ ამზადებენ ბევრი ახლო აღმოსავლეთის სანელებლების გამოყენებით, ზაფრანიდან დარიჩინამდე. მწარე საკვებს ამზადებენ ბევრი ვარიაციებით, ტრადიციული ფა-ფადან, ანუ „Soupe Djiboutienne“-დან (სურნელოვანი მოხარშული საქონლის სუპი), yetakelt wet-მდე (სურნელოვანი ბოსტნეულის რაგუში არეული). Xalwo (გამოითქმება „halwo“) ანუ ჰალვა — პოპულარული საკონდიტრო ნაწარმია დღესასწაულების დროს, როგორიცაა ურაზა-ბაირამის დღესასწაულები ან ქორწილები. ჰალვა მხადდება შაქარისაგან, სიმინდის სახამებლისაგან, ილის ფხვნილისაგან, ჯავზის ფხვნილისაგან და გჰისაგან. არაქისს ზოგჯერ უმატებენ გემოვნების გასაუმჯობესებლად.<ref>Barlin Ali, ''Somali Cuisine'', (AuthorHouse: 2007), p.79</ref>\n\n== სპორტი ==\nფეხბურთი ყველაზე პოპულარული სპორტის სახეობაა ჯიბუტიში. ჯიბუტის ეროვნული საფეხბურთო ნაკრები, ზედმეტსახელად Riverains de la Mer Rouge („წითელი ზღვის ნაპირელები“), ასპარეზობს სხვადასხვა საერთაშორისო ტურნირებში, როგორც ქვეყნის შიგნით, ასევე უცხოეთში. ის შედის ჯიბუტის ფეხბურთის ფედერაციაში, აფრიკის ფეხბურთის კონფედერაციის (CAF) და არაბული საფეხბურთო ასოციაციების კავშირის (UAFA) წევრია. ასევე არსებობენ ასობით ადგილობრივი საფეხბურთო კლუბები, რომლებიც თამაშობენ ეროვნულ დონეზე. კალათბურთი — პოპულარობით მეორე სპორტის სახეობაა ქვეყანაში.\n\nჯიბუტიმ ოლიმპიური თამაშებში მონაწილეობა დაიწყო 1984 წლის ლოს-ანჯელესის ზაფხულის ოლიმპიური თამაშებიდან და მას შემდეგ არ გამოუტოვებია არც ერთი ზაფხულის ოლიმპიადა. ამასთან ერთად 2004 წლის ათენის ზაფხულის ოლიმპიურ თამაშებზე ჯიბუტელი სპორტსმენები მიწვეულნი იყვნენ მონაწილეობის მისაღებად, მაგრამ ისინი სტარტზე არ გამოვიდნენ. სულ ოლიმპიურ თამაშებზე ქვეყანა წარადგინა 16-მა მამაკაცმა სპორტსმენმა და ორმა ქალმა, რომლებმაც მონაწილეობა მიიღეს ძიუდოს, მძლეოსნობის და აფროსნობის შეჯიბრებებში. ჯიბუტის ყველაზე უფრო მრავალრიცხოვანი დელეგაცია ჰყავდა 1992 წლის ბარსელონის ზაფხულის ოლიმპიურ თამაშებზე (8 სპორტსმენი). ზამთრის ოლიმპიურ თამაშებზე ჯიბუტის არასოდეს მიუღია მონაწილეობა.\n\nერთადერთი ოლიმპიური მედალი მოპოვებული იქნა 1988 წლის სეულის ზაფხულის ოლიმპიურ თამაშებზე. მძლეოსანი ჰუსეინ აჰმედ სალაჰი მესამე იყო მარათონულ გარბენში.\n\nჯიბუტის ეროვნული ოლიმპიური კომიტეტი შეიქმნა 1983 წელს, საერთაშორისო ოლიმპიურმა კომიტეტმა იგი აღიარა 1984 წელს.\n\n== დღესასწაულები ==\nქვემოთ მოყვანილია სახელმწიფო დღესასწაულების სია ჯიბუტიში. ქვეყანაში გამოიყენება ორი ოფიციალური კალენდარული სისტემა: პირველ რიგში გრიგორიანული კალენდარი და ასევე ისლამური მთვარის კალენდარი რელიგიური დღესასწაულებისთვის.\n\n\n\n==სქოლიო==\n\n\n\n\n\n\n\n\nკატეგორია:აფრიკის ქვეყნები\nკატეგორია:ფრანგულენოვანი ქვეყნები\nკატეგორია:არაბულენოვანი ქვეყნები\nკატეგორია:გაეროს წევრი სახელმწიფოები\nკატეგორია:საფრანგეთის ყოფილი კოლონიები", "url": "https://ka.wikipedia.org/wiki/ჯიბუტი", "length": 51345}
{"id": "14271", "title": "რეალიზმი", "text": "მინი|[[გიუსტავ კურბე]], ''გამარჯობა ბატონო კურბე'', [[1854]]\n'''რეალიზმი''' (ლათ. realis ნამდვილი) — მხატვრული შემეცნების მეთოდი. ხელოვნებასა და ლიტერატურაში გამოიხატება საგანთა და მოვლენათა აღწერაში მათი პირდაპირი მნიშვნელობით, შეულამაზებლად ან ინტერპრეტაციის გარეშე. რეალიზმი ასევე შუა XIX საუკუნის კულტურული მიმდინარეობა იყო, რომელსაც დასაბამი საფრანგეთში დაედო.\n\n== კულტურული მიმდინარეობა ==\nრეალიზმი ხელოვნებაში პირველად ქალაქ ლოთალში (ამჟამად ინდოეთის ტერიტორიაზე) გაჩნდა, დაახ. ძვ. წ. 2400 წლებისთვის. ვიზუალურ ხელოვნებასა და ლიტერატურაში რეალიზმი უფრო ყოვლისმომცველი კულტურული მიმდინარეობა გახდა საფრანგეთში, როგორც რეაქცია XIX საუკუნის შუა წლების რომანტიზმის იდეალიზმზე, რომელიც ვითარდებოდა სოციალური და პოლიტიკური რეფორმებისა და დემოკრატიზაციის მოთხოვნათა კულტურული კლიმატის ფონზე. ის ხელოვნების გაბატონებული ფორმა საფრანგეთში, ინგლისსა და აშშ-ში დაახ. 1840-80 წლებში გახდა.\n\n=== მხატვრობა ===\nthumb|right|250px|[[მილე, ჟან-ფრანსუა|ჟან ფრანსუა მილე]], ''მოსავლის ამღებნი'', 1857. [[დ'ორსეს მუზეუმი (პარიზი)]].\nრეალისტები ცდილობდნენ ყოველდღიურ ხასიათთა, სიტუაციების, დილემებისა და მოვლენების აღწერას „აკურატული“ (ან რეალისტური) მანერით. ის ეწინააღმდეგებოდა რომანტიზმს, რომელიც საგნებსა თუ მოვლენებს იდეალისტურად უდგებოდა. რეალისტები უკუაგდებდნენ თეატრალურ დრამასა და ხელოვნების კლასიკურ ფორმებს, რათა გამოეხატათ უფრო საყოველთაო ან „რეალისტური“ თემები. ამასთან რეალისტები ეყრდნობოდნენ მეცნიერულ ფაქტებს და ბუნებასა და ცხოვრებას მათ ირგვლივ. ამ პერიოდში მოღვაწე ფრანგი პეიზაჟისტების ჯგუფი, რომელთა შთაგონების საგანი ბუნებისგან შექმნილი ხელოვნება იყო ბარბიზონის სკოლად იწოდებოდა. ასევე აღსანიშნავია, პრე-რაფაელიტთა საძმო, რომლებიც განადიდებდნენ რაფაელამდე არსებულ ხელოვნებას (რაფაელის პერიოდში ხელოვნება საკმაოდ გაიდეალიზებული იყო).\n\nმნიშვნელოვან რეალისტთა შორის არიან:\n*კარლ ბრიულოვი\n*კამილ კორო\n*ილია რეპინი\n*გიუსტავ კურბე\n*ონორე დომიე\n*ედგარ დეგა (მოგვიანებით იმპრესიონისტი)\n*მანე, ედუარ\n*ჟან-ფრანსუა მილე\n*ალექსანდრ გიერიმსკი\n*ნიკოლაი გე\n\n=== კინემატოგრაფია ===\nიტალიური ნეორეალიზმი იყო კინემატოგრაფიული მიმდინარეობა რეალიზმის ელემენტებით, რომელიც მეორე მსოფლიო ომის შემდგომ იტალიაში განვითარდა. ცნობილ ნეორეალისტთა შორის იყვნენ ვიტორიო დე სიკა, ლუკინო ვისკონტი, და რობერტო როსელინი.\n\n== გალერეა ==\n<gallery widths=\"140\" heights=\"140\" perrow=\"4\">\nფაილი:Jean-Baptiste Siméon Chardin 017.jpg|ჟან ბაბტისტ სიმეონ შარდენი, ''ქალი ასუფთავებს თალგამებს'', 1738.\nფაილი:Gustave Courbet 018.jpg|გიუსტავ კურბე, ''ქვების მტვრევლები'', 1849.\nფაილი:Jean-François Millet (II) 013.jpg|ჟან-ფრანსუა მილე, ''მთესველი'', 1850.\nფაილი:Young Girl Reading by Jean-Baptiste-Camille Corot c1868.jpg|კამილ კორო, ''ახალგაზრდა გოგო კითხვისას'', 1868, ხელოვნების ეროვნული გალერეა<ref></ref>\n</gallery>\n\n== იხილეთ აგრეთვე ==\n*მაგიური რეალიზმი\n\n== ლიტერატურა ==\n* \n* <cite id=refMorris2003></cite>\n* <cite id=refWatt1957></cite>\n* \n\n== რესურსები ინტერნეტში ==\n*Article on American literary realism at the Literary Movements site\n\n== სქოლიო ==\n\n\n\n\nკატეგორია:მხატვრული მიმდინარეობები\nკატეგორია:ლიტერატურული მიმდინარეობები", "url": "https://ka.wikipedia.org/wiki/რეალიზმი", "length": 2997}
{"id": "14273", "title": "კარლ ფრიდრიხ გაუსი", "text": "'''იოჰან კარლ ფრიდრიხ გაუსი''' (; დ. 30 აპრილი, 1777, ბრაუნშვაიგი — გ. 23 თებერვალი, 1855, გეტინგენი) — გერმანელი მათემატიკოსი, ასტრონომი, გეოდეზისტი და ფიზიკოსი.\n\n== ახალგაზრდა გენიოსი ==\nჯერ კიდევ სიცოცხლის პერიოდში გაუსი „მათემატიკოსთა პრინცის“ ტიტულით იყო დაჯილდოებული. გადმოცემის თანახმად, სკოლაში მათემატიკის ერთ–ერთ გაკვეთილზე, მასწავლებელმა ბავშვებს დაავალა გამოეთვალათ რიცხვთა ჯამი 1–დან 100–მდე. პატარა გაუსმა შეამჩნია, რომ სხვადასხვა ბოლოდან აღებული ყველა წყვილის ჯამი ერთნაირია: 1+100=101, 2+99=101 და ა.შ. ასეთი წყვილი კი სულ 50-ია. ასეთი მსჯელობით მან ძალიან სწრაფად მიიღო საბოლოო შედეგი – 50×101=5050, რითაც მასწავლებლის გაოცება გამოიწვია.\n\nგაუსი წარმოშობით ღარიბი ოჯახიდან იყო, მაგრამ სკოლის პედაგოგები იმდენად აღფრთოვანებულნი იყვნენ მისი ნიჭით, რომელსაც მომავალი მეცნიერი მათემატიკასა და ლინგვისტიკაში ავლენდა, რომ მათ ბრაუნშვაიგის ჰერცოგს მიმართეს თხოვნით, დაეფინანსებინა გაუსის მომავალი სწავლება. ჰერცოგმა დააკმაყოფილა პედაგოგთა თხოვნა და გამოყო სახსრები გაუსის მომავალი განათლებისათვის კაროლინუმის კოლეჯში (Collegium Carolinum, ამჟამად ბრაუნშვაიგის ტექნიკური უნივერსიტეტი), სადაც ის 1792-1795 წლებში სწავლობდა. კოლეჯში ყოფნის პერიოდში გაუსმა დამოუკიდებლად, ხელმეორედ აღმოაჩინა რამდენიმე მნიშვნელოვანი თეორემა. 1795–1798 წლებში გაუსი სწავლობდა გეტინგენის უნივერსიტეტში.\n\n1796 წელი გაუსისთვისაც და რიცხვთა თეორიისთვის ყველაზე პროდუქტიული წელიწადი იყო. ამ წლის 30 მარტს მან ჰეპტადეკაგონის აგების წესი, ხოლო 8 აპრილს კვადრატული ურთიერთდამოკიდებულების კანონი აღმოაჩინა. ეს უკანასკნელი მათემატიკოსებს საშუალებას აძლევს განსაზღვრონ ნებისმიერი კვადრატული განტოლების ამოხსნადობა მოდულურ არითმეტიკაში. 31 მაისს მიღებული მარტივ რიცხვთა თეორემა საშუალებას იძლევა განისაზღვროს, თუ როგორ არის მარტივი რიცხვები განაწილებული რიცხვთა წრფეზე.\n\n1799 წელს ჰელმშტედტის უნივერსიტეტში 22 წლის მათემატიკოსი დოცენტურას იღებს ბრაუნშვაიგში, 1807 წელს – მათემატიკისა და ასტრონომიის კათედრისა და ასტრონომიის ობსერვატორიის დირექტორის თანამდებობას გეტინგენის უნივერსიტეტში. ამ თანამდებობაზე იყო ის სიცოცხლის უკანასკნელ დღემდე.\n\n== პირადი ცხოვრება ==\nგაუსის პირადი ცხოვრება დაჩრდილა მისი უზომოდ საყვარელი პირველი მეუღლის, იოჰანნა ოსტჰოფის, ნაადრევმა გარდაცვალებამ 1809 წელს, რასაც მალე მისი ერთ-ერთი შვილის, ლუისის უეცარი სიკვდილიც მოჰყვა. ამ უბედურების შედეგად გაუსი ღრმა დეპრესიაში ჩავარდა, რისგანაც საბოლოოდ ვერასდროს განიკურნა. მან ხელმეორედ იქორწინა, მისი პირველი მეუღლის მეგობარზე - ფრიდერიკა ვილჰელმინ ვალდეკზე (მინნა), თუმცა მეორე ქორწინება არც თუ ისე ბედნიერი გამოდგა. 1831 წელს ხანგრძლივი ავადმყოფობის შედეგად მეორე მეუღლის გარდაცვლის შემდეგ, მისი ერთ-ერთი ქალიშვილი ტერეზა, ოჯახის მოვლას საკუთარ თავზე იღებს. დედამისიც მასთან ერთად ცხოვრობდა 1817 წლიდან გარდაცვალებამდე (1839).\n\nგაუსს ექვსი შვილი ჰყავდა, სამ–სამი თითოეული მეღლისაგან. შვილებიდან ვილჰელმინა იყო ყველაზე ახლოს მამასთან, თუმცა ისიც ახალგაზრდა გარდაიცვალა.\n\n== წვლილი მათემატიკაში ==\nthumb|\"არითმეტიკული გამოკვლევების\" თავფურცელი\nგაუსის შემოქმედებისათვის დამახასიათებელია პრობლემატიკის არაჩვეულებრივი სიფართოვე, ღრმა ორგანული კავშირი თეორიულ და გამოყენებით მათემატიკას შორის. მისმა შრომებმა დიდი გავლენა მოახდინა რიცხვთა თეორიის, ალგებრის, დიფერენციალური გეომეტრიის, მათემატიკური ანალიზის, ალბათობის თეორიის, მსოფლიო მიზიდულობის თეორიის, ელექტრობისა და მაგნეტიზმის კლასიკური თეორიის, გეოდეზიის, თეორიული ასტრონომიის მრავალი დარგის განვითარებაზე. მართალია თვითონ გაუსს არ მიუღია მონაწილეობა მათემატიკური ანალიზის მკაცრი დაფუძნების დამუშავებაში (ამ საკითხს მაშინ ოგიუსტენ ლუი კოში იკვლევდა), მაგრამ მისმა შრომებმა მათემატიკის მრავალ დარგში გაზარდა მოთხოვნილება დამტკიცებათა ლოგიკური სიზუსტისადმი.\n\n== არითმეტიკული კვლევები ==\nრიცხვთა თეორიაში გაუსის პირველმა დიდმა თხზულებამ „არითმეტიკულმა გამოკვლევებმა“ (1801) ას წელზე მეტი ხნით განსაზღვრა მათემატიკის ამ დარგის განვითარება. ამ შრომაში გაუსმა საფუძვლიანად დაამუშავა შედარებითი თეორია, დაამტკიცა რიცხვთა თეორიის ერთ–ერთი ცენტრალური თეორემა – კვადრატულ ნაშთთა შექცევადობის კანონი, რომლის დამტკიცებას დიდხანს ცდილობდნენ იმ დროის უდიდესი მათემატიკოსები. ახლებურად, დაწვრილებით გადმოსცა ჟოზეფ ლუი ლაგრანჟის მიერ აგებული კვადრატულ ფორმათა არითმეტიკული თეორია. კერძოდ, ზედმიწევნით დაამუშავა კვადრატულ ფორმათა კლასებისა და გვარების კომპოზიციის თეორია. ამ მიმართულებით გაუსის გამოკვლევები პირველი მნიშვნელოვანი ეტაპია ალგებრულ რიცხვთა ველების არითმეტიკის აგებაში. გაუსმა დაადგინა კავშირი წრის დაყოფის განტოლებასა და წესიერი მრავალკუთხედის აგების თეორიას შორის. ძვ. ბერძენი მათემატიკოსების შემდეგ მნიშვნელოვანი ნაბიჯი გადადგა ამ საკითხში, სახელდობრ, იპოვა n-ის ყველა ის მნიშვნელობა, რომელთათვისაც წესიერი n–კუთხედის აგება შეიძლება მხოლოდ ფარგლის და სახაზავის საშუალებით. მან შეძლო ჩვენება იმისა, რომ ფარგლის და სახაზავის საშუალებით შეიძლება მხოლოდ იმ n–კუთხედების აგება, სადაც n ე.წ. ფერმას რიცხვია, ან ფერმას განსხვავებული რიცხვების ნამრავლია. ამგვარად შეძლო მან წესიერი 17–კუთხედის აგება ფარგლითა და სახაზავის საშუალებით. ეს ფაქტი იმდენად მნიშვნელოვანი იყო თვით გაუსისთვის, რომ ანდერძის თანახმად მის საფლავზე წესიერი 17–კუთხედი გამოკვეთეს. წრის დაყოფის თეორიასთან დაკავშირებით გაუსმა გამოიკვლია განსაკუთრებული ტრიგონომეტრიული ჯამები, რომლებსაც ამჟამად გაუსის ჯამები ეწოდება.\n\n== ასტრონომია ==\nასტრონომიაში გაუსი უმთავრესად მცირე პლანეტათა ორბიტების განსაზღვრის პრობლემებზე მუშაობდა, იკვლევდა ამ პლანეტების შეშფოთებებს. როგორც ასტრონომმა სახელი გაითქვა მას შემდეგ, რაც შეიმუშავა სამი დაკვირვების საშუალებით პლანეტათა ელიფსური ორბიტების განსაზღვრის მეთოდი, რომელიც წარმატებით გამოიყენა პირველად აღმოჩენილი მცირე პლანეტების – ცერერას და პალადას მიმართ. გაუსმა შექმნა (1794–1795) და ასტრონომიული და გეოდეზიური გამოთვლების საშუალებით დაამუშავა (1821–1823) უმცირეს კვადრატთა მეთოდი, გამოიკვლია განაწილების ნორმალური წირების მნიშვნელობა ალბათობის თეორიასთან დაკავშირებულ საკითხებში. ასტრონომიულ გამოთვლებთან დაკავშირებით გაუსი შეუდგა უსასრულო მწკრივთა კრებადობის საკითხის გამოკვლევას, რასაც მოჰყვა ე.წ. ჰიპერგეომეტრიული მწკრივის შესწავლა (1812).\n\n== წვლილი ფიზიკაში ==\n160px|left|thumb|გაუსის ქანდაკება ბრაუნშვაიგში\nთეორიულ ფიზიკაში გაუსმა ვებერთან ერთად შექმნა ერთეულთა აბსოლუტური სისტემა, რომელშიც ძირითად ერთეულებად გამოიყენა: დროის ერთეული – წამი, მასის – მილიგრამი, სიგრძის – მილიმეტრი. 1833 წელს გერმანიაში ააგო პირველი ელექტრომაგნიტური ტელეგრაფი. 1835 წელს გეტინგენის ასტრონომიულ ობსერვატორიასთან დააარსა მაგნიტური ობსერვატორია. გაუსმა დაამუშავა პოტენციალის თეორიის საფუძვლები (1834–1840). მან დაადგინა უმცირესი იძულების პრინციპი (1829) და საფუძველი ჩაუყარა ლინზების სისტემაში გამოსახულების აგების თეორიას (1840). 1839 წელს გამოქვეყნდა ნაშრომი: „მანძილის კვადრატის უკუპროპორციულად მოქმედი მიზიდვისა და განზიდვის ძალების ზოგადი თეორია“, რომელშიც გაუსმა ჩამოაყალიბა პოტენციალის თეორია და დაამტკიცა განთქმული გაუს–ოსტროგრადსკის თეორემა.\n\n== სამეცნიერო მემკვიდრეობა ==\nგაუსის მრავალი გამოკვლევა გამოუქვეყნებელი დარჩა და ნარკვევების, დაუმთავრებელი ნაშრომებისა და მეგობრებთან მიწერ–მოწერის სახით შევიდა მის სამეცნიერო მემკვიდრეობაში. მათგან ყველაზე საინტერესოა გაუსის დღიური და მასალა არაევკლიდური გეომეტრიისა და ელიფსურ, კერძოდ, მოდულარულ ფუნქციათა შესახებ. დღიური შეიცავს 146 ჩანაწერს 1796 წლის 30 მარტიდან 1814 წლის 9 ივლისამდე. ეს ჩანაწერები სრულ წარმოდგენას იძლევა გაუსის მეცნიერული მოღვაწეობის პირველ ნახევარზე. ჩანაწერები ძალზე მოკლეა, დაწერილია ლათინურად და ჩვეულებრივ აღმოჩენილი თეორემების არსს გადმოსცემს.\n\n== მას მიეძღვნა ==\n1989-2001 წლებში მისი პორტრეტი და ნორმალური განაწილების მრუდი გამოსახული იყო გერმნაულ ათ-მარკიან ბანკნოტზე. გერმანიამ ასევე გამოუშვა გაუსისადმი მიძღვნილი სამი საფოსტო მარკა. პირველი მარკა გამოიცა 1955 წელს მისი სიკვდილიდან 100 წლის თავზე, დანარჩენი ორი კი 1977 წელს, მისი დაბადების 200 წლისთავთან დაკავშირებით.\n\nვალდო დუნინგტონი მრავალი წლის განმავლობაში გაუსის მოწაფე იყო. მას ეკუთვნის გაუსზე დაწერილი მრავალი სტატია და ბიოგრაფია: „კარლ ფრიდრიხ გაუსი: მეცნიერები ტიტანი“. ეს წიგნი ხელახლა გამოიცა 2003 წელს, პირველი გამოცემიდან 50 წლის შემდეგ.\n\nასევე მთვარის ერთ-ერთ კრატერს დაერქვა გაუსის სახელი, ისევერ როგორც ასტეროიდს 1001 გაუსია.\n150px|thumb|გაუსის გარდაცვალების 100 წლისთავთან დაკავშირებით გამოცემული საფოსტო მარკა\nკანადის საშუალო სკოლებში ყოველწლიური ეროვნული კონკურსი (ოლიმპიადა) მათემატიკაში, რომელსაც მათემატიკასა და გამოთვლით მეცნიერებაში განათლების ცენტრი უძღვება გაუსის სახელს ატარებს.\n\n== გაუსის სახელთან დაკავშირებული ტერმინები ==\n* გაუსის განაწილება\n* გაუსის თეორემა\n* გაუსის ერთეულთა სისტემა\n* გაუს–მარკოვის თეორემა\n* გაუსის მუდმივა\n* გაუსის ლემა რიცხვთა თეორიაში\n* გაუსის კანონი ფიზიკაში\n* გაუს–კრიუგერის კოორდინატთა სისტემა\n* გაუსი (მაგნიტური ინდუქციის ერთეული)\n* გაუს–ოსტროგრადსკის თეორემა\n\n== რესურსები ინტერნეტში ==\n* გაუსის ბიოგრაფია  (ინგლ.)\n\n==სქოლიო==\n\n\n\n\n\nკატეგორია:გერმანელი მათემატიკოსები\nკატეგორია:გერმანელი ფიზიკოსები\nკატეგორია:გერმანელი ასტრონომები\nკატეგორია:დაბადებული 30 აპრილი\nკატეგორია:დაბადებული 1777\nკატეგორია:გარდაცვლილი 23 თებერვალი\nკატეგორია:გარდაცვლილი 1855", "url": "https://ka.wikipedia.org/wiki/კარლ_ფრიდრიხ_გაუსი", "length": 8734}
{"id": "14275", "title": "ლუკა კორდერო დი მონტეცემოლო", "text": "framed|ლუკა დი მონტეცემოლო\n'''ლუკა კორდერო დი მონტეცემოლო''' (''იტალ.'': Luca Cordero di Montezemolo) (* 31 აგვისტო, 1947, ბოლონია, იტალია) - იტალიელი ბიზნესმენი, მეწარმე, ფერარის შეფი.\n\n\n== ბიოგრაფია ==\n\n* 1971 წელს დაამთავრა რომის \"La Sapienza\" უნივერსიტეტის იურიდიული ფაკულტეტი, შემდგომში მაგისტრის ხარისხს იცავს კოლუმბიის უნივერსიტეტის (ნიუ-იორკი) საერთაშორისო ვაჭრობის კანონების განხრით (1973).\n* 1973 წლიდან დაიწყო მუშაობა \"ფერარიში\" ენცო ფერარის ასისტენტად და ამასთანავე დაინიშნა \"სკუდერია ფერარი\"-ს რბოლის განყოფილების უფროსად.\n* 1977 მონტეცემოლო ტოვებს ფერარის და ინიშნება \"ფიატის\"-ის საგარეო ურთიერთობათა განყოფილების უფროსად.\n* 1982 წლიდან უერთდება კომპანია \"Cinzano International\" ,რომელსაც ისევე როგორც ფიატსა და ფერარის მართავენ ანიელების ოჯახი. ამავე წელს ხდება აფრებიანი გემების შეჯიბრის \"America``s Cup\" ერთ-ერთი მთავარი ორგანიზატორი. 1984 წელს მონტეცემოლოს ირჩევენ დაგეგმარების მენეჯერად 1990 წლის მსოფლიო ჩემპიონატისათვის იტალიაში.\n\n\nმონტეცემოლო არის აგრეთვე საინვესტიციო ფონდის \"Charme\"-ს დამაარსებელი,რომელიც ჯერ 2003 წელს \"Poltrona Frau\"-ს, ხოლო 2004 წელს \"Ballantyne\"-ს მფლობელი ხდება.\n\nმას აქვს აგრეთვე დოქტორის წოდება \"Honoris Causa\" მანქანათმშენებლობის დარგში (მოდენის უნივერსიტეტი).\n\n2004 წელს ლუკა კორდერო დი მონტეცემოლო შევიდა მსოფლიოს საუკეთესო მენეჯერების ორმოცდაათეულში.\n\n\n\nკატეგორია:იტალიელი მეწარმეები\nკატეგორია:დაბადებული 1947", "url": "https://ka.wikipedia.org/wiki/ლუკა_კორდერო_დი_მონტეცემოლო", "length": 1361}
{"id": "14277", "title": "იტალიური ნეორეალიზმი", "text": "thumb|250px|პოსტერი ფილმიდან „[[ველოსიპედების გამტაცებლები]]“.\nthumb|კინოფილმის „[[ცდუნება]]“ პოსტერი.\n'''იტალიური ნეორეალიზმი''' -- მიმდინარეობა კინემატოგრაფიაში, რომელიც დაიწყო 1943 წელს ფილმით „შეპყრობილობა“ და დასრულდა 1952 წელს „უმბერტო დ.“-თი.\n\nმიმდინარეობისთვის დამახასიათებელი იყო ისტორიები ღარიბი და მუშა კლასის შესახებ, არაპროფესიონალი მსახიობების მონაწილეობით მეორეხარისხოვან და ხშირად მთავარ როლებშიც. იტალიური ნეორეალიზმის ფილმების ძირითადი თემა ომისშემდგომი იტალიის მძიმე ეკონომიკური და მორალური ვითარება იყო, რაც აისახა იტალიელების კოლექტიური ფსიქოლოგიაზე. ყოველიდღიური ცხოვრების მდგომარეობა მკვეთრად გაუარესდა, რაც განპირობებული იყო დამარცხებით, სიღარიბითა და უკიდურესი გაჭირვებით. ჩინეჩიტა (კინოსტუდიათა კომპლექსი რომში - იტალიის კომერციული კინოს ცენტრი 1936 წლიდან) ლტოლვილთა მიერ იყო დაკავებული. მიუხედავად ამისა და განადგურებული ინფრასტრუქტურისა, კინოფილმების გადაღება სტუდიის გარეთ მაინც მიმდინარეობდა, \n\nმიმდინარეობა განვითარდა კინოკრიტიკოსთა წრეში, რომელიც ჟურნალ „სინემას“ ირგვლივ ტრიალებდა, მათ შორის იყვნენ მიქელანჯელო ანტონიონი, ლუკინო ვისკონტი, ჯანი პუჩინი, ჯუზეპე დე-სანტისი და პეტრო ინგრაო. ვინაიდან პოლიტიკაზე წერა აკრძალული იყო (ჟურნალის მთავარი რედაქტორი თავად ვიტორიო მუსოლინი - ბენიტო მუსოლინის ვაჟი იყო), კრიტიკოსები თავს ესხმოდნენ ე.წ. „ტელეფონო ბიანკო“ ფილმებს, რაც იმ დროინდელ კინოინდუსტრიაში დომინირებდა. პოპულარული ფილმების მდარე ხარისხის დასაპირისპირებლად ზოგიერთი კრიტიკოსი თვლიდა, რომ იტალიური კინო საუკუნის დასაწყისის რეალისტ ავტორებს უნდა მიბრუნებოდა.\n\nნეორეალისტები ფრანგი პოეტური რეალისტების ძლიერ გავლენას განიცდიდნენ. მიქელანჯელო ანტონიონი და ლუკინო ვისკონტი მჭიდროდ თანამშრომლობდნენ ჟან რენუართან. ამასთან, მრავალი ნეორეალისტი კინორეჟისორი საკუთარ ხელწერას ავითარებდა კალიგრაფისტურ ფილმებზე მუშაობისას (ეს ხანმოკლე მიმდინარეობა აღმოჩნდა, თუმცა ნეორეალიზმისგან საკმაოდ განსხვავდებოდა). ნეორეალიზმის ელემენტები შეინიშნება ალესანდრო ბლასეტის ფილმებში და ფრანჩესკო დე რობერტისის დოკუმენტურ ფილმებში. ნეორეალიზმის ორი ყველაზე მნიშვნელოვანი წინამორბედი იყო „ტონი“ (რენუარი, 1935) და „1860“ (ბლასეტი, 1934).\n\nthumb|კინოფილმის„[[უმბერტო დ.]]“ პოსტერი.\n\n==წინამორბედები და გავლენა==\n\n*ჯოვანი ვერგას ნამუშევრები\n*„1860“ (ალესანდრო ბლასეტი, 1934)\n*„ტონი“ (ჟან რენუარი, 1935)\n*„თეთრი გემი“ (ფრანჩესკო დე რობერტისი, 1941)\n\n==მნიშვნელოვანი ნამუშევრები==\n\n*ცდუნება (ლუკინო ვისკონტი, 1943)\n*რომი - ღია ქალაქი (რობერტო როსელინი, 1945)\n*ფეხსაცმლის მწმენდავი (ვიტორიო დე სიკა, 1946)\n*პაიზა (როსელინი, 1946)\n*გერმანია, ნულოვანი წელი (როსელინი, 1948)\n*ველოსიპედების გამტაცებლები (დე სიკა, 1948)\n*მიწის ცახცახი (ვისკონტი, 1948)\n*მწარე ბრინჯი (ჯუზეპე დე სანტისი, 1949)\n*სტრომბოლი, ღმერთის მიწა (როსელინი, 1950)\n*უმბერტო დ. (ვიტრიო დე სიკა, 1952)\n\n==იხილეთ აგრეთვე==\n*იტალიური კინემატოგრაფია.\n\nკატეგორია:კინოს ისტორია\nკატეგორია:კინემატოგრაფიული მიმდინარეობები", "url": "https://ka.wikipedia.org/wiki/იტალიური_ნეორეალიზმი", "length": 2786}
{"id": "14282", "title": "მალავი", "text": "'''მალავი''' ( მალავის რესპუბლიკა) — ზღვაზე გასასვლელის არმქონე სახელმწიფო აღმოსავლეთ აფრიკაში. შედის ერთა თანამეგობრობაში. საერთო ფართობი — 118 494 კმ² (ხმელეთის ფართობია — 94 080 კმ²). 2008 წლის აღწერით მოსახლეობის რაოდენობა შეადგენს 13 077 160 ადამიანს.<ref name=\"Citypopulation\">Citypopulation (მოსახლეობის 2008 წლის აღწერა)</ref><ref name=\"Geohive\"></ref><ref name=\"Malawi census - 2008\"></ref> დედაქალაქი — ლილონგვე. ოფიციალური ენები — ჩინიანჯა (მალავის ენა) და ინგლისური. ეროვნული დღესასწაული 6 ივლისი — დამოუკიდებლობის დღე (1964). ფულის ერთეული მალავიური კვაჩა.\n\nსაზღვრების საერთო სიგრძეა 2881 კმ. სახელმწიფო მალავის სამხრეთით და სამხრეთ-აღმოსავლეთით ესაზღვრება მოზამბიკის რესპუბლიკა (1569 კმ), დასავლეთით ზამბია (837 კმ), ჩრდილოეთით ტანზანია (475 კმ).\n\nმალავი რესპუბლიკაა. საკანონმდებლო ხელისუფლებას ახორციელებს პრეზიდენტი და ერთპალატიანი პარლამენტი. სახელმწიფოს მეთაურია პრეზიდენტი.\n\nადმინისტრაციულად მალავი იყოფა 3 პროვინციად.\n\n== ისტორია ==\n=== ძველი დრო ===\nმალავიში აღმოჩენილია ანთროპოიდების ნაშთები და ქვის იარაღები ასაკით ერთ მილიონ წლამდე.\n\nთანამედროვე ტიპის პირველი ადამიანები სახლობდნენ ნიასას (მალავის) ტბის მიდამოებში დაახლოებით 50-60 ათასი წლის წინ.\n\nადამიანის ნაშთები, დათარიღებული დაახლოებით ჩვენს წელთაღრიცხვამდე 8000 წლით, ანთროპოლოგიური დახასიათებით ახლო დგას სომალის ნახევარკუნძულის თანამედროვე მოსახლეობასთან. სხვა ადგილის ნაშთები, დათარიღებული დაახლოებით ჩვენს წელთაღრიცხვამდე 1500 წლით, ჰგავს თანამედროვე ბუშმენების აკაფულას ან ბატვას ტომის ხალხს. სავარაუდოდ, ზუსტად ამ კულტურის მატარებელმა ხალხმა შექმნა კლდეზე ნაკვეთი გამოსახულებები ლილონგვედან სამხრეთში ჩენჩერერეს გამოქვაბულში და მფუნზიში. მოგვიანებით მალავის ტერიტორია განიცდის ბანტუს ტომის მეცხოველეების მიგრაციას.\n\nმალავის ტერიტორიაზე ასევე აღმოჩენილია ჩვენი წელთაღრიცხვის 250—1100 წლების არქეოლოგიური ძეგლები, რომლებიც კლასიფიცირდებიან, როგორც კაპენის, ნკოპეს, ლონგვეს კულტურა.\n\n=== მალავის იმპერია ===\nმალავის იმპერიის მოსახლეობამ იცოდა რკინის დამუშავება. დასახელება მალავი ნიშნავს „სინათლის სხივებს“ და შეიძლება დაკავშირებული იყო ღამით მომუშავე ბევრი სამჭედლო ღუმელებიდან გამოსულ კაშკაშა შუქთან. დინასტია დააარსა ამარავის ხალხმა XV საუკუნის ბოლოს. ამარავი, დღეისათვის ცნობილი, როგორც ჩევა (სიტყვა, რომელიც შეიძლება საწყის ეტაპზე ნიშნავდა „უცხოს“), ომებისა და ავადმყოფობების თავიდან აცილების მიზნით მალავიში შემოვიდა თანამედროვე კონგოს რესპუბლიკის ტერიტორიიდან. ჩევას ტომები თავს დაესხნენ პიგმეების ტომებს, რომლებიც ცხოვრობდნენ მცირე ოჯახურ კლანებად და არ ჰყავდათ საკუთარი ჯარი. განადგურების ორგანიზებული სისტემის გამოყენებით, რომელსაც მოგვიანებით იყენებდნენ მტაცებელ ცხოველებზე ნადირობისას, ჩევას ტომმა გაანადგურა პიგმეების ტომი.\n\nგარკვეული დროის შემდეგ, მოიცვეს რა მალავის თანამედროვე ტერიტორიის დიდი ნაწილი, ასევე თანამედროვე მოზამბიკისა და ზამბიის ტერიტორიის ნაწილი, მალავის იმპერია იწყებოდა მალავის ტბის სამხრეთ-დასავლეთი სანაპიროს ტერიტორიიდან. მისი ექსპანსიების დროს იმპერიის მმართველი იყო კალონგა (ან კარონგა), რომელიც მას მართავდა დედაქალაქ მანხამბადან (Mankhamba).\n\n=== კონტაქტი პორტუგალიელებთან ===\nევროპელებთან ვაჭრობამდე მალავის იმპერიის ეკონომიკა, სადაც ხელისუფლება ხელში ეკავა ჩევას ტომის ხალხს, მნიშვნელოვანწილად დამოკიდებული იყო მიწადმოქმედებაზე, სადაც ჭარბობდა ფეტვის და სორგოს წარმოება. იმ დროისათვის მისი ტერიტორია აღწევდა თანამედროვე მოზამბიკის ნაპირებს.\n\nპორტუგალიელებმა ამ ტერიტორიას მიაღწიეს ტეტეს პორტის საშუალებით XVI საუკუნეში და შეადგინეს მალავის პირველი წერილობითი აღწერა. ზუსტად მათ მოიტანეს აქ სამხრეთ ამერიკიდან სიმინდი, რომელმაც მალე განდევნა სორგო ქვეყნის მაცხოვრებლების რაციონიდან.\n\nსანაპირო ტერიტორიების საშუალებით ჩევას ტომის ხალხი პორტუგალიელებისგან და არაბებისგან იღებდა სპილოს ძვალს და რკინას მონებში გასაცვლელად, რომლებიც იგზავნებოდნენ პორტუგალიის კოლონიების — მოზამბიკის და ბრაზილიის პლანტაციებში სამუშაოდ. ვაჭრობას ხელს უწყობდა ის ფაქტორიც, რომ ჩევას ხალხის ენა გავრცელებული იყო მთელ იმპერიაში.\n\n=== მალავის იმპერიის დაცემა ===\nმალავის იმპერიამ დაცემა დაიწყო XVIII საუკუნის დასაწყისში, როდესაც დაბალი რანგის სამხედრო მეთაურებს შორის ომებმა და მზარდმა მონათვაჭრობამ დაასუსტა იმპერიის ცენტრალური ხელისუფლება.\n\n=== დიდი ბრიტანეთის პროტექტორატი ===\n1859 წელს მალავის ესტუმრა დეივიდ ლივინგსტონი. XIX საუკუნის შუა პერიოდიდან დაიწყო დღევანდელი მალავის ტერიტორიის ბრიტანული კოლონიზაცია, 1891 წელს შეიქმნა დიდი ბრიტანეთის პროტექტორატი — ბრიტანეთის ცენტრალური აფრიკა (British Central Africa), რომელსაც 1907 წელს სახელად დაერქვა ნიასალენდი. ამ პერიოდიდან მუდმივად ხდებოდა აჯანყებები, ყველაზე უფრო დიდი მოხდა 1915 წელს. 1929—<nowiki/>1933 წლების დიდი დეპრესიის დროს საკმაოდ შემცირდა ჩაის და თამბაქოს წარმოება. 1944 წელს შეიქმნა აფრიკელების პირველი პოლიტიკური ორგანიზაცია — „ნიასალენდის აფრიკული კონგრესი“. 1959 წელს ქვეყანაში შემოღებული იქნა საგანგებო მდგომარეობა და დააპატიმრეს გამანთავისუფლებელი მოძრაობის ლიდერი ჰეისტინგზ კამუზუ ბანდა. სექტემბერში „ნიასალენდის აფრიკული კონგრესი“ გადაკეთდა „მალავის კონგრესის პარტიად“. 1961 წელს მიღებული იქნა ახალი კონსტიტუცია, რომლის თანახმადაც აფრიკელებმა პირველად მიიღეს საარჩევნო უფლება. 1963 წლის 1 თებერვალს ნიასალენდი გამოცხადდა თვითმმართველ ტერიტორიად.\n\n=== დამოუკიდებლობა ===\n1964 წლის 6 ივლისს გამოცხადდა მალავის დამოუკიდებლობა. სახელმწიფოს მეთაური გახდა ჰეისტინგზ კამუზუ ბანდა. ოფიციალურად გამოცხადდა მიუმხრობლობის კურსი, მაგრამ რეალურად ბანდა ორიენტირებული იყო დიდ ბრიტანეთზე, დასავლეთ გერმანიაზე, აშშ-ზე. მალავი იყო ერთადერთი ქვეყანა აფრიკის კონტინენტზე, რომელსაც ოფიციალურად ჰქონდა დამყარებული დიპლომატიური ურთიერთობა სამხრეთ აფრიკის რესპუბლიკის მაშინდელ რასისტულ რეჟიმთან. ბანდას პოლიტიკამ გამოიწვია მალავის ბევრი პოლიტიკოსის უკმაყოფილება, მათ შორის მისი თანაგუნდელებისაც. პასუხად ბანდამ მათ მიმართ გაატარა რეპრესიული ღონისძიებები. 1964 წლის ოქტომბერში მიღებული იქნა შესწორებები კონსტიტუციაში, რომლებმაც ბანდას მიანიჭეს განსაკუთრებული უფლებები ქვეყნის უსაფრთხოების უზრუნველყოფაში. 1965 წლის თებერვალში იფეთქა შეიარაღებულმა აჯანყებამ, ხოლო 1967 წლის ოქტომბერში იყო სახელმწიფო გადატრიალების მცდელობა. 1966 წლის 6 ივლისს გაუქმდა მალავის დომინიონი და გამოცხადდა მალავის რესპუბლიკა. მალევე პარლამენტმა ბანდა გამოაცხადა პრეზიდენტად სიცოცხლის ბოლომდე. შემდგომ წლებში შეიქმნა სასამართლოების სისტემა, რომლებსაც შეეძლოთ გამოეტანათ სასიკვდილო განაჩენი. ბანდა გახდა დიქტატორი. ოპოზიცია მკაცრად იდევნებოდა, დამყარდა ბანდას პიროვნების კულტი. 1980-იანი წლების დასაწყისში მსოფლიო ბაზარზე დაეცა ჩაის და თამბაქოს ფასები, რამაც გამოიწვია ეკონომიკური კრიზისი ქვეყანაში. ბანდას რეჟიმის პოზიციები დასუსტდა. 1990-იანი წლების დასაწყისში დაიწყო სისხლისმღვრელი შეტაკებები ბლანტაირში და ლილონგვეში. ჩამოყალიბება დაიწყეს ოპოზიციურმა პარტიებმა. 1994 წლის 17 მაისს ჩატარდა მრავალპარტიული არჩევნები, რომელშიც გაიმარჯვა ბაქილი მულუზიმ, „გაერთიანებული დემოკრატიული ფრონტის“ კანდიდატმა. ჰეისტინგზ კამუზუ ბანდა გარდაიცვალა 1997 წლის 25 ნოემბერს იოჰანესბურგში, 99 წლის ასაკში (შესაძლებელია იგი იყო 92 ან 101 წლის) და დაკრძალული იქნა სამშობლოში.\n\n== გეოგრაფია ==\nthumb|მალავის ტოპოგრაფიული რუკა\nმალავი მდებარეობს დოკემბრიის პერიოდის აფრიკის ფილაქნის კიდეზე, რომელიც დანაწევრებულია ჰორსტებად და გრაბენებად, რაც განსაზღვრავს რელიეფის უფრო მეტად მთიან სახეს (პლატო ნიიკა და შირე, მულანჯეს მასივი). ქვეყნის ტერიტორიის დიდ ნაწილს შეადგენენ ზეგნები, საშუალო სიმაღლით 1000—1500 მეტრი. ქვეყნის ყველაზე უფრო მაღალი წერტილია — საპიტვა (3002 მეტრი), რომელიც მდებარეობს მალავის სამხრეთი ნაწილის მაღალმთიანეთში. სასარგებლო წიაღისეულიდან არსებობს ქვანახშირის, რკინის მადნის, ბოქსიტების საბადოები.\n\nმალავის კლიმატი ეკვატორული მუსონურია წვიმიანი ზაფხულით (ნოემბერი — მარტი) და მშრალი ზამთრით. ყველაზე თბილი თვის (ნოემბერი) საშუალო ტემპერატურა მერყეობს 20&nbsp;°C-დან მთებში 27&nbsp;°C-მდე ნიასას ტბის სანაპიროზე, ყველაზე ცივი თვის (ივლისი) შესაბამისად 14&nbsp;°C-დან 19&nbsp;°C-მდე. 2000 მეტრზე უფრო მაღალ სიმაღლეზე ტემპერატურა ზოგჯერ ეცემა 0&nbsp;°C-ზე უფრო დაბლა, ხოლო მწვერვალები იფარება თოვლით. ნალექების რაოდენობა წელიწადში შეადგენს 750—1000 მმ-დან დაბლობებში 2500 მმ-მდე მთებში.\n\nშიდა წყლების ქსელის საფუძველს ქმნის ნიასას ტბა, რომელიც მალავის ტერიტორიაზე გადაჭიმულია 560 კმ-ზე. მალავის გარდა ტბასთან მისასვლელი ასევე აქვთ მოზამბიკს და ტანზანიას, მაგრამ, თუ საზღვარი მალავისა და მოზამბიკს შორის გადის ტბის მედიანურ ხაზზე, როგორც ეს მიღებულია მსოფლიო პრაქტიკაში, საზღვარი მალავისა და ტანზანიას შორის დადგენილი იქნა ბრიტანეთის და გერმანიის იმპერიებს შორის 1890 წელს მიღებული შეთანხმებით და გადის ტანზანიის სანაპიროზე, რითაც მას არ გააჩნია ტბასთან გასასვლელი და ამ საკითხზე ტანზანიას აქვს პრეტენზიები მალავისთან. ნიასის ტბაში, მოზამბიკის ტერიტორიულ წყლებში, მდებარეობენ მალავის კუთვნილი კუნძულები ლიკომა და ჩისუმულუ, რის გამოც ისინი ერთგვარ ექსკლავებსაც წარმოადგენენ. ნიასის ტბიდან გამოედინება გემების სანაოსნო მდინარე შირე (ზამბეზის შენაკადი). მდინარე შირე მიედინება მალომბეს ტბის გავლით. სამხრეთ-აღმოსავლეთით მდებარეობს გაუდინარი მარილიანი ტბა ჩილვა, რომელშიც მდებარეობს პატარა კუნძული ჩისი.\n\nქვეყნის ჩრდილოეთ ნაწილში ჭარბობს ტროპიკული სეზონურად ნოტიო ტყეები, გამოკვეთილი სიმაღლის ზონით, დანარჩენ ტერიტორიაზე — ქსეროფიტული ტროპიკული ტყეები, აკაციების სავანა ბაობაბებით და პარკების ტიპის სავანა პალმებით. მდინარეების ხეობებში გავრცელებულია გალერეული ტყეები. 1500 მეტრზე უფრო მაღლა მდებარე რაიონებში გავრცელებულია მთის სტეპები.\n\nსავანებისთვის ტიპური ცხოველთა სამყარო წარმოდგენილია სპილოებით, აფრიკული კამეჩებით, მარტორქები, ანტილოპებით, ზებრებით, ჟირაფები, ლომებით, ჯიქებით, ავაზებით, ტურებით, აფთრებით და სხვა ცხოველებით. ბევრი დიდი ცხოველის სიმრავლით გამოირჩევა ჩილვის ტბის ჭაობიანი ადგილები. ტბა ნიასა მდიდარია თევზით. მწერებიდან ფართედაა გავრცელებული ბუზი ცეცე.\n\n== პოლიტიკური მოწყობა ==\n\n\n=== საშინაო პოლიტიკა ===\nმალავი — საპრეზიდენტო რესპუბლიკაა. მალავის პრეზიდენტი ირჩევა მოსახლეობის მიერ 5 წლიანი ვადით.\n\nპარლამენტი — ეროვნული ასამბლეა. შემადგემლობა — 193 დეპუტატი, ირჩევა მოსახლეობის მიერ 5 წლიანი ვადით.\n\nძირითადი პოლიტიკური პარტიები (2014 წლის მაისის არჩევნების შედეგების მიხედვით):\n* დემოკრატიული პროგრესული პარტია (დპპ) — 51 დეპუტატი;\n* მალავის კონგრესის პარტია (მკპ) — 48 დეპუტატი;\n* მალავის სახალხო პარტია (მსპ) — 26 დეპუტატი;\n* გაერთიანებული დემოკრატიული ფრონტი (გდფ) — 14 დეპუტატი;\n* ალიანსი დემოკრატიისათვის (ად) — 1 დეპუტატი;\n* Chipani cha Pfuko — 1 დეპუტატი;\n* დამოუკიდებელი დეპუტატები — 52 დეპუტატი.\n\n=== საგარეო პოლიტიკა ===\nმალავი ატარებს მიუმხრომლობის პოლიტიკას. ჰეისტინგზ კამუზუ ბანდას რეჟიმის დროს (1963 წლიდან 1994 წლის ჩათვლით) დამყარებული ჰქონდა კავშირი სამხრეთ აფრიკის რესპუბლიკასთან, ისრაელთან. აქვს ტერიტორიული დავა ტანზანიასთან. 1980-იან წლებში მალავის საკუთარ ტერიტორიაზე განლაგებული ჰყავდა მოზამბიკის ანტისამთავრობო „მოზამბიკის ეროვნული წინააღმდეგობის“ ორგანიზაცია.\n\n== შეიარაღებული ძალები ==\nმალავის ჰყავს მცირე რაოდენობის მუდმივი სამხედრო შეიარაღებული ძალები დაახლოებით 25 000 ჯარისკაცის რაოდენობით. ის შედგება სახმელეთო, სამხედრო-საზღვაო და სამხედრო-საჰაერო ქვედანაყოფებისაგან. მალავის სახმელეთო ჯარი შეიქმნა ბრიტანეთის კოლონიალური ქვედანაყოფებისაგან, რომელიც ჩამოყალიბდა დამოუკიდებლობის მიღებამდე და დღეისათვის შედგება ორი მსროლელი პოლკისაგან და ერთი საპარაშუტო-სადესანტო პოლკისაგან. მალავის სამხედრო-საჰაერო ძალები შეიქმნა გერმანიის დახმარებით 1976 წელს, რომელსაც ემსახურება მცირე რაოდენობით სატრანსპორტო თვითმფრინავი და მრავალმიზნობრივი ვერტმფრენი. მალავის ნიასის ტბაზე აქვს გემების 3 ფლოტი, რომელთა ბაზა იმყოფება მანკი-ბეიში.<ref name=\"Turner22\">Turner, ''The Statesman's Yearbook'', p. 822</ref>\n\n== ადმინისტრაციული დაყოფა ==\n\nthumb|right|300px|მალავის ადმინისტრაციული რუკა\nმალავი ადმინისტრაციული თვალსაზრისით შედგება 3 რეგიონისაგან, რომლებიც იყოფიან 28 რაიონად.\n\n\n\n== დემოგრაფია ==\n* მოსახლეობის რაოდენობა — 15,4 მილიონი (2010 წლის ივლისის შეფასება).\n* მოსახლეობის ზრდა — 2,8 %.\n* ქალაქის მოსახლეობა — 19 %.\n* შობადობა — 41,3 ბავშვი 1000 ადამიანზე (ფერტილობა — 5,5 დაბადებული ერთ ქალზე).\n* სიკვდილიანობა — 13,7 ადამიანი 1000 მოსახლეზე.\n* ბავშვთა სიკვდილიანობა — 84 ბავშვი 1000 დაბადებულიდან.\n* სიცოცხლის საშუალო ხანგრძლივობა — 55,1 წელი (2012)<ref>მსოფლიო ბანკის მონაცემები</ref>. ჯანდაცვის მსოფლიო ორგანიზაციის მონაცემებით ამ მაჩვენებლით მალავის მსოფლიოში უკავია ბოლო ადგილი (წყარო ).\n* საშუალი ასაკი — 16,34 წელი\n** 0-14 წელი: 6 008 701 ადამიანი (45,95 %)\n** 15-64 წელი: 6 567 822 ადამიანი (50,22 %)\n** 65 წელზე უფროსები: 500 637 ადამიანი (3,83 %) (2008 წლის აღწერა)\n* განათლება — 76 % მამაკაცები, 50 % ქალები (2003 წლის შეფასება).\n* შიდსის ვირუსით დაავადება — 11,9 % (2007 წლის შეფასება).\n\n=== ეთნიკური ჯგუფები ===\nმალავიში ცხოვრობენ შემდეგი ეთნიკური ჯგუფები — მალავის ტომების ჯგუფი (ჩევა, ნიანჯა, ტუმბუკა, მანგანჯა და სხვა.) — დაახლოებით 60 %, ლომვე — დაახლოებით 20 %, იაო — 13 %, ნგონი (ძირითადად ლაპარაკობენ ჩიჩევას ენაზე) — 5 %, ნგონდე — 2 %, ფიპა — 1 %. ქალაქებში ასევე მცირე რაოდენობით ცხოვრობენ ინდოელები და ინგლისელები.\n\n=== ენა ===\nოფიციალური ენებია — ჩიჩევა (ფლობს მოსახლეობის 57 %) და ინგლისური.<ref name=language></ref> ამ ენების გარდა მალავიში ძირითადად გავრცელებულია შემდეგი ენები: ჩევა — 12,8 %, იაო — 10,1 % და ტუმბუკა — 9,5 %.<ref name=\"CIA\"></ref> ამას გარდა ქვეყანაში ლაპარაკობენ სხვა მცირერიცხოვან ენებზეც: მალავის ლომვეს ენა, რომელზეც ლაპარაკობს დაახლოებით 250 000 ადამიანი ქვეყნის სამხრეთ-აღმოსავლეთ ნაწილში; კოკოლა, რომელზეც ლაპარაკობს დაახლოებით 200 000 ადამიანი სამხრეთ-აღმოსავლეთში; ნკოია, რომელზეც ლაპარაკობს დაახლოებით 45 000 ადამიანი ქვეყნის ჩრდილო-დასავლეთ კიდეზე; ნდალი, რომელზეც ლაპარაკობს დაახლოებით 70 000 ადამიანი; ნიაკიუსა-ნგონდე, რომელზეც ლაპარაკობს დაახლოებით 300 000 ადამიანი მალავის ჩრდილოეთ ნაწილში; მალავის სენა, რომელზეც ლაპარაკობს დაახლოებით 270 000 ადამიანი მალავის სამხრეთ ნაწილში; და ტონგა, რომელზეც ლაპარაკობს დაახლოებით 170 000 ადამიანი ჩრდილოეთში.<ref></ref>\n\n=== რელიგია ===\n2008 წლის აღწერის მონაცემებით მოსახლეობის 82,7 % ქრისტიანია<ref name=\"Malawi census - 2008\" />, მუსულმანების რაოდენობა 13,0 %-ია, სხვა რელიგიების აღმსარებელი 1,9 %, ხოლო ათეისტების რაოდენობაა 2,5 %. მალავიში ქრისტიანებს შორის ყველაზე უფრო მეტი კათოლიკები და პრესვიტერიანელები არიან. ქვეყანაში მცირე რაოდენობით ასევე ცხოვრობენ ევანგელისტები, ანგლიკანები, ადვენტისტები, ბაპტისტები. მუსულმანების უმრავლესობა სუნიტია. სხვა რელიგიური მიმდინარეობებია: რასტაფარი, ინდუიზმი, ბაჰაიზმი და სხვა.\n\n== ეკონომიკა ==\nმალავი იმყოფება ყველაზე უფრო ნაკლებად განვითარებულ ქვეყნებს შორის. მოსახლეობის დაახლოებით 85 % ცხოვრობს სოფლებში. ეკონომიკა ემყარება სოფლის მეურნეობას და მთლიანი შიდა პროდუქტის ერთ მესამედზე მეტი და საექსპორტო შემოსავლების 90 % შემოდის ამ დარგიდან. ძველად ეკონომიკა დამოკიდებული იყო მნიშვნელოვან ფინანსურ დახმარებაზე მსოფლიო ბანკისგან, საერთაშორისო სავალუტო ფონდისგან (სსფ) და სხვა ქვეყნებისგან.<ref name=\"CIA\" /> მალავის უკავია 119-ე ადგილი მსოფლიოში უსაფრთხო ინვესტიციების მხრივ 2011 წლის მარტში ჟურნალ euromoney-ის ქვეყნების რეიტინგში.<ref></ref>\n\n2000 წლის დეკემბერში საერთაშორისო სავალუტო ფონდმა შეწყვიტა ფულადი დახმარება კორუფციის პრობლემების გამო, რასაც მიბაძა ბევრმა ინდივიდუალურმა დონორმა, რის შედეგადაც მალავიში შემცირდა ბიუჯეტის თითქმის 80 %.<ref name=\"Africa08\">Dickovick, ''Africa 2008'', p. 278</ref> მაგრამ, 2005 წელს, მალავიმ დახმარების სახით მიიღო US$575 მილიონზე მეტი. მალავის მთავრობა აწყდება საბაზრო ეკონომიკის განვითარების, გარემოს დაცვის გაუმჯობესების, სწრაფად მზარდი შიდსის, განათლების სისტემის გაუმჯობესების და საკუთარი უცხოელი დონორების დაკმაყოფილების პრობლემებს, რის გამოც მას საკმაოდ ეშლება ხელი გახდეს ფინანსურად უფრო დამოუკიდებელი. ფინანსური დისწიპლინის გაუმჯობესება აღინიშნა 2005 წლიდან პრეზიდენტ პიტერ მუთარიკას და ფინანსთა მინისტრის გუდოლ გონდვეს მმართველობის დროს. ამ დისწიპლინის დადებითი შედეგები მაშინვე გაქრა, როდესაც 2009 წელს პრეზიდენტისთვის შეძენილ კერძო თვითმფრინავში გადახდილი თანხის გამო ქვეყანაში შეწყდა საწვავით მომარაგება, მაგრამ მალე მკაცრი სავალუტო პოლიტიკის გამო ყველაფერი თანდათან გამოსწორდა.<ref name=\"Reuters\"></ref><ref name=\"Africa News\"></ref><ref name=\"Nyasa Times\"></ref> ეკონომიკის საერთო ხარჯები (ჯანდაცვის სისტემისაც) უცნობია.\n\nამას გარდა, ზოგიერთი წარუმატებლობა იყო გამოუცდელობის ბრალი და მალავიმ უცხოური ვალუტის საერთო დეფიციტის გამო დაკარგა შესაძლებლობა აენაზღაურებინა იმპორტი. 2009 წელს ინვესტიციების დონე დაეცა 23 %-ით. მალავიში არსებობს ბევრი საინვესტიციო ბარიერი, რომელიც მთავრობამ ვარა და ვერ გადაწყვიტა, მათ შორის მაღალი ხარჯები მომსახურებაზე და ელექტრომომარაგების, წყალმომარაგების და ტელეკომუნიკაციების ცუდი ინფრასტრუქტურა. 2009 წლის მდგომარეობით გამოთვლილია, რომ მალავის მთლიანი შიდა პროდუქტი (მსყიდველობითი უნარის პარიტეტის მიხედვით) შეადგენს $12,81 მილიარდს, მთლიანი შიდა პროდუქტი ერთ სულ მოსახლეზე $900, ხოლო ინფლაციის დონე 2009 წელს შეფასებულია დაახლოებით 8,5 %-ად.<ref name=\"CIA\" />\n\nსოფლის მეურნეობის წილზე მოდის მთლიანი შიდა პროდუქტის 35 %, მრეწველობაზე 19 % და დანარჩენი 46 % მომსახურების სფეროზე.<ref name=TWB></ref> მალავის აქვს ერთ-ერთი ყველაზე უფრო დაბალი შემოსავალი ერთ სულ მოსახლეზე მსოფლიოში,<ref name=\"Africa08\" /> თუმცა 2008 წელს ეკონომიკური ზრდა შეფასებულია 9,7 %-ის დონეზე და საერთაშორისო სავალუტო ფონდის შეფასებით მნიშვნელოვანი ზრდა მოსალოდნელია 2009 წლისთვის.<ref></ref> სიღარიბის დონე მალავიში ეცემა მთავრობის და მისი მხარდამჭერი ორგანიზაციების მიერ ჩატარებული აქტიური ღონისძიებების გამო და ადამიანთა რაოდენობა, რომლებიც ცხოვრობდნენ სიღარიბის ზღვარზე უფრო დაბლა შემცირდა 54 %-დან 1990 წელს 40 %-მდე 2006 წელს, ხოლო „ულტრაღარიბების“ რაოდენობა შემცირდა 24 %-დან 1990 წელს 15 %-მდე 2007 წელს.<ref name=UNDP></ref>\n\nბევრი ანალიტიკოსი თვლის, რომ მალავის ეკონომიკური პროგრესი დამოკიდებულია მოსახლეობის რაოდენობის ზრდის კონტროლის უნარზე.<ref></ref>\n\n2015 წლის იანვარში მალავის სამხრეთი ქვეყნის ისტორიაში მომხდარი ყველაზე დიდი წყალდიდობის გამო. ამ უბედურების გამო დაზარალდა მილიონზე მეტი ადამიანი მთელ ქვეყანაში, მათ შორის გაეროს ბავშვთა ფონდის მონაცემებით 336 000 ადამიანი გადაასახლეს სხვა ადგილებში. 100 ადამიანზე მეტი დაიხოცა და სახნავი მიწების დაახლოებით 64 000 ჰა ფართობი დაიტბორა.<ref></ref>\n\n=== სოფლის მეურნეობა და მრეწველობა ===\nმალავის მთავარი სასოფლო-სამეურნეო პროდუქტებია: თამბაქო, შაქრის ლერწამი, ბამბა, ჩაი, სიმინდი, კარტოფილი, სორგო, მსხვილი რქოსანი საქონელი და თხა. მრეწველობის მთავარი დარგებია თამბაქო, ჩაის და შაქრის დამუშავება, ხე-ტყის პროდუქციის, ცემენტის და სამომხმარებლო საქონლის დამზადება. სამრეწველო წარმოების ზრდა შეფასებულია 10 %-ის დონეზე (2009 წელი). ქვეყანაში მნიშვნელოვანი რაოდენობით არ მოიხმარება ბუნებრივი აირი. 2008 წლის მდგომარეობით, მალავი არ ახდენს ნებისმიერი სახის ელექტროენერგიის არც იმპორტს და არც ექსპორტს, მაგრამ იმპორტზე გააქვს მთელი თავისი ნავთობი, ქვეყანაში გადამუშავების გარეშე.<ref name=\"CIA\" /> 2006 წლიდან დაწყებული ქვეყანაში დაიწყო არაეთილირებულ ბენზინში 10 % ეთანოლამიდის შერევა, რომელიც ქვეყნის ორ ქარხანაში იწარმოება, იმპორტულ საწვავზე დამოკიდებულების შემცირების მიზნით. 2008 წელს, მალავიში დაიწყო მანქანების გამოცდა, რომლებიც დადიოდნენ მხოლოდ ეთანოლამიდით და პირველი შედეგები დიდი იმედების მომტანი აღმოჩნდა, რის შემდეგაც ქვეყანაში გრძელდება ეთანოლამიდის გამოყენების ზრდა.<ref></ref>\n\n2009 წლის მდგომარეობით, მალავის ექსპორტზე გააქვს დაახლოებით $945 მილიონი ტონა ტვირთი წელიწადში. ქვეყანაში ძლიერაა დამოკიდებული თამბაქოს წარმოებაზე, რაც ძლიერ ტვირთად აწვება ქვეყნის ეკონომიკას, რადგანაც მისი ფასები მსოფლიოში ეცემადა მსოფლიო თანამეგობრობა აძლიერებს დაწოლას, რომ შემცირდეს მისი წარმოება. მალავის თამბაქოს წარმოებაზე დამოკიდებულება იზრდება, მისი საექსპორტო შემოსავლები მერყეობს 53 %-დან 70 %-მდე 2007 და 2008 წლებს შორის პერიოდში. ქვეყანა მნიშვნელოვანწილად დამოკიდებულია ჩაის, შაქრის და ყავის წარმოებაზე. ყველა ეს სამი სახეობის პროდუქტი და ასევე თამბაქო შეადგენს მალავის საექსპორტო შემოსავლების 90 %-ზე მეტს.<ref name=\"CIA\" /><ref name=\"Africa08\" /> ხარჯების ზრდის და გასაყიდი ფასების ზრდის გამო, მალავი ხელს უწყობს ფერმერებს უარი თქვან თამბაქოს წარმოებაზე და გადაერთონ უფრო მომგებიანი კულტურების წარმოებაზე, მათ შორის სანელებლების. ინდური კანაფი კიდევ ერთი შესაძლებელი ალტერნატივაა, მაგრამ გამოითქვა აზრი, რომ ეს ქვეყანაში მოიტანდა უფრო ბევრ დანაშაულებებს, რადგანაც ის ძალიან ჰგავს იმ კანაფის ჯიშს, რომელიც გამოიყენება დასვენებითი წამლების გამოყენებისას და მათი ერთმანეთისგან განსხვავება საკმაოდ რთულია.<ref></ref> ეს საკითხი საკმაოდ ყურადსაღებია, რადგანაც მალავიში კანაფის მოყვანა, ცნობილი როგორც მალავის ოქრო, წამლების საშუალების სახით მნიშვნელოვნად გაიზარდა.<ref></ref> მალავი ცნობილია „საუკეთესო“ კანაფის მოყვანით მსოფლიოში დასვენებითი წამლების გამოყენებისთვის, სულ ახლახან მსოფლიო ბანკის მიერ გამოქვეყნებული მოხსენების თანახმად, კანაფის მოყვანაც და მისი გაყიდვაც ხელს უწყობს კორუფციას პოლიციის რიგებში.<ref></ref>\n\nსხვა საექსპორტო საქონელია ბამბა, არაქისი, ხის ნაკეთობები და ტანსაცმელი. საექსპორტო საქონლის ძირითადი მყიდველებია: სამხრეთ აფრიკის რესპუბლიკა, გერმანია, ეგვიპტე, ზიმბაბვე, აშშ, რუსეთი და ნიდერლანდები. იმპორტი შეფასებულია $1,625 მილიარდად წელიწადში, რომელშიც ძირითადი საქონელია საკვები პროდუქტები, ნავთობპროდუქტები, სამომხმარებლო საქონელი, სატრანსპორტო საშუალებები და მოწყობილობები. მალავისთვის იმპორტის ძირითადი მომწოდებლებია: სამხრეთ აფრიკის რესპუბლიკა, ინდოეთი, ზამბია, ტანზანია, აშშ და ჩინეთი.<ref name=\"CIA\" />\n\n2006 წელს, კატასტროფულად დაბალი სასოფლო-სამეურნეო მოსავლის დონის პასუხად, მალავიმ დაიწყო სასუქებზე სუბსიდიების პროგრამა, რომლის დანიშნულებაც იყო მიწების გააქტიურება და სასოფლო-სამეურნეო კულტურების წარმოების ზრდა. როგორც იტყობინებოდნენ, ამ პროგრამას მხარს უჭერდა ქვეყნის პრეზიდენტი, რომლის მიზანი იყო რადიკალურად გაუმჯობესებულიყო სოფლის მეურნეობა ქვეყანაში და ქვეყანა გამხდარიყო საკვების ექსპორტიორი მეზობელ ქვეყნებში.<ref></ref>\n\n=== ტრანსპორტი ===\nტრანსპორტი მალავიში სუსტადაა განვითარებული. ქვეყანაში სულ 39 აეროპორტია, აქედან 6 მყარი და 33 გრუნტიანი ასაფრენ-დასაჯდომი ზოლით. რკინიგზების საერთო სიგრძეა 797 კმ, რომლის ლიანგადის სიგანეა 1067 მმ. მიუხედავად იმისა, რომ ქვეყანას არ გააჩნია ზღვაზე გასასვლელი, მას მაინც აქვს 700 კმ საწყლოსნო გზა ნიასას (მალავის) ტბაზე და მდინარე შირეზე.<ref>''The World Factbook'' CIA.</ref>\n\n==== ავტოგზები ====\nბოლო შეფასებებით ქვეყნის ავტოგზების საერთო სიგრძეა 15 451 კმ; მათ შორის 6956 კმ (45 %) არის მყარი საფარით. დანარჩენი 8496 კმ გრუნტიანია.<ref></ref>\n\n==== პორტები ====\nნიასას ტბა (მალავის ტბა) და მდინარე შირე (144 კმ) შეადგენს ქვეყნის მთავარ საწყლოსნო გზებს. პორტ ჩიპოკაში შედის რკინიგზის ხაზი. შედარებით პატარა პორტებია მანკი-ბეი, ნხატა-ბეი, ნხოტაკოტა და ჩილუმბა.\n\nთბომავალი MV Ilala აკავშირებს კუნძულ ლიკომას მატერიკთან, ასევე მალავის და მოზამბიკის ტბის ნაპირებს ერთმანეთთან. 2010 წელს გაიხსნა პორტი ნსანჯე, რომლის საშუალებით მდინარე შირეს და ზამბეზის საშუალებით ქვეყანა გადის ინდოეთის ოკეანეზე. 2015 წლიდან დაწყებული პორტი არ ფუნქციონირებს მოზამბიკთან მოუწესრიგებელი შეთანხმებების გამო.\n\n==== საჰაერო ტრანსპორტი ====\n2001 წელს ქვეყანაში საერთო ჯამში არსებობდა 44 აეროპორტი. 2015 წელს ორი აეროპორტი ახორციელებდა რეგულარულ საერთაშორისო რეისებს.\n\nმყარი ასაფრენ-დასაჯდომი ზოლი:\n* სულ: 6\n** 3047 მეტრზე მეტი: 1\n** 1524 მეტრიდან 2437 მეტრამდე: 1\n** 914 მეტრიდან 1523 მეტრამდე: 4 (2002 წელი)\n\nგრუნტიანი ასაფრენ-დასაჯდომი ზოლი:\n* სულ: 37\n** 1524 მეტრიდან 2437 მეტრამდე: 1\n** 914 მეტრიდან 1523 მეტრამდე: 14\n** 914 მეტრზე ნაკლები: 22 (2002 წელი)\n\n==== რკინიგზა ====\n2001 წლისთვის რკინიგზის ქსელის საერთო სიგრძე შეადგენდა 797 კმ-ს. ამ ვიწროლიანდაგიანი რკინიგზის ლიანდაგის სიგანე შეადგენს 1067 მმ-ს.\n\n=== ტურიზმი ===\nმალავიში არსებობს ტურიზმის მნიშვნელოვანი პოტენციალი. ტურიზმის დარგი მნიშვნელოვნად გაიზარდა 1970-იანი წლების შუიდან და მალავის ხელისუფლება ცდილობს იგი ყოველმხრივ გააფართოვოს. ტურისტული სექტორი საკმაოდ დააზარალა 1980-იან წლებში სამხრეთ აფრიკის რესპუბლიკის ეკონომიკურმა ვარდნამ, რომელიც იყო მალავიში ტურისტების მნიშვნელოვანი წყარო. ასევე სერიოზულად დაზარალდა მრეწველობა ზიმბაბვეში დესტაბილიზაციის გამო, მაგრამ ბოლო წლებში მან განიცადა ზრდა. 2014 წელს ტურიზმი ქვეყანაში შეადგენს მთლიანი შიდა პროდუქტის 4,5 %-ს და უზრუნველყოფს მთელი სამუშაო ადგილების 3,8 %-ს.<ref>name=World Travel & Tourism Council></ref> ძირითადი ღირსშესანიშნავი ადგილებია ნიასას (მალავის) ტბა, მთები, როგორებიცაა ზომბის მასივი და მულანჯეს მასივი და ეროვნული პარკები. ტურისტულ ინდუსტრიას ხელს უწყობს მალავის ეროვნული პარკები, მათ შორის ნიიკის ეროვნული პარკი, კასუნგუს ეროვნული პარკი და ლივონდეს ეროვნული პარკი.<ref name=Taylor></ref>\n\n== სოციალური სფერო ==\n=== ჯანდაცვა ===\nმალავიში არსებობს ცენტრალური საავადმყოფოები რეგიონულ და კერძო ობიექტებზე. სახელმწიფო სექტორში მედიკამენტები და სამედიცინო მომსახურება უფასოა, მაშინ როდესაც კერძო ორგანიზაციებში ეს ყველაფერი ფასიანია. სამედიცინო დაზღვევა შეიქმნა 2000 წლის შემდეგ.<ref></ref> ქვეყანაში არსებობს ფარმაცევტული წარმოების დარგი, რომელიც შედგება ოთხი კერძო ფარმაცევტული კომპანიისაგან. მალავის ჯანდაცვის სფეროს მიზანია „ჯანმრთელობის განმტკიცება, ავადმყოფობისგან გაფრთხილება, შეზღუდვა და განკურნება, ასევე მოსახლეობას შორის ადრეული სიკვდილიანობის შემთხვევების რაოდენობის შემცირება“.<ref>Malawi Investment Promotion Agency, 2008, p. 20 – Investment Guide</ref>\n\nბავშვთა სიკვდილიანობის დონე მაღალია და სიცოცხლის ხანგრძლივობა შეადგენს 50,03 წელს. მოზრდილებში არსებობს შიდსის გავრცელების მაღალი დონე. 2007 წელს ქვეყანაში ცხოვრობდა ამ სენით დაავადებული დაახლოებით 930 000 მოზრდილი მოსახლეობა (ანუ მოსახლეობის 11,9 %). წელიწადში დაახლოებით 68 000 სიკვდილიანობის შემთხვევა ფიქსირდება ამ დაავადების გამო (2007 წელი).<ref name=\"CIA\" /> ყოველდღიურად ამ სენით დაახლოებით 250 ახალი ადამიანი ავადდება და მალავის საავადმყოფოების საწოლების ყველაზე ცოტა 70 % დაკავებული აქვთ შიდსით დაავადებულებს. დაინფეცირების მაღალი დონის შედეგად სოფლის მეურნეობაში დასაქმებული მუშა ძალის დაახლოებით 5,8 % იღუპება ამ დაავადების გამო. ხელისუფლება ყოველწლიურად ხარჯავს $120 000 მეტს იმ სამოქალაქო მოსამსახურეების დაკრძალვაზე, რომლებიც კვდებიან ამ დაავადებისაგან.<ref name=\"Africa08\" /> 2006 წელს, საერთაშორისო სუპერვარსკვლავმა მადონამ მალავიში შექმნა ფონდი, რომელიც ეხმარება შიდსისგან გარდაცვლილთა ობლებს, ასევე დააფინანსა დოკუმენტალური ფილმი, რომელშიც ასახულია ამ ობლების გაჭირვებული ცხოვრება.<ref></ref> მალავის მხარდასაჭერად ასევე მუშაობს „ათასწლეულის სოფლების“ პროექტი ქვეყანაში განათლების, ჯანდაცვის, ინფრასტრუქტურის და სოფლის მეურნეობის გასაუმჯობესებლად.<ref></ref>\n\nარსებობს ძირითადი ინფექციური დაავადების საკმაოდ მაღალი რისკის ხარისხი, მათ შორის ბაქტერიალური და პროტოზოური დიარეა, A ჰეპატიტი, ტიფი, მალარია, ჭირი, შისტოსომოზი და ცოფი.<ref name=\"CIA\" /> მალავი წარმატებებს აღწევს ბავშვთა სიკვდილიანობის, შიდსის, მალარიის და სხვა დაავადებების შემცირების სფეროში; მიუხედავად ამისა, ქვეყანა ჯერ კიდევ საკმაოდ ჩამორჩება დედათა სიკვდილიანობის შემცირების და გენდერული თანასწორობის საკითხებში.<ref name=UNDP/> ქალთა წინადაცვეთა მთელ ქვეყანაში ფართედ არ არის გავრცელებული, მას იყენებენ ზოგიერთი ადგილობრივი თემები.<ref></ref>\n\n=== განათლება ===\nმალავიში დაწყებითი განათლება არ არის სავალდებულო, მაგრამ კონსტიტუცია მოითხოვს, რომ ყველა ადამიანს აქვს უფლება მიიღოს, როგორც მინიმუმ ხუთწლიანი დაწყებითი განათლება. 1994 წელს ხელისუფლებამ ყველა ბავშვისათვის დააწესა უფასო დაწყებითი განათლება, რომელმაც მოიტანა დასწრების დონის მომატება. სკოლაში არმოსიარულე ბავშვებიდან გოგონების რიცხვი უფრო მეტია, ვიდრე ბიჭებისა,<ref></ref> პრობლემის მიზეზი გენდერული ძალადობის გავრცელების უფრო მაღალი დონეა, რომელსაც აწყდებიან გოგონები შორ მანძილზე სკოლაში სიარულის დროს. მაგრამ ყველა ბავშვის დასწრების მაჩვენებელი უმჯობესდება, დაწყებით სკოლებში დამსწრეთა რაოდენობა გაიზარდა 58 %-დან 1992 წელს 75 %-მდე 2007 წელს, ხოლო მოსწავლეთა რიცხვი, რომლებიც სწავლობენ პირველიდან მეხუთე კლასამდე გაიზარდა 64 %-დან 1992 წელს 86 %-მდე 2006 წელს. მაგრამ საშუალო სკოლებში დასწრება ეცემა დაახლოებით 25 %-მდე, მხოლოდ ბიჭების დასწრების მაჩვენებელი ცოტათი მაღალია.<ref name=Furlong></ref><ref name=U.N.></ref> ახალგაზრდებს შორის განათლების დონე ასევე გაიზარდა, 68 %-დან 2000 წელს 82 %-მდე 2007 წელს. ეს ზრდა უფრო მეტად ხდება სკოლებში სასწავლო საგნების, ინფრასტრუქტურის და პროგრამების დაფინანსებების გაუმჯობესების გამო.<ref name=UNDP/>\n\nგანათლება მალავიში შედგება დაწყებითი სკოლის 8 კლასისგან, საშუალო სკოლის 4 კლასისგან და უნივერსიტეტის 4 კურსისაგან.\n\nმალავიში არსებობს 4 სახელმწიფო უნივერსიტეტი, კერძოდ მზუზუს, ლილონგვეს სოფლის მეურნეობის და ბუნებრივი რესურსების, მალავის და მალავის მეცნიერების და ტექნოლოგიის უნივერსიტეტები. ამათ გარდა ასევე არსებობს კერძო უნივერსიტეტები, როგორებიცაა; ლივინგსტონია, მალავი ლეიკვიუ, მალავის კათოლიკური უნივერსიტეტი და სხვა. უნივერსიტეტში მოსაწყობად საჭიროა მალავის სკოლის განათლების ატესტატი, რომელიც O levels-ის ეკვივალენტურია.\n\n2014 წელს ირლანდიის ქალაქ კორკის საუნივესიტეტო კოლეჯის სამედიცინო საინფორმაციო სისტემის სამეცნიერო-საკვლევმა ცენტრმა (HISRC) მალავის მზუზუს უნივერსიტეტთან პარტნიორობით შექმნა მალავიში პირველი სამედიცინო საინფორმაციო სისტემის სამეცნიერო-საკვლევი და განათლების ცენტრი. ეს ახალი საკვლევი ცენტრი ხელს შეუწყობს ქვეყნის საზოგადოების ჯანმრთელობის გაუმჯობესებას და სოციალურ შედეგებს, სამეცნიერო კვლევების ხარისხის გაუმჯობესების და ჯანმრთელობისა და საინფორმაციო სისტემის სფეროში განათლების ხარჯზე.<ref></ref>\n\n== მასმედია ==\nმალავის მასმედია შედგება რამდენიმე სხვადასხვა საკომუნიკაციო საშუალების ტიპებისაგან: ტელევიზია, რადიო, კინო, გაზეთი, ჟურნალი და ინტერნეტ-საიტი. მალავის ასევე აქვს მზარდი მუსიკალური ინდუსტრია. ქვეყნის მასმედია იმყოფება, როგორც სახელმწიფო, ასევე კერძო მფლობელობაში.\n\n=== ბეჭვდითი საშუალებები ===\nმალავის საინფორმაციო სააგენტო (MANA) — ახალი ამბების მსხვილი ქსელია მალავიში. ის დაწესდა 1966 წელს ქვეყანაში ახალი ამბების მაუწყებლობის უზრუნველსაყოფად. ამას გარდა, ის აგროვებს ახალ ამბებს ქვეყნის ყოველი კუთხიდან. მისი ონლაინ-კონტენტი გამოვიდა 2012 წელს.<ref></ref><ref></ref>\n\nქვეყნის უძველესი კერძო გაზეთია The Daily Times. ქვეყანაში ყველაზე დიდი ტირაჟით გამოდიან გაზეთები The Daily Times და The Nation. ორივე გაზეთი წარმატებით იყიდება მალავის ქალაქების უმრავლესობაში. ბევრი სხვა გაზეთი ასევე ბეჭდავს რეალური შინაარსის ახალ ამბებს.\n\nასევე აღინიშნება ონლაინ-გაზეთების ზრდაც. ეს მოიცავს მალაველების დიასპორის კუთვნილ კერძო ბროშურებს, გამოცემულს ინგლისის ქალაქ ლიდსში, სახელწოდებით Nyasatimes და აშშ-ის ქალაქ ატლანტაში, სახელწოდებით Maravi Post.<ref>Nyasa Times Editors Seek Asylum in Britain</ref><ref></ref>\n\nმალავიში გამოიცემა ინგლისურენოვანი და ჩიჩევას ენაზე დაბეჭდილი ჟურნალები, რომლებიც იყიდება ქვეყანაში, რეგიონებში და ქალაქებში.\n\n=== რადიო ===\nმალავის რადიო მაუწყებლობს ორ დიაპაზონში: FM და AM. ეროვნულ რადიოსადგურებს მიეკუთვნება MBC 1 და MBC 2, რომლებიც შედიან მალავის სამაუწყებლო კორპორაციაში. კერძო რადიოსადგურებია: Zodiak Broadcasting Station და Capital Radio Malawi.<ref></ref><ref></ref> მალავის კავშირგაბმულობის მარეგულირებელმა (МАКРА) სულ ახლახან გასცა ლიცენზიები ახალ რადიოსამაუწყებლო კომპანიებს, რათა განევრცო რადიო ქსელი ქვეყანაში.<ref name=autogenerated1></ref> ეს რადიოსადგურებია: Matindi, GoodNews და Mwadama.\n\n=== ტელევიზია ===\nმალავის ტელესივრცეს არეგულირებს МАКРА. მალავის ტელესივრცის არეალი დაბალია. არსებობს ერთიანი ეროვნული ქსელი, TV Malawi (TVM), რომელიც იმყოფება მალავის სამაუწყებლო კორპორაციის დაქვემდებარებაში. მალაველები ძირითადად სარგებლობენ ციფრული თანამგზავრული ტელევიზიით ალტერნატიული არხების საყურებლად. ლიცენზიები მიკუთვნებული აქვთ Glaxy, ABC, Mulhako wa Alohmwe და Channel for All Nations-ის კომპანიებს. მაუწყებლობაზე ახალი ლიცენზიები გაცემულია კომპანიებზე Times Group, Timveni, Adventist და Beta.<ref name=autogenerated1 />\n\n=== კინო ===\nმალავის კინოინდუსტრია იმყოფება ჩანასახოვან მდგომარეობაში, მაგრამ ამ წლებში მოხდა ისეთი მოვლენებიც, რომლებმაც დასაბამი დაუდო კინოფესტივალების ჩატარებას და ცალკეული ფილმების გადაღებას. მალავიში არსებობს საერთაშორისო კინოფესტივალი, რომლის ჩატარებაც დაიწყო 2009 წლიდან.<ref>AFRICAN WOMEN IN CINEMA BLOG: Villant Ndasowa, a pioneer in Malawian cinema</ref><ref></ref> ყველაზე ცნობილი დირექტორი იყო შემუ ჯოია, რომელიც მალავიში პროდიუსერი და რეჟისორია.<ref></ref> მალავის ყველაზე ცნობილი მსახიობები არიან: მაიკლ უსი და ტაპივა გვაზა. კინოს ყურება შესაძლებელია დახურულ კინოთეატრებში ან დისკებზე.\n\n=== ინტერნეტი ===\nმალავიში ინტერნეტი რეგულირდება მალავის კავშირგაბმულობის მარეგულირებელის (МАКРА) მიერ. ინტერნეტი უზრუნველყოფს საგაზეთო საშუალებებს და სხვა ახალი ამბების მაუწყებელ მედია-ორგანიზაციებს, და რაც მნიშვნელოვანია. მომხმარებლებს ინტერნეტით მომსახურებას სთავაზობს Airtel და Malawi Postal Service.\n\nშეიმჩნევა მალაველების სოციალური ქსელებით სარგებლობის ზრდა, განსაკუთრებით Twitter-ში და Facebook-ში. ასევე შეიმჩნევა მალაველი ბლოგერების რაოდენობის მუდმივი ზრდა.<ref>IPS – Social Media Activism Takes Root in Malawi|Inter Press Service</ref> სოციალური მედია მალავის გამჭირვალეობის მთავარი ინსტრუმენტია. მან გარკვეული გავლენა მოახდინა 2012 წლის საკონსტიტუციო კრიზისის შედეგზე.\n\n== კულტურა ==\nცეკვები მალავის კულტურის ერთ-ერთი მთავარი გამოხატულებაა და ეროვნული ცეკვის ანსამბლები ჩამოყალიბდა მთავრობის მიერ 1987 წლის ნოემბერში.<ref name=\"Turner24\">Turner, ''The Statesman's Yearbook'', p. 824</ref> ტრადიციული მუსიკა და ცეკვა შეიძლება ვიხილოთ ახალგაზრდების განდობის ცერემონიაზე (ინიციაცია), რიტუალებზე, ქორწილებზე და დღესასწაულებზე.\n\nმალავის მუსიკაზე ისტორიულად გავლენას ახდენდა სამი კულტურული მემკვიდრეობა (აფრიკული, ბრიტანული, ამერიკული). მალავიელების მუსიკა უკვე დიდი ხანია გავრცელებულია მთელი აფრიკის კონტინრნტზე და შერეულია სხვა მუსიკალურ ფორმებთან. სამხრეთ აფრიკის რესპუბლიკის და მოზამბიკის შახტებში მომუშავე მალავიელების მუსიკა ასევე შეერია სხვა მუსიკალურ სტილში, რითაც წარმოიშვა Kwela.<ref name=\"music\"></ref>\n\nმალავის მკვიდრ ეთნიკურ ჯგუფებს აქვთ დაწვნის, ნიღბების, ხეზე თლის მდიდარი ტრადიცია და ზოგიერთ ამ ნივთს ადგილობრივი მოსახლეობა ჯერ კიდევ იყენებს ტრადიციულ ცერემონიებში. ხეზე თლა და ზეთით ფერწერა უფრო პოპულარულია ქალაქებში და ეს ნამუშევრები იყიდება ტურისტებზე. ქვეყანაში ცხოვრობს საერთაშორისოდ აღიარებული რამდენიმე ლიტერატურული მოღვაწე, მათ შორის პოეტი ჯეკ მაპანჯე, მწერალი-ფანტასტი პოლ ტიიამბე ზელეზა და მწერლები ლეგსონ კაიირა, ფელიქს მნთალი, ფრენკ ჩიპასულა და დევიდ რუბადირი.<ref name=\"Gall\">Gall, ''Worldmark Encyclopedia of Cultures and Daily Life'', pp. 101–102</ref>\n\nმალავის სამზარეულო ნაირფეროვანია, იგი ჩაისთან და თევზთან ერთად ქვეყნის სამზარეულოს პოპულარულ თავისებურებებს წარმოადგენს.<ref name=emb>Food  Malawi Embassy</ref> შაქარი, ყავა, სიმინდი, კარტოფილი, სორგო, მსხვილი რქოსანი საქონელი და თხა ასევე სამზარეულოს მთავარი შემადგენელი ნაწილია. ნიასის (მალავის) ტბა თევზის მოპოვების წყაროა, მათ შორის chambo (კაპარჭინას მსგავსი), usipa (სარდინების ანალოგი), mpasa (ორაგულის მსგავსი).<ref name=emb/> ფუნთუშები — კვების პროდუქტია, რომელიც გაკეთებულია დაფქული სიმინდით და მაგიდასთან მოაქვთ ხორცის და ბოსტნეულის გარნირთან ერთად. მისი ჭამა შეიძლება სადილის და ვახშმის დროს.<ref name=emb/>\n\n== სპორტი ==\nმალავის სპორტის ჩამოყალიბება სათავეს იღებს ჯერ კიდევ იმ დროიდან, როდესაც ის შედიოდა ბრიტანეთის იმპერიის შემადგენლობაში. ბრიტანელებმა აქ შემოიტანეს იმ დროისთვის მათ სამშობლოში არსებული ყველაზე უფრო პოპულარული სახეობები.\n\nფეხბურთი მალავიში ყველაზე უფრო პოპულარული სპორტის სახეობაა. მას თამაშობენ ბიჭები ყველა დონეზე, სოფლებში დაწყებული იმპროვიზებული playfields-დან ლიგის მოსამზადებელ სკოლამდე. მალავის ეროვნული საფეხბურთო ნაკრები მონაწილეობს საერთაშორისო შეჯიბრებებში, თუმცა მას არასდროს უთამაშია ფიფას ეგიდით ჩატარებულ მსოფლიო ჩემპიონატების ფინალურ ეტაპზე.\n\nუკვე დიდი ხანია, რაც ნეთბოლი პოპულარული სპორტის სახეობაა მოსწავლე გოგონებს შორის. მალავი ნეთბოლის საერთაშორისო ფედერაციის სრულუფლებიანი წევრია და დღეისათვის უკავია მეხუთე ადგილი საერთაშორისო დონეზე. მალავის ეროვნული ნაკრები ნეთბოლში ერთ-ერთი უძლიერესია აფრიკაში და პირველ ადგილზე დგას რეგიონულ ტურნირებში, როგორიცაა COSANA-ს ტუბნირი. მალავი მონაწილეობდა ორ ნეთბოლის მსოფლიო ჩემპიონატში და ერთ თანამეგობრობის თამაშებში. 2007 წლის ნეთბოლის მსოფლიო ჩემპიონატზე მალავიმ დაიკავა მეხუთე ადგილი და გაუსწრო ისეთ ძლიერ გუნდებს, როგორებიცაა უელსი, კუკის კუნძულები და სამხრეთ აფრიკის რესპუბლიკა.\n\nპოსტკოლონიალურ მალავიში, სკოლებში ასევე შემოიღეს სპორტის სხვა სახეობები. ფრენბურთის და კალათბურთის სახეობები ქვეყანაში ცნობილია, მაგრამ მან ჯერ ფეხი მყარად ქვეყანაში ვერ მოიკიდა. აფრიკის ბიბლიის კოლეჯი ხელს უწყობს კალათბურთის განვითარებას აშშ-დან სპეციალისტების, ასევე ზოგიერთი საუკეთესო ამერიკელი მოთამაშეების მოწვევის გზით.\n\nმძლეოსნობა და კროსი ასევე ვითარდება ქვეყანაში დამოუკიდებლობის მიღების შემდეგ. ახალგაზრდა ტალანტი მორბენლების სისტემატიური სწავლების პიონერია — დოქტორი ჰაროლდ სალმონი, მშვიდობის კორპუსის თანამშრომელი, რომელიც მსახურობდა მალავიში 1966-1968 წლებში. 2000 წლიდან დაწყებული, შეინიშნება სპორტსმენების ხარისხის გაუმჯობესება, რომელთაგან ყველაზე უფრო მეტად აღსანიშნავია კატრინ ჩიკვაკვა, რომელიც ახლა გერმანიაში ცხოვრობს. ასევე არსებობენ სხვა მორბენლები მალავის უნივერსიტეტებიდან და არმიიდან, რომლებმაც აჩვენეს მნიშვნელოვანი პროგრესი.\n\nSmartex Tambala წარმოადგენდა მალავის 1992 წლის ოლიმპიურ თამაშებზე ესპანეთის ქალაქ ბარსელონაში. ის მონაწილეობდა მარათონულ გარბენში.\n\nქვეყანაში განვითარება დაიწყო კრიკეტმაც. იქ უკვე არსებობს მალავის ეროვნული ნაკრები კრიკეტში და მის მიმართ ინტერესი იზრდება ჯერ ქვედა დონეზე.\n\nრაგბი ახლადფეხადგმული სპორტის სახეობაა, მაგრამ აქვს ძველი ისტორია.\n\nსპორტის სხვა სახეობები, როგორებიცაა ჩოგბურთი და სქვოში ბოლო პერიოდში იწყებენ პოპულარობის მოხვეჭას, ძირითადად მათი უცხოეთიდან რეპორტაჟების ტელევიზიებით გადმოცემების გამო. სქვოშის ნაკრები მონაწილეობდა 2006 წლის თანამეგობრობის თამაშებში.\n\nკორფბოლი — ახალი ინიციატივაა მალავიში და სპორტის ამ სახეობის შერეულმა ელემენტებმა უნდა მოიტანოს ახალი სახე მალავის სპორტულ საზოგადოებაში.\n\n== დღესასწაულები ==\nმალავის სახელმწიფო სადღესასწაულო დღეებია:\n\n\n\n==რესურსები ინტერნეტში==\n\n* Government of the Republic of Malawi Official website\n* ''Malawi Democrat Newspaper''  Lilongwe based\n* Chief of State and Cabinet Members \n* Malawi \n\n==სქოლიო==\n\n\n\n\n\n\nკატეგორია:აფრიკის ქვეყნები\nკატეგორია:ინგლისურენოვანი ქვეყნები\nკატეგორია:გაეროს წევრი სახელმწიფოები\nკატეგორია:ზღვაზე გასასვლელის არმქონე სახელმწიფოები", "url": "https://ka.wikipedia.org/wiki/მალავი", "length": 36842}
{"id": "14283", "title": "მავრიკი", "text": "'''მავრიკი''' (; ) — კუნძულოვანი სახელმწიფო ინდოეთის ოკეანის სამხრეთ-დასავლეთ ნაწილში, აღმოსავლეთ აფრიკაში. მადაგასკარიდან აღმოსავლეთით 900 კილომეტრში. რესპუბლიკის შემადგენლობაში შედიან კუნძულები: მავრიკი (ყველაზე დიდი, 1865 კმ²) და როდრიგესი (104 კმ²), რომლებიც მასკარენის კუნძულების ნაწილია. ასევე შედის არქიპელაგი კარგადოს-კარახოსი, აგალეგას კუნძულები და სხვა ბევრი მომცრო კუნძული. 2011 წლის აღწერით მოსახლეობის რაოდენობა შეადგენს 1 236 817 ადამიანს<ref name=\"Population\">მოსახლეობის 2011 წლის აღწერა</ref>. ქვეყნის საერთო ფართობია 2045 კმ². დედაქალაქი — პორტ-ლუი, რომელიც კუნძულ მავრიკზე მდებარეობს.\n\n== გეოგრაფია ==\nthumb|right|275px|მავრიკის რესპუბლიკა და მისი გარე კუნძულები. ტერიტორიული პრეტენზიები გამოყოფილია თეთრი ფერით.\nthumb|right|275px|კუნძულ მავრიკის ფიზიკური რუკა.\nthumb|right|275px|კუნძულ როდრიგესის ფიზიკური რუკა.\nმავრიკის კუნძულები ვულკანური წარმოშობისაა. მაგრამ ვულკანური მოქმედებები უკვე დიდი ხანია შეჩერებულია და ეროზიამ საკმაოდ გააუთოვა კუნძულის რელიეფი. კიურპილის ცენტრალური პლატო ამოწეულია ზღვის დონიდან 400—600 მეტრზე. ჩრდილოეთიდან, დასავლეთიდან და სამხრეთ-დასავლეთიდან მასთან ახლოს იმყოფებიან უფრო ამოწეული და ნაკლებად გაუთოვებული პლატოები. მათ შორის ყველაზე მაღალია — სავანა (ზღვის დონიდან უმაღლესი წერტილი — მთა პითონ-დე-ლა-რივიერ-ნუარი 826 მეტრი) — მდებარეობს კუნძულის სამხრეთ-დასავლეთში. ბუნებრივი ღირსშესანიშნეობებიდან საინტერესოა ჩამქრალი ვულკანების (ტრუ-ო-სერფი, კანაკა, ბასენ-ბლანკი) კრატერები და პლატოები, რომლებსაც აქვთ უჩვეულო ფორმის მთის მწვერვალები. შიდა პლატოები გარშემორტყმულია სანაპირო დაბლობის ზოლით, სამხრეთში და აღმოსავლეთში 15—20 კმ-ის სიგანით. ამ ნაყოფიერი ალუვიალური ნიადაგის დაბლობებში, ასევე პლატოს ხეობებში თავმოყრილია შაქრის ლერწმის პლანტაციები, რომელსაც უკავია მავრიკის საერთო ფართობის 45 %. სანაპიროები გარშემორტყმულია მარჯნის რიფებით.\n\n=== ჰიდროლოგია ===\nმავრიკის პლატოებში და მთებში მოედინება ასეულობით მცირე მდინარე, რომლებშიც ბევრია ჭორომი და ჩანჩქერი. შვიდსაფეხურიან ტამარენის ჩანჩქერს აქვს ყველაზე უფრო დიდი წყალგადასაშვები (274 მეტრი). მავრიკის ყველაზე უფრო მნიშვნელოვანი მდინარეებია გრანდ-რივერ-საუტ-ისტი და გრანდ-რივერ-ნორტ-უესტი. წვიმების პერიოდში მდინარეები ჩქაროსნულად მოედინებიან და სახიფათონი ხდებიან. კუნძულის ყველაზე უფრო დიდი ტბებია — გრან-ბასენი და მარ-ო-ბაკოა.\n\n=== კლიმატი ===\nჰავა ტროპიკულია, ზღვისა. კუნძული მდებარეობს იმ ტროპიკული ციკლონების გზაზე, რომლებიც წარმოიშვებიან ინდოეთის ოკეანეში. თითქმის ყოველწლიურად, თებერვალ-მარტში ისინი კუნძულებს დაატეხავენ ქარიშხლებს, რომელთა სიჩქარე აღწევს 220 კმ/სთ-ს და თავსხმა წვიმებს, რომლებიც იწვევენ კატასტროფულ წყალდიდობებს. წყლის საშუალო ტემპერატურა მთელი წელიწადი არ ეცემა 23&nbsp;°C-ზე დაბლა. ასეთ ტემპერატურებზე ნაყოფიერ ნიადაგზე შაქრის ლერწამი იძლევა საკმაოდ მაღალ მოსავალს. ზღვისპირა დაბლობებში წელიწადში მოდის 1500—2500 მმ ნალექი. პლატოებზე ნალექების რაოდენობა მატულობს 3500 მმ-მდე, ხოლო საშუალო ტემპერატურა ეცემა 3-4&nbsp;°C-ით. ყველაზე თბილი თვის (თებერვალი) საშუალო ტემპერატურაა 26&nbsp;°C, ყველაზე ცივისა (აგვისტო) შიგა რაიონებში 14&nbsp;°C-იდან, სანაპიროზე 18,5&nbsp;°C-მდე. მხოლოდ იქ, მთების კალთებქვეშ, შესაძლებელია ისეთი კულტურების დარგვა და მოყვანა, როგორებიცაა ჩაი, თამბაქო, აგავა. მავრიკიზე პირველი კოლონისტები რგავდნენ სანელებლებს; ფრანგები — ყავას, ინგლისელები — ჩაის. ყველა ამ კულტურას შეეძლო მოეცა მშვენიერი მოსავალი, ციკლონებს რომ არ გაენადგურებინათ ნარგავები. მხოლოდ შაქრის ლერწმის ღეროები უძლებდნენ სტიქიის დარტყმას.\n\nმავრიკი მდებარეობს ინდოეთის ოკეანეში, დაახლოებით მე-20 პარალელზე ეკვატორის სამხრეთით, რის გამოც მას აქვს ტროპიკული მუსონური კლიმატი ხანგრძლივი ნოტიო სეზონით (აღინიშნება დეკემბერ-მაისში, არ აღინიშნება ივნის-აგვისტოში) და მოკლე, შედარებით მშრალი სეზონით (სექტემბერი-ნოემბერი). მავრიკიზე წელიწადის დროთა ცვლილებას ასევე აქვს ადგილი: ზაფხული მავრიკიზე ცხელი და ნოტიოა, ზამთარი შედარებით გრილი და მშრალი. მავრიკისთვის ძალიან მაღალი ან ძალიან დაბალი ტემპერატურები არ არის დამახასიათებელი: ტემპერატურა ზაფხულში +35&nbsp;°C-ზე მაღლა და ზამთარში +10&nbsp;°C-ზე დაბლა შესაბამისად არც მატულობს და არც კლებულობს.\n\n=== ფლორა და ფაუნა ===\nოდესღაც ჯიშიანი სახეობის ხეებით სავსე ხშირი ტყიანი ზეგნები დიდი ხანია გაკაფულია და შეცვლილია დარგული კანარის ფიჭვით და ევკალიპტით. აღმოსავლეთის სანაპიროს გასწვრივ შენარჩუნებულია მანგროს ტყეები. ბუნებრივი მცენარეულობის განადგურების გამო გამქრალია ადგილობრივი სახეობების პოპულაციის ნაწილი, მათ შორის მავრიკის ენდემი ''Acanthophoenix rubra''-ს პალმა — ის კუნძულზე შენარჩუნებულია არაუმეტეს 150 ეგზემპლიარის სახით. ქალაქებში, სოფლებში და ავტოგზების გასწვრივ ჭარბობენ კუნძულებზე შემოტანილი დეკორატიული მცენარეები. ესენია: ჟაკარანდა (), აკაცია, სიკომორო, ოლეანდრე, ჰიბისკუსი (), წითელი ჟასმინი. პლაჟების გასწვრივ — კაზუარინას () ნარგავები. დასახლებული პუნქტების სიახლოვეს მყოფ სანაპიროებზე, ხშირად გვხვდება ქოქოსის პალმა.\n\nკუნძულის მიწის რესურსების ინტენსიურმა ექსპლოატაციამ მოსახლეობის რაოდენობის ზრდასთან ერთად მოიტანა ის, რომ ბუნებრივ ლანდშაფტებს ახლა უკავიათ მავრიკის ფართობის მეოთხედზე ნაკლები. ამასთან ისინი უპირატესად შენარჩუნებულია კუნძულის სამხრეთ-დასავლეთ ნაწილში, ან დაფარულია ველური ბუჩქნარით, ან საერთოდ მცენარეულის გარეშეა და დაფარულია წითელი ვულკანური ქვიშით.\n\nმავრიკი გამორჩეულია მრავალფეროვანი ფაუნით. ბევრი იქ მობინადრე ცხოველი, სხვაგან არსად არ გვხვდება. პირველი ევროპელი კოლონისტები გაკვირვებულები იყვნენ უზარმაზარი ხმელეთის კუების (''Cylindraspis inepta'' და ''Cylindraspis triserrata'') სიმრავლით და ბუმბულის მქონე ფრინველების სიმრავლით. კუები გაანადგურეს მეკობრეებმა და მეზღვაურებმა, რომლებიც, გემებით მავრიკის გვერდით ჩავლის დროს, აუცილებლად შედიოდნენ კუნძულზე, რომ თავიანთი ტრუმები გაევსოთ ამ „ცოცხალი კონსერვებით“. შემდეგ უფრთო დრონტების რიგიც დადგა. პირველი ნიდერლანდელი დასახლებულების მტკიცებით, კუნძულის ხეობები სავსე იყო ასეთი ფრინველებით, რომლებიც 15 კგ-მდე იწონიდნენ. დრონტები ადამიანებს ახლო მისვლის ნებას აძლევდნენ, რის შემდეგაც ისინი დრონტებს ჯოხებით კლავდნენ. შემოყვანილმა ვირთხებმა, კატებმა და ღორებმა ასევე ხელი შეუწყვეს მავრიკის დრონტების განადგურებას. 1710 წლისთვის დრონტები სრულიად განადგურდნენ. კუნძულის ათვისებამ მოიტანა სხვა ბუმბულიანი ფრინველების რაოდენობის მკვეთრი შემცირება. ამიტომ შაქრის პლანტაციებზე დაიწყო აქტიურად გამრავლება მავნებლებმა — შაქრის ტილი და წითელი კალია. მათთან საბრძოლველად ინდოეთიდან შემოიყვანეს Acridotheres, რის შედეგადაც დღეისათვის ის კუნძულზე ფრინველთა სამყაროს ყველაზე გავრცელებული წარმომადგენელია. კუნძულზე ასევე შეიყვანეს მანგუსტები, მღრღნელების დიდი რაოდენობა და მაიმუნები. შედეგად პირველყოფილი ფაუნიდან თითქმის არაფერი აღარ დარჩა.\n\nკუნძულზე მოქმედებს ბლექ-რივერ-გორჟესის ეროვნული პარკი, სადაც შენარჩუნებულია რელიქტური ვარდისფერი მტრედი, მავრიკიული შევარდენი, მავრიკიული სამკაული თუთიყუში. მავრიკისთან ასევე ახლოს, მრგვალ კუნძულზე მდებარეობს ნაკრძალი, სადაც ბინადრობენ უნიკალური ქვეწარმავლები: სცინკი Leiolopisma telfairii, გეკონი და ხმელეთის მასკარენული შლეგელის გველი ().\n\n== ისტორია ==\nკუნძული მავრიკი ჯერ კიდევ X საუკუნეში იყო ცნობილი არაბი მოგზაურებისათვის, რომლებიც მას დინა არობის (ვერცხლის კუნძული) სახელით იხსენიებენ. XVI საუკუნემდე კუნძული დაუსახლებელი იყო. XVI საუკუნის დასაწყისში იქ გადასხდნენ პირველი ევროპელები — პორტუგალიელები. 1598 წელს კუნძულს დაეუფლნენ ნიდერლანდელები და უწოდეს მავრიკი (მორის ორანელის პატივსაცემად). თავდაპირველად სავაჭრო გემებისათვის კუნძული მხოლოდ დროებითი სადგომი იყო. კუნძულზე ნიდერლანდელების პირველი დასახლება დაარსდა 1638 წელს, ხოლო პირველი ბავშვი, რომელიც კუნძულზე დაიბადა ითვლება სიმონ ვან დერ სტელი. დაიწყო შაქრის ლერწმის, ბამბის, თამბაქოს პლანტაციების შექმნა და მსხვილი რქოსანი საქონლის მოშენება. ამისათვის ნიდერლანდელებმა აქ შემოიყვანეს მონები მადაგასკარიდან და აღმოსავლეთ აფრიკიდან. კუნძულის მაცხოვრებელთა რაოდენობამ ნიდერლანდელთა მმართველობის დროს მიაღწია დაახლოებით 300 ადამიანს, მონების ჩათვლით. მაგრამ 1710 წელს ნიდერლანდელებმა დატოვეს მავრიკი, რათა თავი დაეღწიათ ევროპული გემების მიერ კუნძულზე შემოყვანილი და შემდეგ მომრავლებული ვირთხებისაგან.\n\n1715 წელს კუნძული მიიტაცეს ფრანგებმა (უწოდეს ილ-დე-ფრანსი), 1721 წელს აქ ფრანგებმა დააარსეს თავიანთი პირველი მუდმივი დასახლება. ფრანგული კოლონიზაციის წლებში ილ-დე-ფრანსზე აშენდა რამდენიმე ფორტი, გემების ასაშენებელი და სარემონტო ადგილი, გაყვანილ იქნა გზები. 1735 წელს კუნძულის მოსახლეობა ითვლიდა თითქმის 1 ათას ადამიანს (200 თეთრკანიანი, დანარჩენი — მონები აფრიკიდან და მადაგასკარიდან).\n\nXVIII საუკუნის მეორე ნახევარში ილ-დე-ფრანსზე გადასახლდა კოლონისტების ჯგუფი ფრანგული პროვინცია ბრეტანიდან და ნორმანდიიდან; იმავდროულად შეყვანილი იქნა მონების ახალი პარტია აფრიკიდან და მადაგასკარიდან. მონების შრომა გამოიყენებოდა შაქრის ლერწმის და ყავის პლანტაციებში; კუნძულზე დაიწყეს სიმინდის, მანიჰოტის, მიხაკის ხის, ინდიგოს, სხვადასხვა სახის ბოსტნეული კულტურების და ხილის მოყვანა. კუნძულის მოსახლეობა იბრძოდა კოლონიზატორების წინააღმდეგ (აჯანყებები 1695, 1724, 1732, 1794 წლებში).\n\n1810 წელს, ინგლისელების ჯარის ფრანგულ გარნიზონზე გამარჯვების შემდეგ, იგი დიდი ბრიტანეთის სამფლობელო გახდა. 1814 წელს პარიზის ხელშეკრულების საფუძველზე ილ-დე-ფრანსი ოფიციალურად გახდა ბრიტანეთის კოლონია და მას დაუბრუნდა მავრიკის დასახელება.\n\nინგლისელთა კოლონიზაციის დაწყებისას მავრიკის მოსახლეობა შეადგენდა დაახლოებით 70 ათას ადამიანს (მათ შორის 50 ათასზე მეტი — მონა). 1835 წელს მონობა გაუქმდა. იმ დროისათვის მონების რიცხვი შეადგენდა 77 ათას ადამიანს (96 ათასი მოსახლიდან). სასოფლო-სამეურნეო სამუშაოებისათვის მავრიკიზე 1830-იანი წლებიდან ინდოეთიდან დაიწყეს მუშების შეყვანა (კიდევ უფრო ადრე, 1829 წლიდან, მუშების მოსვლა დაიწყო ჩინეთიდან). 1861 წლისთვის ინდური წარმოშობის იმიგრანტების რაოდენობამ მიაღწია თითქმის 300 ათას ადამიანს. მავრიკიზე სწრაფად მიმდინარეობდა შაქრის წარმოების ზრდა, დაიწყო ჩაის და თამბაქოს მოყვანა.\n\nროდრიგესის კუნძული 1528 წელს აღმოაჩინა პორტუგალიელმა მეზღვაურმა დიეგო როდრიგესმა (Don Diego Rodriguez). 1691—1693 წლებში მისი ოკუპაცია ნიდერლანდელებმა მოახდინეს. XVIII საუკუნეში კუნძულს დაეუფლნენ ფრანგები, რომლებსაც თავიანთ პლანტაციებში სამუშაოდ შავკანიანები შეჰყავდათ. 1810 წლიდან 1968 წლამდე კუნძულს მართავდა ბრიტანეთის იმპერია, რის შემდეგადაც ის გახდა მავრიკის სახელმწიფოს ტერიტორიული ნაწილი.\n\nმეორე მსოფლიო ომის შემდეგ ანტიკოლონიურმა ბრძოლებმა აიძულა დიდი ბრიტანეთი ზოგიერთ დათმობაზე წასულიყო. 1957 წელს გაფართოვდა საკანონმდებლო საბჭოს უფლებები. 1958 წელს შემოიღეს საყოველთაო საარჩევნო უფლება. 1964 წელს შეიქმნა ეროვნული მთავრობა. 1967 წლის 7 აგვისტოს ჩატარდა საკანონმდებლო საბჭოს არჩევნები. კუნძულმა მიიღო თვითმმართველი ტერიტორიის სტატუსი. არჩევნებში გამარჯვებული ლეიბორისტული პარტია მოითხოვდა კუნძულისთვის დაუყოვნებლივი დამოუკიდებლობის მიცემას. 1968 წლის 12 მარტს მავრიკი დამოუკიდებელი სახელმწიფო გახდა თანამეგობრობის ფარგლებში.\n\n1968 წლის დასაწყისიდან დაიწყო შეტაკებები მოსახლეობის აზიური წარმოშობის ხალხსა (ძირითადად ინდოელები) და კრეოლებს (შავკანიანები და მულატები) შორის. 1970—<nowiki/>1971 წლებში მიმდინარეობდა დიდი გაფიცვები ეკონომიკის ბევრ სფეროში, ხელფასის გაზრდის მოთხოვნით. 1971 წლის დეკემბერში მავრიკის ხელისუფლებამ ქვეყანაში შემოიღო საგანგებო მდგომარეობა, რომელიც შეუჩერებლივ მოქმედებდა 1978 წლის მარტამდე. დაპატიმრებული იყვნენ რადიკალური მემარცხენე პარტიის — მავრიკის მებრძოლი მოძრაობის ლიდერები, აიკრძალა ამ პარტიასთან დაკავშირებული პროფკავშირების მოღვაწეობა.\n\n1992 წლის 12 მარტიდან მავრიკი გახდა რესპუბლიკა.\n\n2024 წლის 3 ოქტომბერს, ბრიტანეთისა და მავრიკის მთავრობებმა ერთობლივი დეკლარაციით გამოაცხადეს არქიპელაგის სუვერენიტეტის მავრიკისთვის გადაცემის შესახებ. დიეგო გარსიას კუნძული, სადაც მდებარეობს Camp Justice-ის სამხედრო ბაზა, ამ ახალი ხელშეკრულების ერთადერთი გამონაკლისი იყო, რომლის მიხედვითაც ადმინისტრირება მავრიკის მთავრობამ გაერთიანებულ სამეფოს მინიმუმ 99 წლის ვადით გადასცა. 2025 წლის 22 მაისს, ბრიტანეთის პრემიერ-მინისტრმა კიერ სტარმერმა ხელი მოაწერა ოფიციალურ შეთანხმებას ჩაგოსის კუნძულების სუვერენიტეტის მავრიკისთვის გადაცემის შესახებ. შეთანხმების პირობების თანახმად, დიეგო გარსიას სტრატეგიული ატოლი და მისი 38 კილომეტრიანი ბუფერული ზონა დაუყოვნებლივ დაუბრუნდა გაერთიანებულ სამეფოს. ეს შეთანხმება იძლევა კუნძულზე ერთობლივი ანგლო-ამერიკული ბაზის ფუნქციონირების გაგრძელების საშუალებას მომდევნო 99 წლის განმავლობაში, 40-წლიანი გაგრძელებით და შემდგომი წინასწარი შესყიდვის უფლებით. მავრიკი პირველი სამი წლის განმავლობაში დიდი ბრიტანეთისგან წლიური 165 მილიონი ფუნტის ოდენობის ქირის გადახდას მიიღებს, რასაც მომდევნო ათი წლის განმავლობაში წელიწადში 120 მილიონი ფუნტი სტერლინგი მოჰყვება. შემდგომში, ეს წლიური 120 მილიონი ფუნტის ოდენობის გადახდა ინფლაციის მიხედვით იქნება ინდექსირებული.\n\n== სახელმწიფო წყობა ==\nმავრიკი რესპუბლიკაა. სახელმწიფოს მეთაურია — პარლამენტის მიერ 5 წლის ვადით (შესაძლებელია ზედიზედ მეორე ვადაც) არჩეული პრეზიდენტი.\n\nპარლამენტი — ერთპალატიანია, 70 დეპუტატი (62-ს ირჩევს მოსახლეობა 5 წლის ვადით, კიდევ 8-ს ნიშნავს საარჩევნო კომიტეტი სხვადასხვა ეთნიკური თემების წარმომადგენლებისგან).\n\n2014 წლის 10 დეკემბრის არჩევნების შედეგად პარლამენტში წარმოდგენილია პოლიტიკური პარტიები (ალიანსები):\n\n\n\n== შეიარაღებული ძალები და პოლიცია ==\nმავრიკის ჰყავს შეიარაღებული ძალები რაოდენობით დაახლოებით 20 ათასი სამხედრო მოსამსახურე, რომლებიც გამოიყენება ბუნებრივი კატაკლიზმების შედეგების აღმოსაფხვრელად (ტაიფუნების) და ზოგადად წარმოადგენენ საგანგებო სიტუაციების ორგანოების ძალების ანალოგს, არსებობს პოლიციაც, პოლიციური სპეციალიზებული რაზმი და საზღვაო საპატრულო სამსახური.\n\n== ადმინისტრაციული დაყოფა ==\nthumb|right|225px|მავრიკის ადმინისტრაციული რუკა\nმავრიკის რესპუბლიკა დაყოფილია ცხრა ოლქად და გარე კუნძულად, რომელშიც შედის სამი დამოკიდებული ტერიტორია და კიდევ ორი ტერიტორია, რომელიც უცხო ქვეყნის სუვერენიტეტის ქვეშ იმყოფება და რომელზეც მავრიკი პრეტენზიას აცხადებს. ეს ორი ტერიტორიაა ჩაგოსის არქიპელაგი (ბრიტანეთის ინდოეთის ოკეანის ტერიტორია) და ამჟამად საფრანგეთის კუთვნილი მომცრო კუნძული ტრომელინი.\n\n\n\n== მოსახლეობა ==\n2011 წლის აღწერით მოსახლეობის რაოდენობა შეადგენს 1 236 817 ადამიანს.<ref name=\"Population\" />\n\nწლიური მატება — 0,44 %. (2011 წელი)\n\nშობადობა — 14 492 (11,20 %) (2012 წელი), სიკვდილიანობა — 9 334 (7,22 %) (2012 წელი), ბუნებრივი მატება — + 5 158 (+3,98 %) (2012 წელი), მიგრაციული მატება — (—293) (-0,23 %) (2012 წელი),\n\nშობადობის ჯამური კოეფიციენტი — 1,4 (2011 წელი) დაბადებული ერთ ქალზე.\n\nსიცოცხლის საშუალო ხანგრძლივობა — 69,7 წელი მამაკაცებისთვის (2011 წელი), 76,9 წელი ქალებისათვის (2011 წელი)\n\nშეძენილი იმუნური დეფიციტის სინდრომით დაავადებულები (შიდსი) — 1,7 % (2007 წლის შეფასება).\n\nგანათლება — 88 % მამაკაცებისთვის, 80 % ქალებისთვის (2000 წლის აღწერით).\n\nეთნო-რასობრივი შემადგენლობა (2011 წლის აღწერით):\n* ინდო-მავრიკიელები — 68 %\n* კრეოლები (შერეული ფრანგულ-აფრო-მალაგასიური წარმოშობა) — 27 %\n* ჩინელები — 3 %\n* ფრანგები — 2 %\n\n=== ენები ===\nენები (2011 წლის აღწერით):\n* კრეოლური ენა (ფრანგულ ენაზე დაფუძნებული) — 84 %\n* ბოჯპური (ინდოარიული ჯგუფის ენა) — 5 %\n* ფრანგული — 4 %\n* ინგლისური (ოფიციალური) — 1 %\n* სხვა ენები — 6 %\n\nმავრიკის კონსტიტუცია არ აზუსტებს ქვეყნის ოფიციალურ ენებს და ქვეყნის მოსახლეობა ლაპარაკობს მავრიკიულ კრეოლურზე, ფრანგულ კრეოლურზე, ინგლისურად ან ფრანგულად. მხოლოდ პარლამენტში ოფიციალურ ენად მიღებულია ინგლისური, თუმცა ეროვნული ასამბლეის წევრებს შეუძლიათ ფრანგულ ენაზე საუბარიც. მაგრამ, მთლიანობაში ინგლისური ენა ითვლება მავრიკის ოფიციალურ ენად, როგორც სახელმწიფოს ხელისუფლების, ადმინისტრაციის და სამართალწარმოების ენა.\n\nყოველდღიურ ცხოვრებაში მავრიკის მაცხოვრებლებს შეუძლიათ აირჩიონ საურთიერთობო ენა სიტუაციიდან გამომდინარე. საშინაო ვითარებაში, უფრო მეტად გამოიყენება კრეოლური ან ბოჯპური, ბიზნესში და საქმიან ურთიერთობაში გამოიყენება ფრანგული ან კრეოლური, ინგლისური — სკოლებში და დაწესებულებებში. მასმედიის და გაზეთების უმრავლესობა იყენებს ფრანგულ ენას. მავრიკიული კრეოლური, რომელზეც ლაპარაკობს მოსახლეობის 90 %, ხშირად ითვლება მავრიკიელთა მშობლიურ ენად და ყველაზე უფრო იხმარება არაფორმალურ სიტუაციებში. ის ჩამოყალიბდა XVIII საუკუნეში მონებს შორის, რომლებიც ერთმანეთში და თავის ფრანგ მეპატრონეებთან, რომლებსაც არ ესმოდათ სხვადასხვა აფრიკული დიალექტები ლაპარაკობდნენ პიჯინის ენაზე. რამდენიმე თაობის შემდეგ პიჯინი გახდა საუბრის ჩვეულებრივი ნორმა. მავრიკიული კრეოლური დაფუძნებულია ფრანგულ ენაზე და ინარჩუნებს ფრანგულ წარმოთქმას და სიტყვათა შემადგენლობას.\n\n=== რელიგია ===\nაღმსარებლობა (2011 წლის აღწერით):\n* ინდუსები — 48,5 %\n* კათოლიკეები — 23,9 %\n* მუსლიმები — 17,3 %\n* პროტესტანტები — 8,8 % (ანგლიკანები, პრესვიტერიანელები, ადვენტისტები, ორმოცდაათიანელები)\n* ბუდისტები — 0,4 %\n* სხვა — 1,1 %\n\nკრეოლების უმრავლესობა — ქრისტიანია. თითქმის ყველა მუსლიმი და ინდუსი — ინდური წარმოშობისაა. ინდუსები ლაპარაკობენ მარათულ, ტამილურ, ბოჯპურულ და ტელუგურ ენებზე. უმცირესობას წარმოადგენენ ჩინური წარმოშობის პირები, რომლებმაც მიიღეს ქრისტიანობა (კათოლიციზმი). ასევე ცხოვრობენ ბუდიზმის და კონფუციანელობის მიმდევრები.\n\nმავრიკი — ადგილია, სადაც ერთმანეთს ერწყმის სხვადასხვა კულტურა, რაც გამოიხატება ქვეყნის არქიტექტურაში: დედაქალაქ პორტ-ლუიში ერთმანეთის მეზობლად მდებარეობს მეჩეთი ჯუმა, ინდუისტური ტაძარი მაესვარატი და ქრისტიანული საკათედრო ტაძარი სენტ-ჯეიმსი.\n\n== ეკონომიკა ==\nმავრიკის ეკონომიკა დაფუძნებულია შაქრის (შაქრის ლერწამი მოჰყავთ დასამუშავებელი სასოფლო-სამეურნეო სავარგულების დაახლოებით 90 %-ზე) წარმოებაზე, ტურიზმზე და ტექსტილის წარმოებაზე, რითაც იგი აფრიკაში მესამე ქვეყანაა ცხოვრების დონის მიხედვით (ლიბიის და სეიშელის კუნძულების შემდეგ) და მეშვიდე ერთ სულ მოსახლეზე მშპ-ს მიხედვით (ეკვატორული გვინეის, ლიბიის, სეიშელის კუნძულების, გაბონის, ბოტსვანის და ტუნისის შემდეგ). ბოლო დროს ვითარდება ოფშორული და საბანკო ბიზნესი, ასევე ზღვის პროდუქტების და თევზის მოპოვება და გადამუშავება. აფრიკაში კონკურენტუნარიანობის მიხედვით უკავია მეხუთე ადგილი (სამხრეთ აფრიკის რესპუბლიკის, ლიბიის, ბოტსტვანის და გაბონის შემდეგ).\n\n2009 წელს ერთ სულ მოსახლეზე მთლიანი შიდა პროდუქტი შეადგენს 17,4 ათას დოლარს (მე-60 ადგილი მსოფლიოში). 2006 წელს სიღარიბის ზღვარს ქვემოთ ცხოვრობდა მოსახლეობის 8 %. უმუშევრობა — 7,9 % (2011 წელი).\n\nსოფლის მეურნეობაში დაკავებულია მომუშავეთა 9 %, მრეწველობაში — 30 %, მომსახურების სფეროში — 61 %.\n\nსაექსპორტო საქონელი (2,4 მილიარდი დოლარი 2008 წელს): შაქარი, ტანსაცმელი და ქსოვილები, ყვავილები, მოლუსკები, თევზი. ძირითადი მყიდველებია — დიდი ბრიტანეთი — 31 %, საფრანგეთი — 15 %, აშშ — 9 %, იტალია — 7 %, ბელგია — 5 %.\n\nიმპორტი (4,4 მილიარდი დოლარი 2008 წელს): სამრეწველო საქონელი, საკვები, ნავთობპროდუქტები, ქიმიკატები. ძირითადი მომწოდებლებია — ინდოეთი — 24 %, საფრანგეთი — 11 %, სამხრეთ აფრიკის რესპუბლიკა — 10 %, ჩინეთი — 8 %, პაკისტანი — 5 %. შედის საერთაშორისო ორგანიზაციაში — აფრიკის, კარიბის აუზის და წყნარი ოკეანის რეგიონის ქვეყნები.\n\nდიდი დაშორების მიუხედავად, მავრიკის აქვს საკმაო პოპულარობა ევროპელ ტურისტებს შორის, არის რა ერთ-ერთი ყველაზე ლამაზი და ძვირი ტურისტული კურორტი მალდივის და სეიშელის კუნძულებთან ერთად. მავრიკიზე ძირითადად გავრცელებულია საპლაჟე დასვენება, მაგრამ ასევე პოპულარულია ექსკურსიები ოკეანეზე, იშვიათად — კუნძულის შიდა რაიონებში. ერთ-ერთი ბუნებრივი ღირსშესანიშნაობაა ეგრეთ წოდებული შვიდფერა ქვიშები.\n\n== განათლება ==\nმავრიკის ხელისუფლება თავის მოქალაქეებს აძლევს უფასო განათლების შესაძლებლობას, დაწყებული სკოლამდელი განათლებიდან უმაღლეს განათლებამდე. 2013 წელს სახელმწიფო ხარჯები განათლებაზე შეფასებულია დაახლოებით 13,5 მილიონი მავრიკის რუპიის ოდენობით, რაც შეადგენს მთელი ხარჯვითი მოცულობის 13 %-ს.<ref name=\"edu stats\"></ref>\n\n2011 წელს ზრდასრული მოსახლეობის განათლების დონე შეადგენს 89,8 %-ს.<ref name=\"census 2011\"></ref> მათ შორის მამაკაცების 92,3 % და ქალების 87,3 %.<ref name=\"census 2011\"/>\n\nმავრიკიში განათლების სისტემა შედგება სკოლამდელი, დაწყებითი, მეორადი და მესამე სექტორებისგან. განათლების სტრუქტურა შედგება სამწლიანი სკოლამდელი დაწესებულებებისგან, ექვსწლიანი დაწყებითი სწავლებისაგან, რომელიც იძლევა მოწმობას დაწყებითი განათლების მიღების შესახებ, შემდეგ საშუალო განათლების ხუთი წელი, რომელიც იძლევა სასკოლო სერთიფიკატს და უფლებას კიდევ ორი წლით სწავლის გაგრძელების შესახებ. მისი დამთავრების შემდეგ მოსწავლეს ეძლევა სერთიფიკატი სკოლის საბოლოო დამთავრების შესახებ.<ref name=\"edu TEC\"></ref>\n\nუმაღლესი განათლების სფეროში შედიან მავრიკის კოლეჯები, უნივერსიტეტები და სხვა ტექნიკური ინსტიტუტები. ქვეყანაში ორი ძირითადი სახელმწიფო უმაღლესი სასწავლებლებია მავრიკის უნივერსიტეტი და მავრიკის ტექნოლოგიური უნივერსიტეტი. უმაღლესი განათლების კომისია განიხილავს მავრიკის სტრატეგიულ გეგმას რეგიონული სასწავლო-საინფორმაციო ცენტრის და უმაღლესი განათლების და გამოცდილების ცენტრის დახმარებით. ის ხელს უწყობს ღია და დისტანციური სწავლების განვითარებას სკოლისშემდგომი განათლების მიღებისთვის შესაძლებლობების გაფართოებაზე და მთელი ცხოვრების მანძილზე სწავლისათვის ადგილობრივ და რეგიონალურ დონეებზე.<ref name=\"edu TEC\"/>\n\n== ლიტერატურა ==\n\n\n==სქოლიო==\n\n\n\n\n\n\n\n\nკატეგორია:აფრიკის ქვეყნები\nკატეგორია:ინგლისურენოვანი ქვეყნები\nკატეგორია:ფრანგულენოვანი ქვეყნები\nკატეგორია:გაეროს წევრი სახელმწიფოები\nკატეგორია:კუნძულოვანი სახელმწიფოები", "url": "https://ka.wikipedia.org/wiki/მავრიკი", "length": 20161}
{"id": "14284", "title": "სეიშელის კუნძულები", "text": "'''სეიშელის კუნძულები''' (, , ) — კუნძულოვანი სახელმწიფო აღმოსავლეთ აფრიკაში, ინდოეთის ოკეანის დასავლეთ ნაწილში, კუნძულ მადაგასკარის ჩრდილოეთით და ეკვატორიდან ცოტათი სამხრეთით. აფრიკის სანაპიროდან დაშორებულია 1600 კილომეტრით. სეიშელის კუნძულები ტროპიკული მცენარეულობის სამშობლოა. ქვეყანა მდებარეობს სამხრეთ განედის 4°-11°-სა და აღმოსავლეთ გრძედის 46°-56°-ს შორის. სეიშელის ძირითადი კუნძულები განლაგებულია კენიიდან აღმოსავლეთით 1600 კილომეტრზე და მადაგასკარიდან ჩრდილოეთით 1100 კილომეტრზე.\n\nქვეყნის შემადგენლობაში შედის 100-ზე ცოტა მეტი კუნძული, მათგან მხოლოდ 33-ია დასახლებული. ფართობი — 455 კმ². ყველაზე დიდი კუნძული — მაე (142 კმ²). მასზე მდებარეობს სახელმწიფოს დედაქალაქი — ვიქტორია და საერთაშორისო აეროპორტი. სხვა მსხვილი კუნძულებია — სილუეტი, პრასლინი, ლა-დიგი. ასევე ბევრია მარჯნის მცირე და გრანიტის კუნძულები. 2020 წლის მონაცემებით ქვეყნის მოსახლეობის რაოდენობა შეადგენს 97 096 ადამიანს<ref>City Population - სეიშელის კუნძულების მოსახლეობის დინამიკა</ref><ref name=\"Population\">Geohive - 2010 წლის მოსახლეობის აღწერა</ref>.\n\n== გეოგრაფია და კლიმატი ==\n\nthumb|275პქ|სეიშელის კუნძულების რუკა\nმარცხნივ|მინი|კუნძულ მაეს სანაპირო\nარქიპელაგი შედგება 100 ზე მეტი კუნძულისაგან და მარჯნის რიფებისაგან, რომელთაგან 33 დასახლებულია. კუნძულები მდებარეობს გრანიტებითა და სიენიტებით აგებულ წყალქვეშა მაღლობებზე. მომცრო კუნძულები ნაწილობრივ მარჯნისაა. სიმაღლე ზღვის დონიდან 915 მეტრამდეა.\n\nფართობი — 455 კმ². ყველაზე დიდი კუნძულია მაე (142 კმ²). მასზე მდებარეობს სახელმწიფოს დედაქალაქი — ვიქტორია და საერთაშორისო აეროპორტი. სხვა მსხვილი კუნძულებია — პრასლინი (45 კმ²), სილუეტი, ლა-დიგი და სხვა. ბევრია ასევე მცირე მარჯნის კუნძული. მოსახლეობის უმეტესი ნაწილი, ასევე ძირითადი სამეურნო სამუშაოები კონცენტრირებულია არქიპელაგის სანაპიროზე.\n\nგეოლოგიური აგებულების მიხედვით სეიშელის კუნძულები იყოფა გრანიტის (მასკარენის პლატოს ნაწილი) და მარჯნის კუნძულებად, გეოგრაფიული მნიშვნელობით ის დაყოფილია სეიშელის შიდა (თვითონ სეიშელის, უპირატესად გრანიტული) და სეიშელის გარე (მარჯნის) კუნძულებად.\n\nგრანიტისაგან შედგება სეიშელის შიდა 42 კუნძული, რომელთა საერთო ფართობია 243,7 კმ². აქ შედიან კუნძულები მაე (142 კმ²), პრასლინი (45 კმ²), სილუეტი, ლა-დიგი და სხვა. არქიპელაგის უმაღლესი მწვერვალი მდებარეობს კუნძულ მაეზე და მისი სიმაღლეა ზღვის დონიდან 905 მეტრი. გრანიტული აგებულების ყველა კუნძული დაშორებულია კუნძულ მაედან არაუმეტეს 50-70 კმ-ით. არქიპელაგზე დასახლებული პუნქტების უმრავლესობა და ძირითადი სამეურნეო საქმიანობა თავმოყრილია ამ კუნძულების სანაპიროზე.\n\nგრანიტის ჯგუფის კუნძულების შიდა რაიონებში შენარჩუნებულია ტყეები, რომლებშიც ჭარბობს პალმების, პანდანუსების, გვიმრების იშვიათი ჯიშები. სანაპირო დაბლობებზე ბუნებრივი ფლორა დიდი ხანია შეცვალა ქოქოსის პალმამ და სხვა კულტურულმა ნარგავებმა. შიდა რაიონებში შემორჩენილია მარადმწვანე ტროპიკული ტყე, სადაც ბევრი ენდემებია (სეიშელის პალმა).\n\nმარჯნისაგან შედგება 13 კუნძული, რომლებიც ფარქუარის კუნძულებში მდებარეობს. მარჯნის კუნძულების საერთო ფართობი შეადგენს 211,3 კმ². ზღვის დონიდან 4-8 მეტრი. ეს კუნძულები ძირითადად შედგება კირქვისაგან და შედეგად იგი პრაქტიკულად არ ინარჩუნებს სინოტივეს, ამიტომ კუნძულებზე ყოველთვის გვალვაა.\n\nეკვატორული კლიმატური სარტყლის (მთელი წელიწადი +26 — +28 °C) შედეგად, აქ ხარობს მხოლოდ ქოქოსის პალმა. მცირე სიძლიერის კირქვიან ნიადაგზე იზრდება მხოლოდ ქოქოსის პალმა. არქიპელაგზე გვხვდება ისეთი ენდემები, რომლებიც სხვაგან არ ბინადრობენ. ენდემურია გიგანტური კუ და ფრინველები.\n\nარქიპელაგის ხანგრძლივი იზოლაციის გამო სეიშელის მცენარეულ და ცხოველთა სამყაროში საკმაოდ მაღალია ენდემების წილი — ფრინველების, ქვეწარმავლების და მცენარეების, რომლებიც მხოლოდ ამ არქიპელაგზე გვხვდება. ჭიანჭველების კუნძულოვანი ენდემური სახეობებს შორისაა: ''Prionopelta seychelles''<ref name=\"Overson2015\"> (09 ივნისი 2015)</ref>, ''Camponotus thomasseti'', ''Solenopsis seychellensis'', ''Stigmatomma besucheti''<ref>Dorow, W. H. O. 1996. Review and bibliography of the ants of the Seychelles. Journal of African Zoology 110 (2): 73-96.</ref>, ''Paraparatrechina illusio'', ''Paraparatrechina luminella''<ref>LaPolla, J. S. & Fisher, B.L. 2014. Two new Paraparatrechina (Hymenoptera, Formicidae) species from the Seychelles, with notes on the hypogaeic weissi species-group. ZooKeys 414, 139—155 (doi: 10.3897/zookeys.414.7542)</ref>.\n\nნაურუს პრეზიდენტის განცხადებით, სეიშელი კლიმატის ცვლილების გამო, დატბორვის საშიშროების მხრივ, მეცხრე ადგილზეა მსოფლიოში.<ref></ref>\n\n=== კლიმატი ===\nსეიშელის კუნძულების კლიმატი ნოტიოა.<ref> ''This article incorporates text from this source, which is in the public domain.''</ref> ტემპერატურა მთელი წლის განმავლობაში მერყეობს. კუნძულ მაეზე ჰაერის საშუალო ტემპერატურა მერყეობს +24–30 °C-ს (75 °F-დან 86 °F-მდე) შორის. ნალექი 2900 მმ წელიწადში. ქალაქ ვიქტორიაში კი ეს მაჩვენებელი 3600 მმ-ის ტოლია. ცივი თვეების დროს, ივლისსა და აგვისტოში, ჰაერის ტემპერატურა +24 °C-ის (75 °F) ტოლია. ცხელი ტემპერატურა გრძელდება დეკემბრიდან აპრილამდე, ხოლო ყველაზე მაღალი ტემპერატურა დაფიქსირებულია მარტისა და აპრილის თვეებში. კუნძულების სიახლოვეს იცის ციკლონები, რაც იწვევს ძლიერ ქარებს.<ref></ref>\n\n\n\n\n=== ფლორა და ფაუნა ===\n|მინი|250პქ|[[ვალე-დე-მე]]ს ეროვნული პარკი\nგარემოსდაცვითი კანონმდებლობა მკაცრად იცავს ცხოველთა და მცენარეთა სამყაროს ბრაკონიერებისაგან. სეიშელის კუნძულები არის ლიდერი ტურიზმის მხრივ მსოფლიოში. საბოლოო ჯამში, ამ მდგრადი განვითარების უცვლელი და სტაბილური საფუძველი ბუნებრივი გარემოა, რომელიც იზიდავს ფინანსურად ძლიერ ტურისტებს (150 000 კაცი, 2007). 1993 წლიდან სამართალი გარანტიას აძლევს მოქალაქეებს იცხოვრონ სუფთა გარემოში, ამასთანავე მათ ავალდებულებს გარემოს დაცვას.\n\nადრეული კაცობრიობის ისტორიაში, სეიშელის კუნძულების ეკოსისტემამ მნიშვნელოვანი ზიანი განიცადა. მათ შორის, გადაშენდა უამრავი სახეობის ენდემური გიგანტური კუ, თუმცა, ეს ზარალი მნიშვნელოვანი იყო მავრიკისა და ჰავაის კუნძულებისათვის, სადაც გადაშენდა უამრავი სახეობის ცხოველი თუ მცენარე.\n\nსეიშელის გრანიტის კუნძულები 75-მდე ენდემური მცენარის სამშობლოა. სეიშელის პალმა, რომელიც ყველაზე ცნობილია, ხარობს მხოლოდ ორ კუნძულზე, პრასლინსა და კურიოზზე (). მას ხშირად მისი ნაყოფის ფორმის გამო მეტსახელად „სიყვარულის კაკალს“ ეძახიან. მედუზის ხე, რომელიც ერთ-ერთი ენდემია, ხარობს მხოლოდ კუნძულ მაეს შემოგარენში.\nმარცხნივ|მინი|200პქ|გიგანტური კუ\nკუნძულებზე ასევე წარმოდგენილია ორქიდეების უნიკალური სახეობები. სეიშელი მასპინძლობს მსოფლიოში უდიდეს ფრინველთა კოლონიას. ქვეყანა დიდ ყურადღებას უთმობს ბიომრავალფეროვნების დაცვას. სეიშელის თვითმმართველობის ინიციატივით, ქვეყანაში შეიქმნა რამდენიმე ეროვნული პარკი. მათ შორის, ალდაბრის კუნძულებზე არსებული ვალე-დე-მე, რომელიც შედის იუნესკოს მსოფლიო მემკვიდრეობის სიაში.\n\nვალე-დე-მე არის ერთადერთი ეროვნული პარკი, სადაც პალმის ექვსივე ენდემური სახეობაა წარმოდგენილი, მათ შორის სეიშელის პალმაც.\nალდაბრის კუნძულების ატოლებზე, რომლის ადგილზეც შენარჩუნებულია რამდენიმე გიგანტური კუს სახეობა, მსოფლიოს უძველესი ცოცხალი არსებები, გადაშენების პირასაა.\n\nსეიშელის ბუნებრივ რესურსთაგან აღსანიშნავია თევზი, ვანილი, დარიჩინი, ქოქოსი, მარილი და რკინა.\n\nენდემებში შედის აგრეთვე კიბორჩხალა, რომელიც ბინადრობს გრანიტის კუნძულებზე. სულ კუნძულებზე წარმოდგენილია კიბოსნაირების 31 სახეობა.\n\n== ისტორია ==\n\nსეიშელის კუნძულები აღმოაჩინეს პორტუგალიელმა ზღვაოსნებმა XVI საუკუნის დასაწყისში. XVIII საუკუნის შუა ხანებში ფრანგებმა სეიშელის კუნძულები თავიანთ კოლონიად აქციეს. როდესაც 1502 წელს ვასკო და გამა, იმ დროს ადმირალი, ამ ადგილას მოვიდა, აღმოაჩინა ამირანტის კუნძულები. პორტუგალიელმა კარტოგრაფებმა, პირველად შეიტანეს თავიანთ რუკაზე დიდი კუნძული ილია-განა, ახლანდელი კუნძული მაე. შემონახულია მტკიცებულებები იმისა, რომ არაბმა ზღვაოსნებმა იმოგზაურეს ამ კუნძულებზე (შემორჩენილია IX-X საუკუნეების წარწერები საფლავებსა და კლდეებზე და კლდეზე გაკეთებული წარწერები ფრიგიტის კუნძულზე). იმ დროს ეს არქიპელაგი დაუსახლებელი იყო. მეცნიერები ვარაუდობენ, რომ სეიშელის დაუსახლებელ ტერიტორიას თავიდან ავსტრონეზიელი, მალდიველი და არაბი ვაჭრები ეწვივნენ. სწორედ, მალდიველმა ზღვაოსნებმა აღმოაჩინეს კუნძული სილუეტი.<ref>Xavier Romero-Frias, ''The Maldive Islanders, A Study of the Popular Culture of an Ancient Ocean Kingdom''. Barcelona 1999, ISBN 84-7254-801-5</ref> შემდგომ, ორი საუკუნის შემდეგ, სეიშელის კუნძულები წარმოადგენდა მეკობრეთა თავშესაფარს. კუნძულები გამოიყენებოდა მეკობრეების მიერ სატრანზიტო პუნქტად აზიასა და აფრიკას შორის მანამ, სანამ 1756 წელს საფრანგეთმა დაამყარა კონტროლი კუნძულებზე.\n\nევროპელებიდან პირველად ამ არქიპელაგზე ფეხი დადგეს ინგლისელებმა. 1609 წელს კუნძულები პირველად საფუძვლიანად შეისწავლა და აღწერა კაპიტანმა ა. შარპეიმ. პირველი მუდმივი დასახლებები კუნძულ მაესა და პრასლინზე დააარსეს ფრანგებმა, რომლებმაც 1756 წლიდან დაიწყეს დარიჩინის, მიხაკისა და ვანილის პლანტაციების მოშენება. მას შემდეგ სახელმწიფოს საფრანგეთის ფინანსთა მინისტრის, მორო დე სეიშელის სახელი ეწოდა.<ref></ref> კუნძულებს თავიდან Séchelles ეწოდა, ხოლო შემდგომ იგი შეიცვალა ინგლისურით Seychelles.\n\nფრანგმა კოლონისტებმა დაიწყეს მონების შემოყვანა მადაგასკარიდან და აღმოსავლეთ აფრიკიდან. არქიპელაგი 1742 და 1744 წლებში შეისწავლა ფრანგმა მეცნიერმა — ლაზარე პიკალტმა. 1794 წელს, არქიპელაგი დაიპყრო ბრიტანეთის იმპერიამ, რომელმაც XIX საუკუნის შუიდან (1835 წელს მონობის გაუქმების შემდეგ) ხელი შეუწყო კუნძულებზე ინდოელების იმიგრაციას, რომლებიც მისდევდნენ ვაჭრობას ან მუშაობდნენ ქოქოსის პლანტაციებში.\n\n1814 წელს პარიზის ხელშეკრულების თანახმად, სეიშელის კუნძულები შევიდა დიდი ბრიტანეთის შემადგენლობაში.<ref name=\"\">Страны мира: Краткий полит.-экон. справочник. — М.: Политиздат, 1985. — С. 341. — 495 с. — 300&nbsp;000 экз.</ref>\n \n1835 წელს მონობის გაუქმებისას, კუნძულებზე ევროპელ კოლონისტებზე ჩამორთმეული მათი სამუშაო ძალის გამო, შემცირდა ინტენსიური მუშაობა ისეთ მცენარეულ კულტურებზე, როგორიცაა ქოქოსი, ვანილი, მიხაკი და დარიჩინი.\n\n1840 წელს კუნძულები ადმინისტრაციულად შეუერთეს ბრიტანეთის კოლონიას — მავრიკის, საიდანაც გადმოსახლება დაიწყეს ჩინელებმა. 1903 წელს სეიშელის კუნძულები გამოყვეს დიდი ბრიტანეთის ცალკე გვირგვინის კოლონიად. ამავე დროს კუნძულებზე გამოჩნდნენ არაბეთიდან გადმოსახლებულები.\n\n=== მეორე მსოფლიო ომის შემდგომი პერიოდი ===\n1963 წელს ამერიკის შეერთებული შტატების იჯარით სახელმწიფოს მთავარ კუნძულ მაეზე აშენდა ბაზა.\n\n1965 წელს დიდმა ბრიტანეთმა სეიშელის კუნძულებს ჩამოართვა ალდაბრის კუნძულები, ფარქუარის კუნძულები, დეროში და ზოგიერთი სხვა. ჩაგოსის არქიპელაგთან ერთად ისინი შეიყვანეს ბრიტანეთის ინდოეთის ოკეანის ტერიტორიაში.\n\nმეორე მსოფლიო ომის (1939—1945) შემდეგ, განსაკუთრებით 60-70-იან წლებში, დაიწყო ეროვნულ-განმათავისუფლებელი მოძრაობა (გაფიცვები 1966, 1972 და სხვ.). 1960-იან წლებში შეიქმნა პოლიტიკური პარტიები: ხალხის გაერთიანებული პარტია (ხგპ) და დემოკრატიული პარტია (დპ). 1970 წელს სეიშელის კუნძულებს შინაგანი ავტონომია მიანიჭეს.\n\n1970 წელს სეიშელის კუნძულებზე მიიღეს ახალი კონსტიტუცია, რომელიც ითვალისწინებდა ზრდასრულთათვის უნივერსალური საარჩევნო უფლების მინიჭებას. არჩევნები ჩატარდა 1966 და 1970 წლებში.\nthumb|ბრიტანელი გუბერნატორი, 1972 წელი\n1976 წლის 28 ივნისს გამოცხადდა სეიშელის რესპუბლიკის დამოუკიდებლობა ერთა თანამეგობრობის ფარგლებში. ბრიტანელებთან მოლაპარაკებების შედეგად მას დაუბრუნდა 1965 წელს წართმეული ალდაბრის კუნძულები, ფარქუარის კუნძულები, კუნძული დეროში. არჩევნების შედეგად ქვეყნის პარლამენტში უმრავლესობა მიიღო დემოკრატიულმა პარტიამ, პრემიერ-მინისტრი გახდა ჯეიმზ მენჩემი. დემოკრატიულმა პარტიამ მიიღო ხმების დაახლოებით 52 % და 13 ადგილი პარლამენტში, ხალხის გაერთიანებულმა პარტიამ (ხგპ) — დაახლოებით 48 % და 2 ადგილი.\n\n1977 წლის 4-5 ივნისს ქვეყანაში მოხდა სახელმწიფო გადარტრიალება, პრეზიდენტი გადააყენეს და ხელისუფლებაში მოვიდა ხალხის გაერთიანებული პარტია (ხგპ), რომელიც იზიარებდა მარქსისტულ, სოციალისტურ შეხედულებებს. 1978 წელს ხალხის გაერთიანებულ პარტიას (ხგპ) სახელი შეეცვალა და დაერქვა სახალხო პროგრესული ფრონტი (სპფ), რომლის იდეების საფუძვლად გამოცხადდა სოციალიზმი. ქვეყანაში 1979 წლის კონსტიტუციის მიხედვით დამყარდა ერთპარტიული სისტემა, სასოფლო-სამეურნეო სავარგულები ჩამოერთვათ მფლობელებს, ჩამოყალიბდა სასოფლო-სამეურნეო და თევზსაჭერი კოლექტიური მეურნეობები.\n\nქვეყანაში აღკვეთეს სახელმწიფო გადატრიალების რამდენიმე მცდელობა: მხოლოდ ახალი ხელისუფლების პირველ 2,5 წელს იყო ასეთი 3 შემთხვევა, მსგავსი ცდები ასევე იყო 1981 (ცნობილი დაქირავებულის მაიკლ ჰორის ხელმძღვანელობით), 1982, 1986 და 1987 წლებში.\n\n1977 წლიდან სეიშელის კუნძულებს შეუცვლელად მართავდა სახალხო პროგრესული ფრონტის (სპფ) მეთაური ფრანს-ალბერ რენე (პრეზიდენტის პოსტზე არჩეული იყო 1979, 1984, 1989, 1993, 1998 და 2001 წლებში). 1981 წლის ივლისში სპფ-ის ყრილობამ კვლავ დაადასტურა პარტიის ორიენტაცია სოციალისტური გზით სეიშელის კუნძულების განვითარებისა. საგარეო პოლიტიკაში სეიშელის კუნძულების მთავრობა განაგრძობდა პოზიტიური ნეიტრალიტეტის კურსის გატარებას, მხარს უჭერდა უცხოეთის სამხედრო ბაზების ლიკვიდაციას ინდოეთის ოკეანეში და მის მშვიდობიან ზონად გადაქცევას. 1991 წელს ის და მისი პარტია დათანხმდა თავისუფალი არჩევნების ჩატარებას, ასევე უარი თქვეს მარქსიზმზე. 2004 წელს რენემ თავისი სურვილით დატოვა პრეზიდენტის პოსტი და გადასცა იგი ვიცე-პრეზიდენტ ჯეიმზ მიჩელს, რომელიც გადარჩეული იქნა 2006 და 2011 წლებში.\n\n1993 წელს მეორე ცდით მიღებული იქნა ახალი კონსტიტუცია, რომელმაც უარი თქვა ძველ იდეურ კურსზე, გამოაცხადა მრავალპარტიულობა, პრივატიზაცია, საბაზრო მეურნეობა და ოფშორები.\n\n2004 წლის ბოლოს სეიშელის რამდენიმე კუნძულზე მოხდა ცუნამი, რომელმაც ძალზე იმოქმედა ქვეყნის გარემოსა და ეკონომიკაზე.\n\n2013 წლის იანვარში, ქვეყანაში გამოცხადდა საგანგებო მდგომარეობა, იგი გამოწვეული იყო ტროპიკული ციკლონისაგან, რომელმაც გაანადგურა ასობით სახლი.\n\n== პოლიტიკა და მთავრობა ==\n\nმარცხნივ|მინი|250პქ|სახელმწიფო სასახლე, [[ვიქტორია (სეიშელის კუნძულები)|ვიქტორია]]\nსეიშელის კუნძულები რესპუბლიკური მმართველობისაა. მოქმედებს 1979 წელს მიღებული კონსტიტუცია. საკანონმდებლო ხელისუფლება ეკუთვნის ერთპალატიან სახალხო კრებას. სახელმწიფოსა და მთავრობის მეთაურია პრეზიდენტი, რომელსაც ირჩევენ 5 წლის ვადით, თუმცა მას კიდევ შეუძლია ზედიზედ ორჯერ მიიღოს მონაწილეობა არჩევნებში. იგი შეიარაღებული ძალების მთავარსარდალიცაა.\n\nსაკანონმდებლო სახელისუფლებო ორგანო პარლამენტი — ერთპალატიანი სახელმწიფო ასამბლეა, 34 დეპუტატით (25 — ირჩევა მოსახლეობის მიერ, კიდევ 9 — პროპორციულად ინიშნება პარტიებისგან, რომლებსაც არჩევნებზე ხმების არანაკლებ 10 % აქვთ მიღებული).\n\nპოლიტიკური პარტიები:\n* სეიშელის ხალხის პროგრესული ფრონტი — 23 ადგილი პარლამენტში;\n* სეიშელის ეროვნული პარტია — 11 ადგილი;\n* დემოკრატიული პარტია — არ არის წარმოდგენილი პარლამენტში.\n\nსეიშელის კუნძულების შეიარაღებული ძალები: სახმელეთო ძალები, საზღვაო საპატრულო დაცვა (სამხედრო-საზღვაო ძალების დანაყოფი და ავიაციის დანაყოფი), ეროვნული გვარდია. კონტრაქტიანი სამსახური. სახელმწიფო ბიუჯეტიდან თავდაცვის ხარჯებზე გამოყოფილია — 3 %.\n\nსეიშელის კუნძულები ოფიციალურად პრეტენზიას აცხადებს ჩაგოსის არქიპელაგზე (ბრიტანეთის ინდოეთის ოკეანის ტერიტორია).\n\n== ადმინისტრაციული დაყოფა ==\nright|thumb|240px|ოლქები კუნძულ მაეზე,<br />წითელი ნომრები — დიდი ვიქტორია\nright|thumb|240px|კუნძული პრასლინი, რომელიც ორ ოლქადაა გაყოფილი (№ 07 და 14)\nსეიშელის კუნძულების რესპუბლიკა ადმინისტრაციული თვალსაზრისით დაყოფილია 25 ოლქად () და ყველა შედის „სეიშელის შიდა კუნძულების“ ჯგუფში, რომლებსაც ასევე ეწოდება „შიდა კუნძულები“ ან „გრანიტის კუნძულები“. „სეიშელის გარე კუნძულები“ (მარჯნის კუნძულები, სეიშელის კრეოლი - Zil Elwannyen Sesel) არ არის ოლქებად დაყოფილი. ოლქები დაყოფილია შემდეგნაირად:\n\n* 8 ოლქი შედის დიდი ვიქტორიის — დედაქალაქის შემადგენლობაში კუნძულ მაეზე (კუნძულ მაეს რუკაზე გამოსახულია წითელი ფერით);\n* 14 ოლქი მდებარეობს კუნძულ მაეს სოფლების ნაწილში;\n* 2 ოლქი კუნძულ პრასლინზე;\n* 1 ოლქი კუნძულ ლა-დიგზე (მის ირგვლივ არსებული მომცრო კუნძულების ჩათვლით).\n\n1991 და 1993 წლებს შორის პერიოდში მაშინდელ 23 ოლქს მართავდნენ ადგილობრივი მთავრობები, რომელთა წევრებსაც ირჩევდა მოსახლეობა. 1993 წლიდან ოლქებს მართავენ ცენტრალური ხელისუფლების მიერ დანიშნული მმართველები<ref name=\"clgf\">profile of the Seychelles  ''Commonwealth Local Government Forum''-ის საიტზე</ref>. 1998 წელს შეიქმნა ორი ახალი ოლქი — როშ-კაიმანი და ლე-მამელი — ძირითადად მდებარეობენ დაშრობილ მიწებზე პლეზანსის ოლქიდან გადაცემული ზოგიერთი ტერიტორიის ნაწილის ჩათვლით<ref name=\"Statoids\">Districts of Seychelles ''Statoids''-ის საიტზე</ref>. მაშინვე ანს-ლუის (''Anse Louis'') ოლქს ეწოდა ო-კაპის ოლქი (''Au Cap'')<ref name=\"Statoids\" />.\n\n\n<sup>1) </sup>№ 01-დან № 23-მდე ოლქებისთვის ნომრები შეესაბამება ISO-ს კოდებს.<br />\n<sup>2) </sup>არ შედის არც ერთ ოლქში.\n\n== დემოგრაფია ==\n\nმინი|[[ვიქტორია (სეიშელის კუნძულები)|ვიქტორია]]\nსეიშელის კუნძულების მთლიანი მოსახლეობა 91 650 ადამიანია (2014)<ref name=\"seychelles people\">სეიშელის კუნძულების დემოგრაფია 2014 წლის შეფასებით</ref>. სიმჭიდროვე — 201,4 კაცი/კმ².\n \nნაპოლეონის ომების დროს, როდესაც ბრიტანეთმა მოიპოვა კონტროლი კუნძულებზე, მათ საშუალება მისცეს ფრანგ არისტოკრატებს შეენარჩუნებინათ თავიანთი მიწები. ფრანგებსაც და ბრიტანელებსაც მონობაში ჰყავდათ აფრიკელები, მიუხედავად იმისა, რომ ბრიტანეთმა მონობა გააუქმა 1835 წელს.\n\nინდოელები და ჩინელები წარმოადგენენ ეროვნულ უმცირესობას კუნძულებზე, ისინი ქვეყანაში მხოლოდ სავაჭრო საქმიანობით შემოიფარგლებიან.<ref></ref> სეიშელის დღევანდელი მოსახლეობა ინდოელების, ჩინელებისა და გრან'ბლას შთამომავლები არიან, მიუხედავად იმისა, რომ მოსახლეობის უმეტესი ნაწილი აფრიკული წარმომავლობის ადამიანს ჰგავს კანის შეფერილობით.\nმარცხნივ|მინი|250პქ|[[სეიშელის კუნძულები]]ს დემოგრაფია, 2005 წლის მონაცემები; მოსახლეობის რაოდენობა ათასებში.\nთავდაპირველად სეიშელის კუნძულებს მკვიდრი მოსახლეობა არ გააჩნდა, სანამ კოლონისტმა ფრანგებმა და შემდგომ ინგლისელებმა იქ არ ჩაასახლეს აფრიკელები, ინდოელები და ჩინელები, რომლებიც დღეისათვის ქვეყანაში ყველაზე დიდ ეთნიკურ ჯგუფებს წარმოადგენენ ფრანგებთან ერთად.\n\n2002 წლის შეფასებით, მოსახლეობის 82,3 % კათოლიკეა, 6,4 % ანგლიკანია, ხოლო 4,5 % სხვა ქრისტიანული სექტის მიმდევარი. ასევე არსებობს მცირე უმცირესობები, მათგან 2,1 % ინდუიზმის, ხოლო 1,1 % ისლამის მიმდევარია. ქვეყანაში სულ არაქრისტიანული მოსახლეობა 1,5 %-ს შეადგენს, მაგრამ არიან ისეთებიც, რომლებიც არცერთ რელიგიას არ აღიარებენ.<ref></ref> მოსახლეობის საშუალო ასაკი 32 წელია.<ref></ref>\n\nქვეყნის მოსახლეობის 4/5 ცხოვრობს კუნძულ მაეზე, ბევრი მათგანი კი დედაქალაქ ვიქტორიაში. მოსახლეობის 1/4 15 წლის ასაკისაა. დაახლოებით ნახევარი კი 30 წლის. სიცოცხლის ხანგრძლივობა — 74 წელი (2011).\n\n=== მოსახლეობა ===\n81 188 ადამიანი (2005 წლის ივლისის შეფასება).\n\n==== ასაკობრივი სტრუქტურა ====\n''0-დან 14 წლამდე:'' — 26,4 % (მამაკაცები — 10 839; ქალები — 10 601).\n\n''15 წლიდან 64 წლამდე:'' — 67,4 % (მამაკაცები — 26 709; ქალები — 28 025).\n\n''65 წელზე უფროსები:'' — 6,2 % (მამაკაცები — 1622; ქალები — 3392) (2005 წლის შეფასება).\n\n==== მოსახლეობის ზრდის ტემპი ====\n0,43 % (2005 წლის შეფასება).\n\n==== სქესის თანაფარდობა ====\n''დაბადებისას:'' — 1,03 მამაკაცი/ქალზე.\n\n''15 წლამდე ასაკის:'' — 1,02 მამაკაცი/ქალზე.\n\n''15-დან 64 წლამდე:'' — 0,95 მამაკაცი/ქალზე.\n\n''65 წელზე უფროსები:'' — 0,48 მამაკაცი/ქალზე.\n\n''მთლიანი მოსახლეობა:'' — 0,93 მამაკაცი/ქალზე (2005 წლის შეფასება).\n\n==== ჩვილთა სიკვდილიანობის კოეფიციენტი ====\n15,53 გარდაცვლილი 1000 დაბადებულზე (2005 წლის შეფასება).\n\n==== სიცოცხლის საშუალო ხანგრძლივობა ====\n''მთლიანი მოსახლეობა:'' — 69 წელი.\n\n''მამაკაცები:'' — 69 წელი.\n\n''ქალები:'' — 69 წელი (2005 წლის შეფასება).\n\n==== შობადობის ჯამური კოეფიციენტი ====\n1,75 დაბადებული ბავშვი ქალზე (2005 წლის შეფასება).\n\n==== განათლება ====\n15 წელზე უფროსი ასაკის მოსახლეობის განათლება — 91,9 %.\n\nსკოლის ასაკის ბავშვთა განათლება — 98 % (2005 წლის შეფასება).\n\n=== ეთნიკური ჯგუფები ===\nმეტისები (70 %), ფრანგები, აფრიკელები, ინდოელები (2000), ჩინელები და არაბები.\n\n=== რელიგია ===\nკათოლიკები — 82,2 %, ანგლიკანები — 6,4 %, მეშვიდე დღის ადვენტისტები — 1,1 %, სხვა ქრისტიანები — 3,4 %, ინდუსები — 2,1 %, მუსულმანები — 1,1 %, ბუდისტები — 1 %, სხვა რელიგიის მიმდევრები — 1,5 %, რომლებმაც არ მიუთითეს საკუთარი აღმსარებლობა — 0,5 %, ათეისტები — 0,2 % (2007 წლის შეფასება).\n\n=== ენა ===\nსეიშელის კრეოლი — 93,2 %, ინგლისური — 3,0 %, ფრანგული — 1,8 %, ჩინური — 0,5 %, ინდოეთის ენები — 0,3 %, სხვა ენები — 1,2 %.\n\n== ეკონომიკა ==\n\nმინი|ქოქოსის აღება\nსეიშელის კუნძულებს აქვს შერეული, განვითარებადი ეკონომიკა, რომლის საფუძველია სოფლის მეურნეობა და ტურიზმი. არის ქოქოსის პალმის, თამბაქოს, სანელებლების, ეთერზეთოვანი მცენარეების პლანტაციები. მისდევენ მესაქონლეობასა და თევზჭერას. მრეწველობა სუსტადაა განვითარებული.\n\nარის ლუდის, უალკოჰოლო სასმელების, ავეჯის საწარმოები, ამზადებენ ნავებს. 2008 წელს ექსპორტმა შეადგინა 495 მილიონი სეიშელის რუპია, იმპორტმა კი — 658 მილიონი. გააქვთ კოპრი, თევზი, დარიჩინი, ვანილი და სხვა. შეაქვთ სურსათი, ნავთობპროდუქტები და სხვა. მთავარი სავაჭრო პარტნიორები არიან: პაკისტანი, ინდოეთი, საფრანგეთი, დიდი ბრიტანეთი, ბრაზილია, გერმანია, იაპონია. 2000 წელს ქვეყანაში იმოგზაურა 130 046-მა უცხოელმა ტურისტმა.\n\nდამოუკიდებლობის მოპოვების შემდეგ, 1976 წელს, ერთ სულ მოსახლეზე ექსპორტი დაახლოებით შვიდჯერ გაიზარდა. მიმდინარეობს ტურიზმის სექტორის ზრდა, სადაც დასაქმებულია 30 % მუშახელი, ხოლო სოფლის მეურნეობაში — 3 % მუშახელი.\n\nმარცხნივ|მინი|190პქ|სეიშელის კუნძულების პროდუქციის ექსპორტის გრაფიკული გამოსახულება.\n\nმიუხედავად ტურიზმის სწრაფი ტემპით ზრდისა, სოფლის მეურნეობასა და თევზჭერაში მაინც იგრძნობა განვითარება. მთლიანი შიდა პროდუქტი (მშპ) ერთ სულ მოსახლეზე გაცილებით მაღალია, ვიდრე დანარჩენ მიმდებარე ქვეყნებში. სეიშელის ეკონომიკა აისახება ტურისტთა მომსახურებასა და თევზჭერაზე.\n\nქოქოსი, დარიჩინი, ბანანი, ბატატი და ვანილი იწარმოება ექსპორტისათვის. მოშინაურებულია შინაური ფრინველი. 1972 წელს გაიხსნა სეიშელის საერთაშორისო აეროპორტი, საიდანაც ქვეყანა საჰაერო გზებით უკავშირდება ისეთ ქალაქებს, როგორებიცაა: პარიზი, ლონდონი, რომი, ბანგკოკი და სხვა. აეროპორტი ასევე აკავშირებს კუნძულ მაესა და პრასლინს. 2004 წლის ძლიერი ცუნამის შედეგად აეროპორტამდე მისასვლელი გზა და სხვა სატრანსპორტო ინფრასრტუქტურა მნიშვნელოვნად დაზიანდა.\n\nსეიშელის კუნძულების საკანონმდებლო სისტემა იმართება ინგლისურად. კანონმდებლობა ექვემდებარება საფრანგეთისა და ინგლისის საერთაშორისო სამართალს. ძირითადი კორპორაციული საკანონმდებლო აქტი საერთაშორისო კომერციული კომპანიებისაა: კერძო ფონდები, სადაზღვევო კომპანიები, საინვესტიციო ფონდები.\n\nქვეყნის მზარდი წარმოება გაფართოვდა მშპ-ის ხარჯზე. ალკოჰოლური და გამაგრილებელი სასმელების წარმოება ქვეყნისათვის მნიშვნელოვანია. სეიშელის კუნძულების იმპორტული საქონელი ძირითადად შედგება ნავთობპროდუქტებისა და საკვები პროდუქტებისაგან.\n\nსაკმაოდ განვითარებულია სატელეკომუნიკაციო სისტემა. სატელეფონო გამოყენების მხრივ სეიშელს აფრიკის ქვეყნებთან შედარებით, წამყვანი ადგილი უკავია.\n\n== განათლება ==\nსკოლის სისტემის საფუძველზე, განათლება ქვეყანაში უფასოა. სავალდებულოა 10-წლიანი განათლება. განათლების სტანდარტები სეიშელში სისტემატურად მზარდია.\n\nქვეყნის პირველმა უნივერსიტეტმა, სეიშელის უნივერსიტეტმა, სტუდენტების მიღება 2009 წელს დაიწყო. განათლების მაჩვენებელი სეიშელის კუნძულებში მაღალია. კათოლიკური და ანგლიკანური სკოლები ქვეყანაში 1851 წელს გაიხსნა. მასწავლებელთა მომზადების კოლეჯი გაიხსნა 1959 წელს, როდესაც მასწავლებელთა რიცხვი მკვეთრად გაიზარდა და დაიწყო სკოლების მშენებლობა. ბავშვების 90 % ბაღში დადის 4 წლის ასაკში.\n\nსკოლები არის კუნძულ მაეზე, პრასლინზე, ლა-დიგსა და სილუეტზე. ყველა კერძო სკოლა განთავსებულია კუნძულ მაეზე, ხოლო ფილიალი მდებარეობს კუნძულ პრასლინზე. ამჟამინდელი ხელისუფლება ხელს უწყობს განათლების სექტორის მდგრად განვითარებას.\n\n== კულტურა ==\n\nმინი|საათის კოშკი, [[ვიქტორია (სეიშელის კუნძულები)|ვიქტორია]]\nსეიშელის კუნძულების კულტურა ევროპის, აზიისა და აფრიკის კულტურების ნაზავია. აზიური კულტურის ელემენტები იგრძნობა სამზარეულოში, თუმცა უმეტესად ვაჭრობასა და ბიზნესსაქმიანობაში.\n\nსეიშელის საზოგადოება არსებითად მატრიარქატულია.<ref name=cs>Tartter, Jean R. \"Status of Women\". Indian Ocean country studies: Seychelles (Helen Chapin Metz, editor). Library of Congress Federal Research Division (August 1994). ''This article incorporates text from this source, which is in the public domain''</ref><ref name=hr>Country Reports on Human Rights Practices: Seychelles (2007) Bureau of Democracy, Human Rights, and Labor (11 March 2008). ''This article incorporates text from this source, which is in the public domain.''</ref> დედათა ტენდენცია დომინანტურია საყოფაცხოვრებო საქმიანობაში.<ref name=cs/> ხანდაზმულ ქალს შეუძლია, ფინანსურად დაეხმაროს ოჯახს.<ref name=cs/>\n\nცეკვა სეიშელის საზოგადოების მნიშვნელოვანი ნაწილია, „სეგა“ და „მოუტია“ არის ორი ყველაზე ცნობილი ცეკვა.\n\nქვეყანაში პოპულარულია ქალისა და მამაკაცის ხელბურთი, რომელსაც ისინი მსაჯის დახმარებით თამაშობენ. ასევე მათთვის საყვარელი სპორტია ფეხბურთი. სეიშელის ეროვნული ნაკრები ხშირად მიემგზავრება აღმოსავლეთ აფრიკასა და ინდოეთში ტურნირების გასამართად.\n\nსეიშელის ეროვნული ოლიმპიური კომიტეტი დაარსდა 1979 წელს.\n\nსეიშელის კუნძულებზე მოწესრიგებულია ინფრასტრუქტურული სამუშაოები. ქვეყნის უმეტეს რეგიონში დაგებულია გზები.\n\n== ფოტოგალერეა ==\n<gallery>\nსურათი:Port-victoria Seychelles.jpg|ვიქტორიას პორტი\nსურათი:Seychelles 020.JPG|კუნძული მაე\nსურათი:Seychelles praslin anselazio.jpg|კუნძული პრასლინი\nსურათი:Seychelles 037.JPG|კუნძული მაე\nსურათი:Seychelles 035.JPG|კუნძული მაე\nსურათი:Female coco de mer growth.jpg|სეიშელის პალმა\n</gallery>\n\n== რესურსები ინტერნეტში ==\n\n*სეიშელის კუნძულები — ენციკლოპედია ბრიტანიკა\n* სეიშელის მთავრობა\n* პრეზიდენტის ოფისი\n* სეიშელის სტატისტიკის ეროვნული სამსახური\n* Seychelles entry at The World Factbook \n\n==სქოლიო==\n\n\n\n\n\n\n\nკატეგორია:აფრიკის ქვეყნები\nკატეგორია:ფრანგულენოვანი ქვეყნები\nკატეგორია:ინგლისურენოვანი ქვეყნები\nკატეგორია:გაეროს წევრი სახელმწიფოები\nკატეგორია:კუნძულოვანი სახელმწიფოები\nკატეგორია:არქიპელაგები\nკატეგორია:ინდოეთის ოკეანის კუნძულები", "url": "https://ka.wikipedia.org/wiki/სეიშელის_კუნძულები", "length": 24629}
{"id": "14286", "title": "კომორის კუნძულების კავშირი", "text": "'''კომორის კუნძულები''', ოფიციალურად '''კომორის კუნძულების კავშირი''' (2002 წლამდე ეწოდებოდა '''კომორის კუნძულების ფედერაციული ისლამური რესპუბლიკა''') — სახელმწიფო აღმოსავლეთ აფრიკაში, ინდოეთის ოკეანეში. მდებარეობს მოზამბიკის სრუტის ჩრდილოეთ ნაწილში, მადაგასკარის ჩრდილოეთსა და მოზამბიკის ჩრდილოეთს შორის და მოიცავს კომორის კუნძულებს, კუნძულ მაიოტას გამოკლებით, რომელიც საფრანგეთის ზღვისიქითა დეპარტამენტია, თუმცა კავშირი მას საკუთარ ავტონომიურ ერთეულად მოიაზრებს. ფართობი — 1861 კმ² (კუნძულ მაიოტას (376 კმ²) ჩათვლით 2235 კმ²). მოსახლეობა — 724 300 კაცი<ref>კომორის მოსახლეობა Citypopulation</ref> (2012 წელი) (კუნძულ მაიოტას (212 645 კაცი<ref>მაიოტას მოსახლეობა Citypopulation</ref> 2012 წელი) ჩათვლით  — 936 900 კაცი). დედაქალაქი — მორონი.\n\nსახელი მოდის არაბული სიტყვიდან — ''al-qamar'' (ალ-ქამარი), რაც ნიშნავს „მთვარეს“. მთვარე სახელმწიფოს დროშაზეცაა გამოსახული.\n\nსახელმწიფო ენებია — კომორული (იგივე შიკომორი, მონათესავეა სუაჰილი ენისა), ფრანგული და არაბული. სახელმწიფო რელიგიაა — ისლამი.\n\n== გეოგრაფია ==\nthumb|275პქ|კომორის კუნძულების რუკა\nვულკანური კომორის არქიპელაგის ოთხი მთავარი კუნძული: ნგაზიჯა (გრანდ-კომორი), ნძუანი (ანჟუანი) და მვალი (მოჰელი) შეადგენს კომორის კუნძულების კავშირს, ხოლო კუნძულ მაიოტას აქვს „საფრანგეთის ზღვისიქითა დეპარტამენტის“ სტატუსი, რადგანაც მან 1974 წლის დეკემბრის რეფერენდუმზე უარი თქვა საფრანგეთისგან დამოუკიდებლობაზე, მაგრამ მასზე დღემდე პრეტენზიას აცხადებს კომორის კუნძულების კავშირი. ნძუანის (ანჟუანი) კუნძულზე დიდია სეპარატისტული განწყობილობები და მან გამოაცხადა კუნძულზე ოფშორული ზონების შექმნის შესახებ, რომლებიც არ აღიარა კომორის კუნძულების კავშირის ოფიციალურმა ხელისუფლებამ.\n\nუმაღლესი წერტილია — მოქმედი ვულკანი კართალა (2361 მეტრი). კუნძულები მთიანია, გარშემორტყმულია მარჯნის რიფებით. კლიმატი ტროპიკული, ნოტიო და ცხელია. ნალექების რაოდენობა 1100 მმ-დან 3000 მმ-მდეა წელიწადში. მთების ფერდოების ზედა ნაწილი დაფარულია ხშირი ტროპიკული ტყეებით, ქვედა ნაწილში განლაგებულია სავანები და ბუჩქოვანი მცენარეები. მთელი წლის განმავლობაში არსებობს მალარიის სენით დაავადების საფრთხე.\n\n=== ფლორა და ფაუნა ===\nმცენარეულობას წარმოადგენს: შაქრის ლერწამი, ქოქოსის პალმა, ბანანი, ყავის ხე, მიხაკის ხე.\n\nარქიპელაგზე ბინადრობს დედამიწაზე არსებული ერთ-ერთი იშვიათი ცხოველი — კომორის მფრინავი მელა (), რომელიც გვხვდება სულ 2 კუნძულზე.\n\n== ისტორია ==\n\n=== უძველესი ისტორია ===\nარქეოლოგიური გათხრების შედეგების მიხედვით კუნძული ნძუანი ადამიანებით დასახლებულ იყო ჯერ კიდევ ჩვენი წელთაღრიცხვის V საუკუნეში. XII საუკუნეში კომორის არქიპელაგზე ხელისუფლება ხელში ჩაიგდო აფრიკის აღმოსავლეთ სანაპიროზე (ტანზანიის თანამედროვე ტერიტორია) არაბების მიერ შექმნილმა კილვის სულთანატმა. არქიპელაგი პირველად აღწერილია 1598 წელს ნიდერლანდელი მოგზაურის კორნელის დე ჰოუტმანის მიერ. 1610-იან წლებში ინდოეთისკენ მიმავალი პორტუგალიელების არქიპელაგზე დაფუძნების ცდებმა განიცადა მარცხი ადგილობრივი მოსახლეობის სასტიკი არასტუმართმოყვარეობის გამო. კილვის სულთანატის დაშლის შემდეგ აქ იყო მრავალრიცხოვანი ერთმანეთთან მეომარი სულთანატები, გაიზარდა ისლამის გავლენა, რომელიც შემოიტანეს და დანერგეს შირაზიდან (სპარსეთი) ჩამოსულებმა.\n\n1600-იანი წლებიდან არქიპელაგზე დაიწყო დასახლების მეორე ტალღა აფრიკიდან, აღმოსავლეთი არაბული ქვეყნებიდან და მადაგასკარის კუნძულიდან ჩამოსული ხალხით. არქიპელაგი ასევე იყო მეკობრეების საბუდარი, რომლებმაც აქ მოიყვანეს დატყვევებული ინდოელები და ჩინელები. 1785 წლიდან მონების ხელში ჩაგდების მიზნით ტარდებოდა თავდასხმები მადაგასკარიდან, რის გამოც XIX საუკუნის დასაწყისში მაიოტას კუნძული პრაქტიკულად გაუკაცრიელდა და მვალის კუნძულთან ერთად კონტროლდებოდა მადაგასკარის ხელისუფლების მიერ.\n\n=== კოლონიალური პერიოდი ===\n1841 წელს საფრანგეთმა დაიპყრო კუნძული მაიოტა და 1843 წლიდან ის გახდა მისი პროტექტორატი. 1886—1892 წლებში პროტექტორატი დამყარდა ნძუანის (ანჟუანი), ნგაზიჯას (გრანდ-კომორი) და მვალის (მოჰელი) კუნძულებზე. 1909 წლიდან არქიპელაგი ოფიციალურად გამოცხადდა საფრანგეთის კოლონიად, ხოლო 1912 წელს ადმინისტრაციულად შეუერთდა მადაგასკარს.\n\nკოლონისტების მეურნეობა დაფუძნებული იყო ვანილის, მიხაკის და ყავის მოყვანაზე. ადგილობრივი ელიტა მჭიდროდ ურთიერთობდა კოლონიალურ ადმინისტრაციასთან. მეორე მსოფლიო ომის დროს დიდი ბრიტანეთის ჯარების მიერ ოკუპაციის შემდეგ საფრანგეთის ახალი კონსტიტუციის თანახმად 1947 წელს არქიპელაგს მიენიჭა მისი „ზღვისიქითა ტერიტორიის“ სტატუსი. 1957 წელს დაარსდა სამთავრობო საბჭო (1961 წელს მას თავში ჩაუდგა ადგილობრივი მკვიდრი ს. მ. შეიხი), 1961 წელს დაარსდა არჩევადი დეპუტატების პალატა. ადგილობრივი თვითმმართველობა (ფინანსური, თავდაცვის და საგარეო ურთიერთობების საკითხების გარდა) შემოღებულია 1968 წლიდან. ადმინისტრაციული ცენტრი 1968 წელს ქალაქ მამუცუდან (მაიოტას კუნძული) გადაიტანეს ქალაქ მორონიში (ნგაზიჯას კუნძული). ადმინისტრაციას ხელმძღვანელობდა უმაღლესი კომისარი.\n\nპირველი პოლიტიკური ორგანიზაციები, რომლებიც წარმოადგენდნენ სხვადასხვა მუსლიმურ არისტოკრატიულ ჯგუფებს, ჩაისახა 1962 წელს: „კომორის კუნძულების დემოკრატიული კავშირი“ (შექმნა ს. მ. შეიხმა) — ეგრეთ წოდებული „მწვანეთა პარტია“ (უმაღლესი სახელმწიფო მოსამსახურეების პარტია) და „კომორელი ხალხის დემოკრატიული გაერთიანება“, რომელმაც მიიღო „თეთრების პარტიის“ ანუ „პრინცების პარტიის“ სახელი. 1963 წელს ტანგანიიკის კომორელთა თემმა შექმნა „მოძრაობა კომორის კუნძულების ეროვნული განთავისუფლებისათვის“, რომელსაც აფრიკის ერთობის ორგანიზაცია აღიარებდა არქიპელაგზე ეროვნულ-გამანთავისუფლებელი მოძრაობის ლიდერად. არქიპელაგზე 1970 წლიდან მოქმედებდა მისი განყოფილება — „კომორის ევოლუციის პარტია“. 1972 წელს ნგაზიჯას (გრანდ-კომორი) კუნძულზე შეიქმნა „ხალხის პარტია“.\n\n1974 წლის დეკემბერში დამოუკიდებლობის შესახებ ჩატარებულ რეფერენდუმზე არქიპელაგის მოსახლეობის უმრავლესობამ გამოხატა დადებითი შეხედულება. მათ შორის, ნძუანის (ანჟუანი), ნგაზიჯას (გრანდ-კომორი) და მვალის (მოჰელი) კუნძულების მოსახლეობის 96 %-მა ხმა მისცა საფრანგეთიდან გამოყოფას, ხოლო მაიოტას კუნძულის მოსახლეობის 64 %-მა კი არა. 1975 წლის 6 ივლისს ადგილობრივმა დეპუტატების პალატამ ერთპიროვნულად გამოაცხადა კომორის კუნძულების რესპუბლიკის დამოუკიდებლობა, რომელიც სამ კუნძულს აკონტროლებდა: ნძუანის (ანჟუანი), ნგაზიჯას (გრანდ-კომორი) და მვალის (მოჰელი). პრეზიდენტი გახდა სამთავრობო საბჭოს თავმჯდომარე აჰმედ აბდალაჰი. ეს საბჭო გაუქმდა, ჩამოყალიბდა პარლამენტი, მიღებული იქნა კონსტიტუცია და აღდგენილი იქნა კუნძულების არაბულენოვანი დასახელებები.\n\n1975 წლის ნოემბერში კომორის კუნძულები მიიღეს გაერთიანებული ერების ორგანიზაციაში ოთხი კუნძულის შემადგენლობით, როგორც ერთიანი სახელმწიფო. საფრანგეთმა, რომელმაც აღიარა კომორის კუნძულების რესპუბლიკის დამოუკიდებლობა, ცალმხრივად კუნძულ მაიოტას მიანიჭა საკუთარი „ტერიტორიული ერთეულის“ სტატუსი.\n\n=== დამოუკიდებლობის მოპოვების შემდეგ ===\n1975 წლის 3 აგვისტოს უსისხლო სახელმწიფო გადატრიალების შედეგად ხელისუფლებაში მოვიდა ალი სუალიჰი, რომელმაც გამოაცხადა ეგრეთ წოდებული „ეროვნული სოციალიზმის“ კურსი: მსხვილი მიწის ნაკვეთების და ქვეყნიდან გაძევებული ფრანგი კოლონისტების საკუთრების ნაციონალიზაცია, ეკონომიკაში დაგეგმარების შემოღება, შარიათის კანონების მოქმედების გაუქმება და მუსლიმური სასულიერო პირების გავლენის შეზღუდვა, პოლიტიკური პარტიების გაუქმება. მთავრობის პოლიტიკის ანტიისლამურმა მიმართულებამ ქვეყანაში მოიტანა მდგომარეობის დესტაბილიზაცია. კომორის კუნძულების რესპუბლიკა აღმოჩნდა საერთაშორისო იზოლაციის პირობებში.\n\n1978 წლის მაისში მოხდა ახალი გადატრიალება, რომელსაც ხელმძღვანელობდა ფრანგების დაქირავებული ბობ დენარი (ალი სუალიჰი მოკლეს, ხელისუფლება ხელმეორედ გადავიდა აჰმედ აბდალაჰი ხელში). აღსდგა ადმინისტრაციული აპარატის, ფრანგული და ადგილობრივი კერძო კომპანიების მოღვაწეობა, მიწა დაუბრუნდა მსხვილ მესაკუთრეებს, ხელი შეეწყო უცხოურ ინვესტიციებს, აღდგა დიპლომატიური ურთიერთობა საფრანგეთთან.\n\n1978 წლის კონსტიტუციის თანახმად ქვეყანას სახელად დაერქვა კომორის კუნძულების ფედერაციული ისლამური რესპუბლიკა (; , პარლამენტს — ფედერალური ასამბლეა, ხოლო ისლამი გამოცხადდა სახელმწიფო რელიგიად. 1979 წელს შემოღებული ერთპარტიული სისტემის შემდეგ ქვეყანაში ერთადერთი მმართველი პარტია გახდა „კომორული კავშირი პროგრესისათვის“ („უჯიმა“, შეიქმნა 1982 წელს).\n\n1979 წლის 6 დეკემბერს გაეროს გენერალურმა ასამბლეამ აღიარა კომორის კუნძულების სახელმწიფოს უფლება მაიოტას კუნძულზე.\n\n1984 წელს (ხმების 99 %) ხელმეორედ არჩეული აჰმედ აბდალაჰის რეჟიმის ავტორიტარობამ და ნებისმიერი ოპოზიციური შეხედულებების ჩახშობამ 1989 წლის ნოემბერში გამოიწვია სახელმწიფო გადატრიალება, რომლის დროსაც აბდალაჰი იქნა მოკლული.\n\n1990 წლის საპრეზიდენტო არჩევნები გაიმართა მრავალპარტიულობის პირობებში (შეიქმნა 14 ლეგალური პარტია). პრეზიდენტად არჩეული იქნა საიდ მოჰამედ ჯოჰარი (ხმების 55,3 %). პარტიებს შორის მუდმივმა კონფრონტაციამ ხელი შეუწყო ახალ სახელმწიფო გადატრიალებას 1995 წლის სექტემბერში, რომელიც განახორციელეს უცხოელმა დაქირავებულებმა. 1996-1998 წლებში პრეზიდენტის პოსტზე იყო მოჰამედ თაკი აბდულქარიმი. 1996 წლის ახალმა კონსტიტუციამ გაამყარა მრავალპარტიულობის არსებობა და ისლამი, როგორც სახელმწიფო რელიგია.\n\nპრეზიდენტის გარდაცვალების შემდეგ ეს პოსტი დაიკავა ტაჯიდინ ბენ საიდ მასუნდემ. ეკონომიკური მდგომარეობის გაუარესებამ (მათ შორის მსოფლიოში ფასების ვარდნის გამო ვანილზე და მიხაკზე) და სეპარატიზმმა (1997 წელს კუნძულ ნძუანის (ანჟუანი) და კუნძულ მვალის (მოჰელი) მიერ ცალმხრივად დამოუკიდებლობის გამოცხადება) გამოიწვია ქვეყანაში სიტუაციის დესტაბილიზაცია. 1999 წლის 30 აპრილის სამხედრო გადატრიალების შედეგად ხელისუფლებაში მოვიდა პოლკოვნიკი აზალი ასუმანი. 2001 წელს სამთავრობო ჯარებმა გაანეიტრალეს სამხედრო გადატრიალების ცდები კუნძულ ნძუანიზე (ანჟუანი) და კუნძულ მვალიზე (მოჰელი).\n\n2001 წლის 21 დეკემბერს ჩატარებული რეფერენდუმის შემდეგ მიღებული იქნა ახალი კონსტიტუცია, რომელმაც კუნძულებს უფრო ფართე ავტონომიური უფლებები მიანიჭა. ქვეყანას სახელად ეწოდა კომორის კუნძულების კავშირი. 2002 წლის 14 აპრილის საპრეზიდენტო არჩევნებზე (რამდენიმეჯერ გადადებული და ბოლოს და ბოლოს ორ ტურად გამართული) გაიმარჯვა აზალი ასუმანიმ. იმავე წლის მარტ-აპრილში არჩეულ იქნენ კუნძულ ნძუანის (ანჟუანი) და კუნძულ მვალის (მოჰელი) პრეზიდენტებიც. კუნძულ ნგაზიჯას (გრანდ-კომორი) პრეზიდენტად 2002 წლის მაისში არჩეული იქნა აზალი ასუმანის მოწინააღმდეგე აბდუ სულე ელბაკი (ხმების 63 %).\n\n2001 წლის კონსტიტუციით, კომორის კუნძულები ინარჩუნებს პრეტენზიებს მაიოტას (მაორე) კუნძულზე, რომელსაც იგი თვლის თავის განუყოფელ ნაწილად და სახელმწიფოს ოთხიდან ერთ-ერთ ავტონომიურ კუნძულად.\n\nკუნძული ნძუანი (ანჟუანი) გამოხატავს სეპარატისტულ შეხედულებებს და მან გამოაცხადა საკუთარ ტერიტორიაზე ოფშორული ზონების შექმნის შესახებაც კი, რომელიც არ იქნა აღიარებული კომორის კუნძულების რესპუბლიკის ოფიციალური ხელისუფლების მიერ.\n\n== სახელმწიფო მოწყობა ==\nკომორის კუნძულები რესპუბლიკაა. პრეზიდენტია — იკილილუ დუანინი (არჩეულია 2010 წლის 26 დეკემბერს, თანამდებობაზეა 2011 წლის 26 მაისიდან).\n\n2001 წლის კონსტიტუციის თანახმად ქვეყნის პრეზიდენტი ირჩევა ოთხ წელიწადში ერთჯერ, კანდიდატებს მორიგეობით წარმოადგენს სამიდან ერთი კუნძული. 2002 წელს პრეზიდენტად აირჩიეს აზალი ასუმანი ნგაზიჯიდან (გრანდ-კომორი), 2006 წელს — აჰმედ აბდალა სამბი ნძუანიდან (ანჟუანი). მოქმედი პრეზიდენტი იკილილუ დუანინი წარმოადგინა კუნძულმა მვალიმ (მოჰელი).\n\nქვეყნის პარლამენტში (ასამბლეა) — 33 დეპუტატია, მათ შორის 18 ირჩევა საყოველთაო არჩევნებში, 15 — სამი კუნძულის ასამბლეების მიერ, ხუთი წლის ვადით.\n\n=== არმია ===\nკომორის კუნძულების შეიარაღებული ძალები შედგება მცირე რაოდენობის რეგულარული ჯარისაგან და პოლიციისაგან 500 ადამიანის რაოდენობით, ასევე თავდაცვის ძალების 500 წევრისაგან. საფრანგეთთან ერთობლივი თავდაცვის შესახებ შეთანხმება უზრუნველყოფს საზღვაო ძალებით ტერიტორიული წყლების დაცვას, კომორელი სამხედროების სწავლებას და საჰაერო დაკვირვებას. საფრანგეთს ჰყავს რამდენიმე უფროსი ჩინის ოფიცერი კომორის კუნძულების მთავრობაში. საფრანგეთს აქვს პატარა საზღვაო ბაზა და უცხოური ლეგიონის (DLEM) გუნდი კუნძულ მაიოტაზე. შეიარაღებული ძალების ხარჯები (1500 ად.) შეადგენს მთლიანი შიდა პროდუქტის 3 %-ს (2002 წლისთვის).\n\n== ადმინისტრაციული დაყოფა ==\n2001 წლის მოქმედი კონსტიტუციის თანახმად, კომორის კუნძულების კავშირი შედგება 4 ავტონომიური კუნძულისგან, საფრანგეთის კონტროლ ქვეშ არსებული მაიოტას (მაორე) ჩათვლით. ფაქტობრივად კომორის კუნძულების კავშირი მოიცავს მხოლოდ 3 ავტონომიურ რეგიონს (ავტონომიურ კუნძულს), რომელიც შეესაბამება დიდ კუნძულებს და რომლებზეც მდებარეობს 16 პრეფექტურა.\n\n\n\n== მოსახლეობა ==\nკომორის კუნძულების კავშირის მოსახლეობის რაოდენობაა — 784 745 ადამიანი (2015 წლის ივლისის შეფასება)<ref name=\"DataAnalysis\"/>.\n\n2012 წლის მონაცემებით ქვეყნის მოსახლეობის რაოდენობა შეადგენდა 724 294 ადამიანს<ref name=\"DataAnalysis\"/> (მაიოტას (მაორე) გარეშე, ხოლო მისი ჩათვლით დაახლოებით 936 900 ათას ადამიანს).\n\nწლიური მატება — 2,7 % (ფერტილობა — 4,8 დაბადებული ერთ ქალზე).\n\nსიცოცხლის საშუალო ხანგრძლივობა — 61 წელი კაცებისთვის, 66 წელი ქალებისთვის.\n\nეთნო-რასობრივი შემადგენლობა — ანტალოატრა (აფრო-არაბულ-მალაგასიური წარმოშობის მეტისები) — 95 %-ზე მეტი, მაკუა (შავკანიანი ბანტუს ხალხი) — 1,5 %, არაბები — 0,5 %, მალაგასიელები — 0,5 %, ასევე სპარსელები, ფრანგები, ინდოელები (თითოეული 0,2 %).\n\nოფიციალური ენებია — არაბული და ფრანგული, მოსახლეობის უმრავლესობა ლაპარაკობს შიკომორის ენაზე (სუაჰილი ენის განშტოება არაბულ ენასთან დიდი ნარევით).\n\nრელიგია — ძირითადად მუსლიმი-სუნიტები, მუსლიმი-შიიტების უმნიშვნელო რაოდენობა, ფრანგები და მალაგასიელების ნაწილი — ქრისტიანი-კათოლიკეა.\n\nგანათლება — მამაკაცების 63 % და ქალების 39 % (2003 წლის შეფასება).\n\nქალაქის მოსახლეობა — 28 %.\n\n== ეკონომიკა ==\nკომორის კუნძულების კავშირი — ერთ-ერთი უღარიბესი ქვეყანაა მსოფლიოში. 2009 წელს მთლიანმა შიდა პროდუქტმა ერთ სულ მოსახლეზე შეადგინა — 1 ათასი დოლარი (209-ე ადგილი მსოფლიოში). სიღარიბის ზღვარს ქვემოთ ცხოვრობს მთელი მოსახლეობის 60 %. ბუნებრივი რესურსები უმნიშვნელოა, მუშა ძალის კვალიფიკაციის დონე საკმაოდ დაბალია, მოსახლეობის ზრდის ტემპი მაღალია, დამოკიდებულება უცხოურ დახმარებაზე საკმაოდ მნიშვნელოვანია. ქვეყანა ვერ უზრუნველყოფს თავის თავს საკვები პროდუქტებით. კომორელი მოსახლეობის მთავარ საკვებ პროდუქტ — ბრინჯს იმპორტში უკავია ძირითადი წილი. მთავრობა ცდილობს აამაღლოს განათლების და შრომის კვალიფიკაციის დონე, პრივატიზირება გაუკეთოს კომერციულ და სამრეწველო საწარმოებს, გააუმჯობესოს ჯანდაცვა, განავითაროს ტურიზმი, შეამციროს მოსახლეობის ზრდის ტემპი.\n\nსოფლის მეურნეობა (მთლიანი შიდა პროდუქტის 40 %, მომუშავეთა 80 %) — ვანილი, მიხაკი, ილანგ-ილანგი, კოპრა, ქოქოსი, ბანანი, მანიჰოტი (ტაპიოკა); თევზჭერა.\n\nმრეწველობა (მთლიანი შიდა პროდუქტის 4 %) — პარფიუმერია.\n\nმომსახურების სფერო — მთლიანი შიდა პროდუქტის 56 %.\n\n2006 წლის ექსპორტი — 32 მილიონი დოლარი — ვანილი, ილანგ-ილანგი (საპარფიუმერო ესენცია), მიხაკი, კოპრა.\n\nძირითადი მყიდველები — საფრანგეთი — 31 %, თურქეთი — 17 %, საბერძნეთი — 11 %, ბრაზილია — 10 %, სინგაპური — 8 %.\n\n2006 წლის იმპორტი — 143 მილიონი დოლარი — ბრინჯი და სხვა საკვები პროდუქტები, სამომხმარებლო საქონელი, ნავთობპროდუქტები, ცემენტი, სატრანსპორტო საშუალებები.\n\nძირითადი მომწოდებლები — ბრაზილია — 14 %, საფრანგეთი — 13 %, ჩინეთი — 11 %, არაბთა გაერთიანებული საამიროები — 9 %, სამხრეთ აფრიკის რესპუბლიკა — 6 %.\n\nშედის აფრიკის, კარიბის აუზის და წყნარი ოკეანის რეგიონის ქვეყნების საერთაშორისო ორგანიზაციაში.\n\n==სქოლიო==\n\n\n\n\n\n\n\n\n \nკატეგორია:აფრიკის ქვეყნები\nკატეგორია:ფრანგულენოვანი ქვეყნები\nკატეგორია:არაბულენოვანი ქვეყნები\nკატეგორია:გაეროს წევრი სახელმწიფოები\nკატეგორია:კუნძულოვანი სახელმწიფოები", "url": "https://ka.wikipedia.org/wiki/კომორის_კუნძულების_კავშირი", "length": 14595}
{"id": "14288", "title": "მორის ეშერი", "text": "'''მორის კორნელიუს ეშერი''' (Maurits Cornelis Escher) (დ. 17 ივნისი, 1898, ― გ. 27 მარტი, 1972) — ნიდერლანდელი მხატვარი–გრაფიკოსი.\n\n== ბავშვობა ==\nმორის ეშერი დაიბადა 1898 წლის 17 ივნისს ნიდერლანდების ქალაქ ლეევარდენში. სახლში, რომელშიც მომავალი მხატვარი დაიბადა ამჟამად განლაგებულია მუზეუმი. 1903 წელს ეშერის ოჯახი საცხოვრებლად ქალაქ არნემში (ნიდერლანდები) გადავიდა.\n\n1907 წლიდან ეშერი დურგლობას და პარალელურად პიანინოზე დაკვრას, ხოლო 1912–1918 წლებში საშუალო სკოლაში სწავლობდა. ამ უკანასკნელში გარდა მხატვრობისა ყველა საგანში ცუდი ნიშანი ჰქონდა. 1916 წელს ეშერმა შეასრულეა თავისი პირველი გრაფიკული სამუშაო, შექმნა რა მამის პორტრეტი. 1918–1919 წლებში ეშერი ესწრებოდა ლექციებს ქალაქ დელფტის ტექნიკურ უნივერსიტეტში, მაგრამ ჯანმრთელობის გაუარესების გამო ვერ შესძლო სწავლის გაგრძელება, რის გამოც გარიცხულ იქნა სასწავლებლიდან და მომავალამა მხატვარმა ვერ შესძლო უმაღლესი განათლების მიღება. დიპლომის მიღების იმედით ეშერმა 1919–1922 წლებშ გააგრძელა სწავლა ქალაქ ჰაარლემის არქიტექტურულ სკოლაში. აქ იგი იღებდა განათლებას მხატვარ სამუელ დე მესკვიტის ხელმძღვანელობით, რომელმაც შემდგომში ძალიან დიდი ზეგავლენა იქონია მხატვრის შემოქმედებაზე. 1921 წელს ეშერის ოჯახი ეწვია იტალიას, სადაც მხატვარი ხმელთაშუა ზღვის ბუნებითა და კლიმატით მოიხიბლა. აქ მან მრავალი ჩანახატი და ესკიზი შექმნა, რომლებიც შემდგომში აღიბეჭდა მის ქმნილებებში. ამავე პერიოდში მხატვარი გამოსცემს თავის პირველ იუმორისტული ჟანრის ბუკლეტს \"Easter Flowers\", სადაც უკვე ვხვდებით სარკულ გამოსახულებებს, კრისტალურ ფიგურებს და სფეროებს. ახალი იდეების მოძიების მიზნით ეშერმა გადაწყვიტა კვლავ სტუმრებოდა იტალიას.\n\n==რესურსები ინტერნეტში==\n* ენციკლოპედია „ბრიტანიკა“\n\n==სქოლიო==\n\n\n\n\n\n\n\nკატეგორია:ნიდერლანდელი მხატვრები\nკატეგორია:დაბადებული 17 ივნისი\nკატეგორია:დაბადებული 1898\nკატეგორია:გარდაცვლილი 27 მარტი\nკატეგორია:გარდაცვლილი 1972", "url": "https://ka.wikipedia.org/wiki/მორის_ეშერი", "length": 1776}
{"id": "14293", "title": "ქვენიფნევი", "text": "'''ქვენიფნევი''' — შუა საუკუნეების ციხესიმაგრე აღმოსავლეთ საქართველოში (ახლანდელი ახალგორის მუნიციპალიტეტის ტერიტორიაზე, სოფ. ლარგვისის სამხრეთით 3 კმ-ზე). ნანგრევებიღაა შემორჩენილი. XVI საუკუნის დამლევამდე იყო ცხრაძმისხევის ერისთავთა რეზიდენცია. აქედანვეა აქაურ ერისთავთა ზედწოდება — ქვენიფნეველი. \n\nქვენიფნევი კონტროლს უწევდა მდინარე ქსანზე გამავალ გზას და უზრუნველყოფდა ხეობის ზედა ნაწილის თავდაცვისუნარიანობას. მატიანეში „ძეგლი ერისთავთა“ (XIV–XV სს. მიჯნა) XIV საუკუნის დასაწყისის მოვლენების თხრობისას აღნიშნულია, რომ აქ იყო მოზრდილი ციხე, რომლის აღება მეფე დავით VIII-მ ვერ მოახერხა. ზღუდის შიგნით იდგა სასახლე და ეკლესია, აგებული ერისთავების ლარგველ შალვას ძისა და ქვენიფნეველ ვირშელის ძის მიერ.\n\nქვენიფნევი ნაგებობათა რთული კომპლექსი იყო. მისი მიწისზედა ნაშთები ცუდადაა შემორჩენილი. გალავანი კვადრატულია (60×60), სამხრეთ-დასავლეთით კოშკია, ჩრდილო-აღმოსავლეთით — სწორკუთხა გეგმის დიდი შენობის ნანგრევები, გალავნის გარეთ — დანგრეული მცირე დარბაზული ეკლესია (ფრესკათა ფრაგმენტებით).\n\n==ლიტერატურა==\n\n* \n\nკატეგორია:ახალგორის მუნიციპალიტეტის ციხესიმაგრეები", "url": "https://ka.wikipedia.org/wiki/ქვენიფნევი", "length": 1059}
{"id": "14295", "title": "ქვეშის ციხე", "text": "'''ქვეშის ციხე''' — შუა საუკუნეების ციხესიმაგრე აღმოსავლეთ საქართველოში, ქვემო ქართლში, მდ. მაშავერის მარცხენა ნაპირზე (ახლანდელი ბოლნისის მუნიციპალიტეტის სოფ. ქვეშის მახლობლად). აშენებულია ველზე ამოზიდულ, თითქმის ყოველი მხრიდან მიუვალ მაღალ კლდეზე. თავისი მდებარეობით იგი სამშვილდიდან ტაშირისა და ზურტაკეთ-ჯავახეთის მიმართულების გზებს აკონტროლებდა.\n\n==ისტორია==\nქვეშის ციხესიმაგრის არსებობა წინაფეოდალური ხანიდან მოიაზრება. იგი უნდა ყოფილიყო VII ს. „სომხურ გეოგრაფიაში“ მოხსენიებული ქვეშის ხევის ცენტრი, რომელმაც IX ს. დმანისის გაქალაქების შემდეგ დაკარგა ხევის ცენტრის სტატუსი და, შესაბამისად, ქვეშის ხევს დმანისის ხევი ეწოდა.\n\nXII ს. ბოლს განძასა და მის მიმდებარე ტერიტორიაზე წარმატებული ლაშქრობა განახორციელა თამარ მეფის პირველმა ქმარმა, გიორგი რუსმა, რომელთან ერთად იმყოფებოდა სამეფოს მსახურთუხუცესი ვარდან დადიანი. სწორედ ამ ლაშქრობის შემდეგ თამარ მეფემ ქვეშის ციხე და ქვემო ქართლის კიდევ ორი ციხესიმაგრე - ორბეთი და კაენი, საგანმგებლოდ გადასცა საქართველოს მსახურთუხუცესს - ვარდან დადიანს და მის შვილს. მიუხედავად იმისა, რომ ვარდან დადიანი დასავლეთ საქართველოში მნიშვნელოვანი მამულების მფლობელი იყო და თავად ქვემო ქართლშიც მას ძლიერი ორბეთის ციხეც ჰქონდა, თამარ მეფის ისტორიკოსის გადმოცემით, მისი რეზიდენცია მაინც ქვეში გამხდარა, როგორც ძლიერი და მიუვალი ციხე. მაგრამ 1191 წელს ვარდან დადიანი ფაქტობრივად სათავეში ჩაუდგა თამარ მეფის წინააღმდეგ მოწყობილ აჯანყებას გიორგი რუსის სასიკეთოდ და ამით განიპირობა კიდეც აღნიშნული ციხეების ისევ დაკარგვა. ნაწილი ამ ციხეებისა თამარ მეფემ მხარგრძელებს გადასცა, ქვეში ციხე კი თავის მომხრე და ერთგულ თორელთა საგვარეულოს საგამგებლოდ გამოაცხადა.\n\nამიერიდან ქვეშელებად იწოდებოდათორელთა ის განშტოება, რომელიც ამ ციხეს ფლობდა. ასეთები იყვნენ სწორედ ჯავახიშვილები, რომელთაც 1468 წ. მეფე ბაგრატ VI-ისაგან გამოუსყიდიათ ქვეშის ციხე. ამ გამოსყიდვის სიგელით ვიგებთ, რომ აღნიშნულ პერიოდში ქვეში ინარჩუნებდა თავის პოლიტიკურ მნიშვნელობას. ალბათ, ამას ხელს უწყობდა აქ გამავალი საბაჭრო გზებიც, რომლის გამოისობით ქვეში ერთგვარი საბაჟო პუნქტიც ყოფილა. მაგრამ ჯავახიშვილების ხელში ციხე დიდხანს არ დარჩენილა. კონსტანტინე II გამეფების შემდეგ, ქართლში დაწინაურებას იწყებს ბარათაშვილთა საგვარეულო, რომლებიც მეფესაც უმოყვრდებიან და როგორც ჩანს, ქვეშიც სწორედ ამ დროიდან ხდება მათი საგამგებლო. ყოველ შემთხვევაში, 1486 წელს  იაყუბ ყაენის საქართველოში ლაშქრობის დროს სწორედ ბარათაშვილები გამოდიან დმანისისა და ქვეშის ხევების დაცვაზე პასუხისმგებლები.\n\n\nქვეში მნიშვნელოვან ციხე-სიმაგრედ რჩებოდა XVI ს. ბოლოსთვისაც, რაზეც მიანიშნებს მისი არჩევა ქართლის მეფის ძირითად რეზიდენციად. 1569 წ. მას შემდეგ რაც ქართლის მეფე სიმონ I ირანელებმა დაატყვევეს და დიდიხნით გამოკეტეს ალამუთის ციხეში, ქართლის მეფე მისი გამაჰმადიანებული ნახევარ-ძმა დაუდ-ხანი გახდა (1569-1578 წლებში), რომელსაც ზურგს უმაგრებდა სპარსეთის სამეფო. მაგრამ დაუდ-ხანმა ვერ შეძლო სრულიად ქართლის თავად-აზნაურთა მიმხრობა და თავის ერთგულებაზე დაფიცება, და შედეგად ვერც ქართლის დედაქალაქ თბილსში მოიკიდა ფეხი, ამიტომ მან თავის რეზიდენციად ქვემო ქართლის ის ციხე აირჩია, რომელიც მემატიანეთა გადმოცემით ძლიერი და მიუვალი იყო. ამ პერიოდში დმანისის ხევი და ქვეშის ციხეც ბარათაშვილების საგამგებლოა, რომლის პატრონი საჩინო ბარათაშვილი, მემატიანეთა აღნიშვნით, სვიმონ I ერთგული დარჩენილა და მოღალატე კახაბერ ყორღანაშვილისთვის იმით გადაუხდია სამაგიერო, რომ გელიყარის გზაზე კლდის ქარაფიდან გადაუჩეხავს.\n\nXVII ს. დამდეგს მაშავერის ხეობის ციხეებმა კიდევ უფრო დიდი მნიშვნელობა შეიძინეს. თუ აქამდე ქვემო ქართლი იყო სამხრეთიდან შემოსული მტრის მკერდი, რომელიც თავის თავზე იღებდა მომხდურთა პირველ დარტყმებს, ამ დროიდან, მას შემდეგ რაც შაჰ-აბას I-მა ქართლს მდინარე დებედას ხეობა ჩამოართვა და იქ ბორჩალოს თურქმამნული ტომი ჩაასახლა, მაშავერის ხეობის ციხეებმა კიდევ უფრო მეტი დატვირთვა შეიძინეს.\n\nXVII-XVIII სს. ქვეშის ციხე საორბელიანოს მნიშვნელოვანი ციხე-სიმაგრე იყო. მისი მიმდებარე ტერიტორია ამ დროისთვის ჯერ კიდევ მხოლოდ ქართველებით ყოფილა დასახლებული. XVIII ს. 40-იან წლებში ციხეში მნიშვნელოვანი სამუშაოები ჩაატარა მსახურთუხუცესმა ქაიხოსრო ორბელიშვილმა.\n\nXVIII ს. ბოლოსთვის ქვემო ქართლი აოხრდა და გაპარტახდა. შესაბამისად, ქვეშის ციხეც დაცარიელდა.\n\nXIX ს. დასაწყისში იგი უკვე რუსების ხელშია. მაგალითად, 1812 წელს ალექსანდრე ბატონიშვილის აჯანყების დროს ქვეშის ციხეში კავკასიის მთავარმმართებლის ტორმასოვის ჯარის ნაწილი იდგა.\n\nქართველი მეცნიერი ლევან მუსხელიშვილი ამ ციხის მონახულების შემდეგ წერდა: .\n\n==არქიტექტურა==\nკლდის თხემი, რომელზეც ციხე დგას, მთლიანად შემოზღუდულია მძლავრი გალავნით.ციხე რელიეფის შესაბამისადაა ნაგები ტეხილი ქვისაგან და დუღაბად გამოყენებულია კირხსნარი. ციხის ერთადერთი შესასვლელია კლდეში გაჭრილი გვირაბი. შესასვლელი კარის თავზე არქიტრავს ჰქონია ქართული წარწერა, რომელიც ამჟამად წაშლილია. ამჟამად შემორჩენილია ციხის ციტადელში ჩატანებული კოში, და სხვა ნაგებობის კვალი. ციტადელის გარეთ კლდეშივე გაჭრილია წყლის პატარა რეზერვუარები. ციხის ეზოში შემაღლებაზე დგას პატარა დარბაზული ტიპის, კარის ეკლესია, რომელიც ზომასთან შედარებით საკმაოდ მაღალია. ნაგებია კარგად დამუშავებული კვადრებით, რომელიც, როგორც ჩანს, უფრო ადრეული ეკლესიის უნდა ყოფილიყო, შირიმის ქვებით, რიყის ქვისა და აგურის მონაცვლეობით. დუღაბად კი გამოყენებულია კირხსნარი. ეკლესიის ერთადერთი კარი სამხრეთის მხრიდანაა. კარის თავზე ინტერიერში ჩადგმულია VI-VII სს. სტელების სტელები, რომლებზეც მოცემულია კვარცხლბეკზე აღართული ბოლნური ჯვრებისა და მცენარეების რელიეფები. როგორც ჩანს, აღნიშნული ეკლესია რამდენიმეჯერ აღუდგენიათ. იმ სახით კი როგორი სახითაც დღმედე მოვიდა XVIII ს. უნდა აეგოთ.\n\n==გალერეა==\n<gallery>\nფაილი:Qveshes cixe.JPG|ქვეშის ციხე. საერთო ხედი\nფაილი:Qveshes cixe (1).JPG|ქვეშის ციხე. საერთო ხედი\nფაილი:Qveshes cixe (2).JPG|ქვეშის ციხე. საერთო ხედი\nფაილი:Qveshes cixe (3).JPG|ქვეშის ციხე. გალავანში შესასვლელი\nფაილი:Qveshes cixe (4).JPG|ქვეშის ციხე. ხედი ქვეშის ციხიდან\nფაილი:Qveshes cixe (5).JPG|ქვეშის ციხე. ხედი ქვეშის ციხიდან\nფაილი:Qveshes cixe (6).JPG|ქვეშის ციხე. ციხის შიდა ეზო\nფაილი:Qveshes cixe (7).JPG|ქვეშის ციხე. ხედი ციხიდან\nფაილი:Qveshes cixe (8).JPG|ქვეშის ციხე. ციხის შიდა ეზო მცირე ეკლესიით\nფაილი:Kveshi_fortress.jpg\nფაილი:Kveshi_fortress_(Photo_Maria_Ekster,_2010)-1.jpg\nფაილი:Kveshi_fortress_(Photo_Maria_Ekster,_2010)-2.jpg\nფაილი:Kveshi_fortress_(Photo_Maria_Ekster,_2010)-3.jpg\nფაილი:Kveshi_fortress_(Photo_Софья_Джоджуа).jpg\nფაილი:გზა_ბოლნისისკენ_(G.N._2010).jpg\nფაილი:ქვეშის_ციხე_(G.N._2010).jpg\n</gallery>\n\n==ლიტერატურა==\n\n\n*ქართლის ცხოვრება. ტექსტი დადგენილი ყველა ძირითადი ხელნაწერის მიხედვით ს. ყაუხჩიშვილის მიერ. I. თბ., 1955;\n*ქართლის ცხოვრება. ტექსტი დადგენილი ყველა ძირითადი ხელნაწერის მიხედვით ს. ყაუხჩიშვილის მიერ. II. თბ., 1959;\n*''ვახუშტი ბატონიშვილი.'' აღწერა სამეფოსა საქართველოსა. ქართლის ცხოვრება. ტექსტი დადგენილი ყველა ძირითადი ხელნაწერის მიხედვით ს. ყაუხჩიშვილის მიერ. IV. თბ., 1973;\n*''ბერძენიშვილი დ.'' ნარკვევები საქართველოს ისტორიული გეოგრაფიიდან, ქვემო ქართლი, ნაკვ. 1, თბ., 1979;\n*''კაკაბაძე ს.'' ისტორიული საბუთები. წგნ. 2, ტფ., 1913;\n*''საქართველოს სიძველენი'', ე. თაყაიშვილის რედ. ტ. 1, ტფ., 1899;\n*''მუსხელიშვილი ლ.'' არქეოლოგიური ექსკურსიები მაშავრის ხეობაში. თბ., 1986;\n*''კოპალიანი ჯ.'' ქვეშის ციხე. თბ.,1999;\n*''დიღმელაშვილი ქ.'' ჯვრის გამოსახულებიანი უცნობი სტელა-რელიეფები ქვეშის ციხის ეკლესიიდან. ისტორიანი. სანეცნიერო კრებული მიძღვნილი როინ მეტრეველის დაბადების 70 წლისთავისადმი. თბ., 2009.\n\nკატეგორია:ბოლნისის მუნიციპალიტეტის ციხესიმაგრეები", "url": "https://ka.wikipedia.org/wiki/ქვეშის_ციხე", "length": 7131}
{"id": "14296", "title": "ქვიშხეთის ბრძოლა", "text": "'''ქვიშხეთის ბრძოლა''' — ბრძოლა ქართველებსა და მონღოლებს შორის ქვიშხეთისა და ახალდაბის მიდამოებში. გაიმართა 1260 წელს. ჰულაგუ-ყაენმა დავით VI ნარინის აჯანყების ჩასაქრობად 20000-იანი ლაშქარი გამოგზავნა არღუნ-აღას სარდლობით. მონღოლებს დავით ნარინი დასავლეთ საქართველოში გახიზნული დაუხვდათ. მაგრამ ახლა აჯანყებულ დავით VII ულუს წინააღმდეგ მოუხდათ ბრძოლა. \n\nმეფე სამცხეში იყო გამაგრებული თავის მომხრე დიდებულებთან ერთად და ბრძოლისათვის ემზადებოდა. აჯანყებულ ქართველთა ლაშქარი მხოლოდ 8000 მეომრისაგან შედგებოდა. არღუნ-აღამ კი თბილისში შეიერთა ის ქართველი მთავრებიც, რომლებიც დავითს არ გაჰყვნენ. ქართველთა ლაშქარს სარგის ჯაყელი სარდლობდა. მან ჯარი ტაშისკარის ვიწროებიდან გაიყვანა და მტერს გაშლილ ადგილზე შეეგება (რაც სტრატეგიული თვალსაზრისით შეცდომა იყო). აჯანყებულებმა თავდაპირველად სძლიეს მტერს, მაგრამ შემდეგ გაშლილ ველზე ბრძოლას ვერ გაუძლეს. ქართველები დამარცხდნენ. მაგრამ მონღოლებმა აჯანყებული მეფე ხელთ ვერ ჩაიგდეს.\n\n==იხილეთ აგრეთვე==\n* საქართველოს ბრძოლების სია\n\n==ლიტერატურა==\n\n\nკატეგორია:საქართველოს ბრძოლები\nკატეგორია:XIII საუკუნის ბრძოლები", "url": "https://ka.wikipedia.org/wiki/ქვიშხეთის_ბრძოლა", "length": 1045}
{"id": "14298", "title": "601", "text": "== მოვლენები ==\n*ლიუვა II ვესტგუთების მეფე გახდა მისი ძმის რეკარედ I-ის სიკვდილის შემდეგ.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*სიგებერტ II ー მეცისა და ორლეანის მეფე (გ. 613)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*რეკარედ I — ვესტგუთების მეფე\n\n*", "url": "https://ka.wikipedia.org/wiki/601", "length": 646}
{"id": "14299", "title": "602", "text": "== მოვლენები ==\n* 602 წელს ხოსრო II ფარვიზი (სასანაინთა დინასტიიდან) იწყებს ომს ბიზანტიის წინააღმდეგ მრავალ გზის წმინდად დამარცხების შემდეგ სასანიანები მთელ კავკასიას აკონტროლებდნენ, ასევე სრული კონტროლი ჩრდილოეთ მესოპოტამიაზე და ბიზანტიის 3 პროვინციაზე (სირია, ეგვიპტე, პალესტინა), ასევე პაკისტანი და თურქეთის, ერაყის მიწებზე კონტროლი.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n*27 ნოემბერი: მავრიკიოსი — ბიზანტიის იმპერატორი.  (დ. 539)\n\n=== დეკემბერი ===\n=== თარიღი უცნობია ===\n*პიმენ პალესტინელი   — მართლმადიდებელი ეკლესიის წმინდანი\n*", "url": "https://ka.wikipedia.org/wiki/602", "length": 931}
{"id": "14300", "title": "603", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n* დაგობერტ I - ფრანკების მეფე\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n''\n\n*", "url": "https://ka.wikipedia.org/wiki/603", "length": 527}
{"id": "14301", "title": "604", "text": "== მოვლენები ==\n*იაპონიაში უფლისწულმა სიოტოკუმ გამოსცა ჩვიდმეტმუხლიანი კონსტიტუცია.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n*12 მარტი : გრიგოლ I — რომის პაპი (დ. 540)\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n*13 აგვისტო : იან ძიანი — სუის დინასტიის დამაარსებელი (დ. 541)\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*დავით გარეჯელი —  ერთ-ერთი ათცამეტი ასურელი მამათაგანი \n*", "url": "https://ka.wikipedia.org/wiki/604", "length": 724}
{"id": "14302", "title": "605", "text": "== მოვლენები ==\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*გონ-დი — სუის დინასტიის იმპერატორი (გ. 619)\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*კასიმ იბნ მუჰამადი — მაჰმადის ვაჟი\n\n*", "url": "https://ka.wikipedia.org/wiki/605", "length": 575}
{"id": "14303", "title": "606", "text": "== მოვლენები ==\n*ჰარშა ჩრდილოეთ ინდოეთის მმართველად დანიშნეს.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*როტარი — ლანგობარდების მეფე  (გ. 652)\n\n== გარდაიცვალნენ ==\n\n=== იანვარი ===\n=== თებერვალი ===\n*22 თებერვალი: საბინიანე — რომის პაპი (დ. უცნობია)\n\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*თეოდორე ალექსანდრიელი — მართლმადიდებელი ეკლესიის წმინდანი\n*", "url": "https://ka.wikipedia.org/wiki/606", "length": 689}
{"id": "14304", "title": "607", "text": "== მოვლენები ==\n*ქართლსა და სომხეთს შორის მოხდა საეკლესიო განხეთქილება.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n*12 ნოემბერი: ბონიფაციუს III — რომის პაპი (დ. უცნობია)\n\n=== დეკემბერი ===\n=== თარიღი უცნობია ===\n\n*", "url": "https://ka.wikipedia.org/wiki/607", "length": 606}
{"id": "14305", "title": "608", "text": "== მოვლენები ==\n* საეკლესიო განხეთქილება ქართველ–სომეხთა შორის.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n''\n\n*", "url": "https://ka.wikipedia.org/wiki/608", "length": 545}
{"id": "14306", "title": "609", "text": "== მოვლენები ==\n*ზი-კარის ბრძოლა — ქ. ქუფასთან არაბები სპარსელთა ჯარს ამარცხებენ.\n*სუის დინასტიის მეორე იმპერატორი იან-დი „დიდი არხის“ მშენებლობას ასრულებს, რომელიც ხუანხესა და იანძის აერთიანებს.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n*ანასტასიუს II — ანტიოქიის ეპისკოპოსი\n*ზუჰაირი — არაბი პოეტი\n\n*", "url": "https://ka.wikipedia.org/wiki/609", "length": 735}
{"id": "14307", "title": "610", "text": "== მოვლენები ==\n* ჰერაკლე ხდება ბიზანტიის იმპერატორი.\n\n== დაიბადნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n=== ნოემბერი ===\n=== დეკემბერი ===\n=== თარიღი უცნობია ===\n\n== გარდაიცვალნენ ==\n\n=== იანვარი ===\n=== თებერვალი ===\n=== მარტი ===\n=== აპრილი ===\n=== მაისი ===\n=== ივნისი ===\n=== ივლისი ===\n=== აგვისტო ===\n=== სექტემბერი ===\n=== ოქტომბერი ===\n*5 ოქტომბერი: ფოკა   — ბიზანტიის იმპერატორი (დ. უცნობია )\n\n=== ნოემბერი ===\n=== დეკემბერი ===\n=== თარიღი უცნობია ===\n \n\n*", "url": "https://ka.wikipedia.org/wiki/610", "length": 593}
{"id": "14308", "title": "პითაგორას თეორემა", "text": "thumb|'''პითაგორას თეორემა''': კათეტების კვადრატთა ჯამი (ლურჯი და წითელი) უდრის ჰიპოტენუზის კვადრატს (ვარდისფერი).\n\nმათემატიკაში '''პითაგორას თეორემა''' არის ურთიერთდამოკიდებულება ევკლიდეს გეომეტრიაში მართკუთხა სამკუთხედის სამ გვერდს შორის. თეორემას სახელი ბერძენი მათემატიკოსი პითაგორას გამო დაერქვა, რომელმაც პირველად დაამტკიცა მისი მართებულობა.\n\nთეორემა შემდეგში მდგომარეობს:\n<blockquote>''ნებისმიერ მართკუთხა სამკუთხედში, კვადრატის ფართობი, რომლის გვერდი ჰიპოტენუზის ტოლია უდრის დანარჩენ ორ გვერდზე მდებარე კვადრატთა ფართობების ჯამს.''</blockquote>\n\nვთქვათ ''c'' არის ჰიპოტენუზის სიგრძე, ხოლო ''a'' და ''b'' დანარჩენი ორი გვერდის სიგრძე, მაშინ თეორემა შემდეგი ტოლობით გამოიხატება:\n\n: <math>a^2 + b^2 = c^2. \\,</math>\n\nეს ტოლობა გამოხატავს მარტივ ურთიერთდამოკიდებულებას მართკუთხა სამკუთხედის გვერდებს შორის, ანუ თუ მისი ორი ნებისმიერი გვერდის სიგრძე ცნობილია, მესამის გამოთვლაც შესაძლებელია. ამ თეორემიდან გამომდინარეობს კოსინუსების თეორემაც, რომელიც საშუალებას იძლევა გამოვთვალოთ ნებისმიერი სამკუთხედის მესამე გვერდი, თუ ცნობილია ორი გვერდის სიგრძე და მათ შორის მდებარე კუთხე.\n\nამ თეორემის შებრუნებული ვერსიაც (კონვერსია) ასევე ჭეშმარიტია:\n\n<blockquote>''ნებისმიერ სამი დადებითი რიცხვისთვის a, b, და c სადაც a<sup>2</sup> + b<sup>2</sup> = c<sup>2</sup>, არსებობს სამკუთხედი გვერდებით a, b და c, და ყოველ ასეთ სამკუთხედს აქვს მართი კუთხე გვერდებს a და b შორის.''</blockquote>\n\nფაილი:pythagoralg.png\n\n===c²=(a+b)²-2ab=a²+b²===\n\n== ისტორია ==\n\nის, რომ ეს თეორემა ეკუთვნის პითაგორას, ამტკიცებდა ძველი ბერძენი მეცნიერი და ისტორიკოსი პლუტარქე (I ს.) და ძველი ბერძენი მწერალი და ისტორიკოსი პროკლე (V ს.). გადმოცემის თანახმად, ამ აღმოჩენის პატივსაცემად, პითაგორამ ღმერთებს შესწირა ასი ხარი.\n\nდიდხანს თვლიდნენ, რომ პითაგორამდე ეს თეორემა არ იყო ცნობილი, ამიტომაც დაარქვეს მისი სახელი, მაგრამ ცნობილია, რომ პითაგორამდე მას იყენებდნენ ძველი ეგვიპტელები, ბაბილონელები, ჩინელები, ინდუსები და ძველი სამყაროს ხალხები სხვადასხვა ამოცანების ამოხსნისას. პრაქტიკაში მართი კუთხის ასაგებად (ანუ ურთიერთმართობული წრფეების ასაგებად) იყენებენ სამკუთხედს, რომლის გვერდებია 3, 4, 5, რაც, ცხადია, ცნობილი იყო ძველი აღმოსავლეთის ხალხებისათვის. სწორედ ასეთი პროპორციებითაა ნაკვეთი არქეოლოგების მიერ ნაპოვნი ხეფრენის პირამიდის ფილები. საინტერესოა ის ფაქტიც, რომ ხეოფსის ცნობილ პირამიდაში ე.წ. სამეფო ოთახის ზომებს აქვს სწორედ 3, 4, 5 ციფრებთან კავშირი.\n\nძველი ინდოეთის მათემატიკური ცოდნის ფასეულ წყაროს წარმოადგენს წიგნი „თოკის წესები“ (სულვა-სუტრა), რომელიც მიეკუთვნება ძვ.წ. VII-V სს-ს. წიგნის დიდი ნაწილი დათმობილი აქვს მართი კუთხის, კვადრატის, სამკუთხედების აგებას. მასში მოყვანილია პითაგორას თეორემაც.\nამრიგად, მართკუთხა სამკუთხედის გვერდებს შორის დამოკიდებულების აღმოჩენის მიკუთვნება პითაგორასთვის არ შეიძლება. მან მხოლოდ მოგვცა ამ თეორემის პირველი განზოგადება და მკაცრი დამტკიცება, გადაიტანა ეს მტკიცებულება პრაქტიკიდან მეცნიერებაში.\n\nბუნებრივია, რომ პითაგორელებისთვის, რომლებიც ციფრებში მისტიკას ხედავდნენ, განსაკუთრებულ ინტერესს წარმოადგენდნენ სამკუთხედები, რომელთა გვერდები გამოსახული იყო მთელი რიცხვებით და აკმაყოფილებდნენ პირობას:  a2 + b2 = c2. ასეთ სამკუთხედებს ეწოდებათ პითაგორას სამკუთხედები.\n\nამიტომ, თეორემის დამტკიცებასთან ერთად, პითაგორელებმა მიაგნეს ე.წ. „პითაგორას“ რიცხვების (n,  (n2-1)/2,  (n2+1)/2, სადაც n კენტი რიცხვია) სამეულის უსასრულო მწკრივის პოვნის.\n\nმოგვიანებით აღმოჩენილ იქნა აგრეთვე სხვა დამოკიდებულებები, რომლებიც იძლევა,  „პითაგორას რიცხვების“ პოვნის საშუალებას. მაგ.: პლატონის თანახმად, „პითაგორას“ სამეული   შეიძლება  მოიძებნოს შემდეგი  სახითაც:      n; (n/2)2-1; (n/2)2+1, სადაც  n ლუწი რიცხვია.\n\nაი, „პითაგორას“ სამეულის რამდენიმე რიცხვის ცხრილი:\n\nმათემატიკის ისტორიკოსები თვლიან, რომ პითაგორას თეორემა ჯერ დაამტკიცეს ტოლფერდა მართკუთხა სამკუთხედებისთვის. ეს სამკუთხედები ხშირად გვხვდება ორნამენტებში და წააგავს კვადრატებისა და მისი დიაგონალების ბადეს. იმ კვადრატის ფართობი, რომელიც აგებულია ტოლფერდა მართკუთხა სამკუთხედის ჰიპოტენუზაზე, ტოლია კათეტებზე აგებული კვადრატების ფართობთა ჯამის.\n\nმართლაც, სამკუთხედ ABC-ს ჰიპოტენუზაზე აგებული კვადრატი შეიცავს 4 სამკუთხედს, ხოლო კათეტებზე აგებული კვადრატები - 2-2 სამკუთხედს.\n\nსაუკუნეების განმავლობაში ეს თეორემა მრავალჯერ იქნა დამტკიცებული. ამჟამად იგი არის რეკორდსმენი თეორემა განსხვავებულ დამტკიცებათა რაოდენობის მიხედვით და შესულია გინესის რეკორდების წიგნში. დამტკიცებათა ერთი ნაწილი დაფუძნებულია კვადრატის დაყოფაზე - ჰიპოტენუზაზე აგებული კვადრატი შედგება ნაწილებისგან, რომლებიც აგრეთვე ეკუთვნის კათეტებზე აგებულ კვადრატებსაც; მეორე ნაწილი ეფუძნება ტოლდიდ ფიგურებამდე შევსებას; მესამე ნაწილი კი იმას, რომ მართი კუთხიდან ჰიპოტენუზაზე დაშვებული სიმაღლე სამკუთხედს ჰყოფს მის მსგავს ორ სამკუთხედად.\n\n== თეორემის რამდენიმე დამტკიცება ==\nმინი|პითაგორას თეორემის ვიზუალური დამტკიცება\n=== პითაგორას დამტკიცებები ===\n\nI დამტკიცება. 2 ნახაზზე გამოსახულია ორი ტოლი კვადრატი, თითოეულის გვერდის სიგრძეა  a + b. თითოეული მათგანი დაყოფილია ნაწილებად, რომლებიც შედგება მართკუთხა სამკუთხედებისა და კვადრატებისაგან. ნათლად ჩანს, რომ თუ კვადრატის ფართობს გამოვაკლებთ a და b კათეტების მქონე მართკუთხა სამკუთხედის გაოთხკეცებულ ფართობს, დარჩება ტოლი ფართობები, c2 = a2 + b2 .\n\nეს დამტკიცება მიეწერება პითაგორას და ეყრდნობა სამკუთხედების მსგავსებას.\nABC მართკუთხა სამკუთხედის C  მართი წვეროდან  დავუშვათ CM სიმაღლე. სამკუთხედები ABC, CMB,  ACM  მსგავსია ორი კუთხით (<ACB = <BMC = <CMA, <ABC = <MBC = <MCA).  ABC და ACM სამკუთხედების მსგავსებიდან გამომდინარეობს ტოლობა: AB/AC = AC/MA,  საიდანაც AC2 = AB x MA   (1). ABC და CBM სამკუთხედების მსგავსებიდან გამომდინარეობს ტოლობა: AB/CB=CB/MB,  საიდანაც  CB2 = AB x MB   (2)\n\n(1) და (2) ტოლობების შეკრებით მივიღებთ: AC2 + CB2 = AB2.  ე.ი.  c2 = a2 + b2 .                   \nთეორემა დამტკიცებულია.\n \n=== შუასაუკუნეების დამტკიცებები ===\n\n==== ბჰასკარის დამტკიცება ====\n\nინდოელ მათემატიკოსს ბჰასკარს (ახ.წ. XII ს.) თავის ცნობილ წიგნში - „მეცნიერების გვირგვინი“,  მოჰყავს დამტკიცება, რომელიც ეყრდნობა ფიგურათა ტოლდიდობას. ეს დამტკიცება შედგება მხოლოდ ნახაზისა და ერთადერთი სიტყვისაგან „უყურე!“\n\nმართლაც, თუ ოთხ ტოლ მართკუთხა სამკუთხედს, რომელთა კათეტებია a და b, ისე განვალაგებთ, როგორც ნახაზზეა ნაჩვენები და შევკრებთ მათ ფართობებსა და ცენტრში მოთავსებული კვადრატის ფართობს, მივიღებთ a2 + b2. ეს კი დიდი კვადრატის ფართობის c 2-ის ტოლია.  c2 = a2 + b2 .\n\n==== ნასირ-ედ-დინ-ალ-ტუსის დამტკიცება ====\n\nXII საუკუნის გამოჩენილი აღმოსავლელი მეცნიერ-ენციკლოპედისტის, ევკლიდეს „<nowiki/>საწყისების<nowiki/>“ არაბულ ენაზე მთარგმნელის - ნასირედდინ-ალ-ტუსის დამტკიცებაც ეყრდნობა ფიგურათა ტოლდიდობას. ABC სამკუთხედის გვერდებზე ავაგოთ  კვადრატები ABGK,    ACED  და BCQN.  გავაგრძელოთ ABGK კვადრატის AK გვერდი, ACED კვადრატის DP გვერდის გაგრძელებასთან  F წერტილში გადაკვეთამდე, ხოლო  ABGK კვადრატის BG  გვერდი  BCQN კვადრატის QN გვერდთან M წერტილში გადაკვეთამდე.  DE და QN გვერდების გაგრძელებები იკვეთება P წერტილში.  რადგან DP||AQ და PN||EB, ხოლო <ECQ=900, როგორც მართი კუთხის ვერტიკალური, ამიტომ ECQP არის მართკუთხედი.  ABC  სამკუთხედის C კუთხის წვეროდან დაშვებული CO სიმაღლე გავაგრძელოთ KG – ს გადაკვეთამდე L წერტილში. L, O, C , P წერტილები ერთ წრფეზეა.\n\nSKLOA = SACPF = SACED = a2\n\nSLGBO = SCBMP = SCBNQ = b2\n\nSAKGB = SAKLO + SLGBO = c2\n\nამრიგად, ვიღებთ:  c2 = a2 + b2 .\n\n=== თანამედროვე დამტკიცებები ===\n\nგადიოდა წლები და საუკუნეები. პითაგორას თეორემა გახდა მათემატიკის სასწავლო კურსის ნაწილი. XIII ს-ის დასაწყისში იგი ისწავლებოდა ევროპის ყველა სასწავლო დაწესებულებაში. რუსეთში მას ასწავლიდნენ პეტრე I-ის მიერ დაარსებულ მათემატიკისა და ნავიგაციის სკოლაში.\nსაოცარია, მაგრამ თითქმის ყველა ასწლეული უმატებდა ახალ-ახალ დამტკიცებებს ამ მრავალჯერ დამტკიცებულ თეორემას.\n\n==== ტემპელგოფის დამტკიცება ====\n\nგერმანელი მათემატიკოსის ტემპელგოფის დამტკიცებაში მართკუთხა სამკუთხედის გვერდებზე აგებულია კვადრატები და ამ ფიგურაზე დამატებულია 1 და 2 სამკუთხედები, რომლებიც საწყისი სამკუთხედის ტოლია (ე.ი. შევსებულია ორ ტოლდიდ ფიგურამდე). პითაგორას თეორემის სამართლიანობა გამომდინარეობს AEDFPBDA და ACBNMQ ექვსკუთხედების ტოლდიდობიდან. აქ EP წრფე ყოფს AEDFPB ექვსკუთხედს ორ ტოლდიდ ოთხკუთხედად, CM წრფე ყოფს ACBNMQ  ექვსკუთხედს ორ ტოლდიდ ოთხკუთხედად.  სიბრტყის მობრუნება A წერტილის გარშემო 900- ით AEPB ოთხკუთხედს ასახავს თავის ტოლ ACMQ ოთხკუთხედში. ტოლდიდ AEDFPB და ACBNMQ ექვსკუთხედებს აქვთ საერთო სამკუთხედები ABC, DCF და QMN , ამიტომ მათი დანარჩენი ნაწილებიც ტოლი იქნება. ე.ი. SABNQ = SAEDC + SCBPF,  ანუ c2 = a2 + b2\n\n==== გოფმანის დამტკიცება ====\n\nეს არასტანდარტული დამტკიცება ხდება ნახაზის მეშვეობით. მასზე არ არის მართკუთხა სამკუთხედის გვერდებზე აგებული კვადრატები. ABC  სამკუთხედის წვეროებზე გავავლოთ AD, BE და BF მონაკვეთები ისე, რომ AD2AC, BE 2AB და BF2CB, თან AD=AC, BF=BC და BE=AB. ე.ი. კვადრატების ნაცვლად ავაგეთ მათი ნახევრები. F, C, D წერტილები ერთ წრფეზეა; ADFB და ACBE ოთხკუთხედები ტოლდიდია, რადგან  ∆ ABF = ∆ ECB;  ADF და ACE სამკუთხედებიც ტოლდიდია. ორივე ოთხკუთხედიდან საერთო ABC სამკუთხედის გამოკლებით მივიღებთ:     a2/2 + b2/2 = c2/2, ანუ  c2 = a2 + b2 .\n\n==== ალგებრული დამტკიცება ====\n \nყველა ზემოთხსენებული დამტკიცება ეყრდნობა ფიგურათა ტოლდიდობას ან ტოლშემცველობას. თუმცა არსებობს ალგებრული დამტკიცებაც. განვიხილოთ ერთ-ერთი მათგანი - მიოლმანის დამტკიცება:\n\nმოცემულ სამკუთხედში ჩახაზულია წრეწირი, რომლის რადიუსია r, ხოლო p - ნახევარპერიმეტრი. \nგავავლოთ რადიუსები წრეწირთან შეხების წერტილებში. ABC სამკუთხედის ფართობი ერთის \nმხრივ ტოლია ab / 2, მეორე მხრივ - rp / 2.  r = (a + b _c)/2 . ე.ი. S = (a+b-c)/2 * (a+b+c)/2  = ab / 2,  აქედან კი  c2 = a2 + b2 .\n\nზოგჯერ საკმარისია შევხედოთ ნახაზს, რომ მივხვდეთ მის დამტკიცებას. X საუკუნის ბაღდადელმა მათემატიკოსმა და ასტრონომმა ან-ნაირიზმ (ლათინურად ანარიცმა) წარმოადგინა ასეთი დამტკიცება. ამავე დამტკიცებას ეფუძნება XIX-XX ს-ების სახელმძღვანელოებში გაჩენილი დამტკიცება წყვილ-წყვილად ტოლ ფიგურებად დაყოფის გზით.\n\nაი, კიდევ ერთი დამტკიცება: პითაგორას სამკუთხედი შევსებულია მართკუთხედამდე. მას ჯერ გამოვაკლოთ 1,2,3,4,5,6,7,8,9 ფიგურები, მივიღებთ ჰიპოტენუზაზე აგებულ კვადრატს. ხოლო ამავე მართკუთხედს თუ გამოვაკლებთ 5, 6, 7 და დაშტრიხულ მართკუთხედებს, მივიღებთ კათეტებზე აგებულ კვადრატებს (9 და 8). ეს ამტკიცებს, რომ ჰიპოტენუზაზე აგებული კვადრატის ფართობი ტოლია კათეტებზე აგებული კვადრატების ფართობების ჯამის.\n\n==== აინშტაინის დამტკიცება ====\n\nეს დამტკიცება ეფუძნება ჰიპოტენუზაზე აგებული კვადრატის დაყოფას 8 სამკუთხედად. ევკლიდეს დამტკიცება გეომეტრიის ცნობილ სახელმძღვანელოში `საწყისები” ევკლიდეს მოჰყავს პითაგორას თეორემის რვა დამტკიცება.\n\n== პითაგორის თეორემის მნიშვნელობა ==\n\nპითაგორას თეორემა საფუძვლად უდევს ბევრ გეომეტრიულ გამოთვლას. ჯერ კიდევ ძველ ბაბილონში მისი საშუალებით ანგარიშობდნენ ტოლფერდა სამკუთხედის სიმაღლეს მისი ფუძისა და გვერდის მიხედვით; წრის დიამეტრისა და ქორდის სიგრძის მიხედვით - სეგმენტის სხივს; სხვადასხვა წესიერი მრავალკუთხედების ელემენტებს შორის კავშირს; ამ თეორემის მიხედვით მტკიცდება მისი განზოგადებაც, რაც მახვილი ან ბლაგვი კუთხის პირდაპირ მდებარე გვერდის სიგრძის განსაზღვრის საშუალებას იძლევა: c2 = a2 + b2  – 2ab cos C.\n\nამ ფორმულიდან გამომდინარეობს d12 + d22 = 2(a2 + b2) -  პარალელოგრამის დიაგონალებსა და გვერდებს შორის კავშირი, საიდანაც ადვილია სამკუთხედის მედიანის სიგრძის გამოთვლა მისის გვერდების მიხედვით.\n\nპითაგორას თეორემაზე დაყრდნობით გამოდის ე.წ. ჰერონის ფორმულა - სამკუთხედების ფართობის გამოსათვლელი ფორმულა მისი გვერდების სიგრძეების მიხედვით. ცხადია, ამ თეორემას იყენებდნენ პრაქტიკული ამოცანების გადაჭრისთვისაც.\n\nმართკუთხა სამკუთხედის კათეტებზე კვადრატების ნაცვლად შეიძლება აიგოს ნებისმიერი მსგავსი ფიგურები (ტოლგვერდა სამკუთხედები, ნახევარწრეები და ა.შ.). ამასთან, ჰიპოტენუზაზე აგებული ფიგურის ფართობი ყოველთვის ტოლია კათეტებზე აგებული ფიგურების ფართობთა ჯამის.\nპითაგორას თეორემა გვხვდება მხოლოდ ევკლიდეს გეომეტრიაში. იგი არ არის მოყვენილი არც ლობაჩევსკის, არც სხვა არაევკლიდურ გეომეტრიაში. ამ თეორემით იანგარიშება საკოორდინატო სიბრტყეზე ორ ნებისმიერ წერტილს M(x1; y1) და N(x2; y2) შორის მანძილი:\n\nეს თეორემა დღესაც არ კარგავს თავის მნიშვნელობას და ალბათ, მის მრავალრიცხოვან დამტკიცებებს კიდევ ბევრი ორიგინალური დამტკიცებაც დაემატება.პითაგორელების სიმბოლოა წესიერი პენტაგრამა (წესიერი ხუთკუთხედი)\n\n== იხილეთ აგრეთვე ==\n* ფერმას დიდი თეორემა\n* წრფივი ალგებრა\n\n== ლიტერატურა ==\n\n* \n*  \n* \n*  This high-school geometry text covers many of the topics in this WP article.\n*  For full text of 2nd edition of 1940, see  \n* \n*  Also ISBN 3-540-96981-0.\n* \n* \n\n== რესურსები ინტერნეტში ==\n\n* Pythagorean Theorem\n* ინტერაქტიული წყაროები:\n** Interactive proof\n** Another interactive proof\n** Pythagorean theorem\n** Animated, Non-Algebraic, and User-Paced\n* History topic: Pythagoras's theorem in Babylonian mathematics \n\nკატეგორია:მათემატიკური თეორემები", "url": "https://ka.wikipedia.org/wiki/პითაგორას_თეორემა", "length": 12300}
{"id": "14311", "title": "ბოტსვანა", "text": "'''ბოტსვანა''' (, ტსვანა Botswana), ოფიციალურად '''ბოტსვანის რესპუბლიკა''' (, ტსვანა Lefatshe la Botswana) — ზღვაზე გასასვლელის არმქონე სახელმწიფო სამხრეთ აფრიკაში. მოსახლეობა საკუთარ თავს ''ბატსვანას'' (მრავლობითში: ''მოტსვანა'') უწოდებს.<ref>Botswana Profile</ref> 1966 წლის 30 სექტემბერს დიდი ბრიტანეთის პროტექტორატმა ბეჩუანალენდმა გამოაცხადა დამოუკიდებლობა ერთა თანამეგობრობის ფარგლებში და მიიღო თანამედროვე დასახელება.<ref></ref> მას შემდეგ სტაბილურად ინარჩუნებს წარმომადგენლობით დემოკრატიას. მას ასევე აფრიკაში ყველაზე დაბალი კორუფციის მაჩვენებლი აქვს.<ref></ref>\n\nქვეყანას ჩრდილოეთიდან და დასავლეთიდან — ნამიბია, სამხრეთიდან — სამხრეთ აფრიკის რესპუბლიკა, ხოლო აღმოსავლეთიდან — ზამბია და ზიმბაბვე ესაზღვრება. ქვეყნის ტერიტორიის 70 % უკავია კალაჰარის უდაბნოს.<ref> </ref>\n\nბოტსვანა არის საშუალო ზომის ქვეყანა და მისი მოსახლება შეადგენს მხოლოდ 2 მილიონ ადამიანს, რა მაჩვენებლითაც ის მსოფლიოს ერთ-ერთი ნაკლებად დასახლებული ქვეყანაა. მოსახლეობის დაახლოებით 10% ცხოვრობს ქვეყნის დედაქალაქში და უდიდეს ქალაქ გაბორონეში. ეკონომიკის წამყვანი სექტორებია: სამთო საქმე, ტურიზმი, მესაქონლეობა. 1960-იანებში ბოტსვანა იყო მსოფლიოს ერთ-ერთი უღარიბესი ქვეყანა ერთ სულ მოსახლეზე მხოლოდ 70$ მშპ.-თი, დღეისთვის ის ერთ-ერთი ყველაზე სწრაფად მზარდი ეკონომიკის მქონეა. 2017 წლის მონაცემებით მისი მშპ ერთ მოსახლეზე შეადგენდა 17,918$-ს რაც აფრიკის მასშტაბით ერთ-ერთი საუკეთესო მაჩვენებელია,<ref name=\"cia\"></ref> ხოლო ადამიანის განვითარების ინდექსი საუკეთესო აქვს სუბსაჰარული აფრიკაში.<ref>Gross national income (GNI) – Nations Online Project. Nationsonline.org. Retrieved on 27 October 2016.</ref> ის არის აფრიკის კავშირის, სამხრეთი აფრიკის განვითარების საზოგადოების, ერთა თანამეგობრობის და გაერთიანებული ერების ორგანიზაციის წევრი.\n\nქვეყანამ გადაიტანა შიდსის მძიმე ეპიდემია. 2005-2013 წლებიდან ამ დაავადებით გამოწვეული სიკვდილიანობა (57 %-ით) და ახალშობილთა დაავადება მნიშვნელოვნად შემცირდა.<ref name=Gap></ref> მიუხედავად ყველა ძალისხმევისა ამ პერიოდზე დაავადებულთა რაოდენობა 290 000-დან 320 000-მდე გაიზარდა.<ref name=Gap /> 2014 წლის მიხედვით ბოტსვანა შიდსის გავრცელების მასშტაბით მესამე ქვეყანა იყო,<ref name= Avert></ref> თუმცა ბოლო წლებში ამ მიმართულებით სიტუაცია გაუმჯობესდა და დედისგან შვილზე გადაცემის სიხშირე შემცირდა.<ref></ref>\n\n== გეოგრაფია ==\n\n=== გეოგრაფიული მდებარეობა ===\nthumb|right|250px|ბოტსვანის რუკა.\nthumb|right|250px|ხედი თანამგზავრიდან.\nthumb|right|250px|ბოტსვანა.\nthumb|right|250px|ბოტსვანის ტოპოგრაფიული რუკა.\nბოტსვანა მდებარეობს სამხრეთ აფრიკაში. ქვეყნის ტერიტორია შეადგენს 581 730 კმ²-ს, მათ შორის ხმელეთის ფართობია — 566 730 კმ². ბოტსვანის სიგრძე ჩრდილო-აღმოსავლეთიდან სამხრეთ-დასავლეთის მიმართულებით შეადგენს 1110 კმ-ს, სამხრეთ-აღმოსავლეთიდან ჩრდილო-დასავლეთამდე — 960 კმ-ს.<ref name=\"geonations\"></ref> ქვეყანას აქვს საერთო საზღვრები სამხრეთში და სამხრეთ-აღმოსავლეთში სამხრეთ აფრიკის რესპუბლიკასთან (1840 კმ), ჩრდილოეთში და დასავლეთში ნამიბიასთან (1360 კმ), ჩრდილო-აღმოსავლეთში ზამბიასთან (1 კმ-ზე ნაკლები) და ზიმბაბვესთან (813 კმ). საზღვრების საერთო სიგრძე შეადგენს 4013 კმ-ს.<ref name=\"cia\"/>\n\n=== რელიეფი ===\nქვეყნის ტერიტორიის 70 % მდებარეობს კალაჰარის უდაბნოს გაუდინარი, თანდათანობით დადაბლებული ქვაბულში. საშუალო სიმაღლეა 800-1000 მ, დასავლეთ ნაწილში 1200 მ-მდე. რელიეფი ვაკეა, აღმოსავლეთში ოდნავ დაბორცვილი. ქვეყნის ყველაზე მაღალი წერტილი მდებარეობს ცოდილოს ბორცვებზე არსებულ მონალანონგ ჰილის მთაზე (1494 მეტრი), ყველაზე დაბალი — მდინარე ლიმპოპოსა და მდინარე შაშეს შეერთების რაიონში (513 მეტრი).<ref name=\"cia\"/>\n\nვრცელი პლატო, საშუალო სიმაღლით 1200 მეტრი, რომელიც გადაჭიმულია ქალაქ კანიეს ჩრდილოეთიდან ზიმბაბვეს საზღვრამდე, ქვეყანას ჰყოფს ორ ტოპოგრაფიულ რეგიონად. აღმოსავლეთის რეგიონი წარმოადგენს ბორცვებიან მხარეს, რომელიც დაფარულია ბუჩქებითა და ბალახოვანი საფარით. პლატოს დასავლეთით მდებარეობს ოკავანგოს დელტის ჭაობი და კალაჰარის უდაბნო.<ref name=\"topography\"></ref>\n\n=== ნიადაგი ===\nქვეყნის აღმოსავლეთი და ცენტრალური ნაწილის ნიადაგი შედგება მშრალი წითელი თიხოვანი — ''მოკატა''-სგან, რომელიც გვხვდება დაბლობებში, ან ცარცული და ქვიშოვანი ''ავანი''-სა და მოყავისფრო კლდოვანი ''სელოკო''-ს შერეული ნიადაგისგან, რომელიც გვხვდება ბორცვებზე და მის შემოგარენში. სელოკოს ნიადაგი ქვეყანაში საუკეთესოა მარცვლეული კულტურების მოსაყვანად. ნიადაგის ნაყოფიერება შეზღუდულია ნალექების დაბალი რაოდენობით. ალუვიალური ნიადაგი უძველესი ტბის ადგილას მოიცავს რუხ თიხოვან ნიადაგს დაჭაობებულ ადგილებში, რუხი-მწვანე მარილიან ნიადაგს ბოლსონებში, რუხი თიხოვანი ნიადაგიდან მოყვითალო ქვიშოვან ნიადაგამდე დაჭაობებული ადგილების ირგვლივ, ცარცულ ღია-რუხისფერ ნიადაგს ბოლსონების ირგვლივ. ასევე არსებობს რუხი და შავი თიხოვანი ნიადაგის რაიონები ადრე ნოტიო ადგილებში.<ref name=\"britannica\"></ref>\n\n=== სასარგებლო წიაღისეული ===\nქვეყნის წიაღში არსებობს სასარგებლო წიაღისეულის დიდი რაოდენობა, აღმოჩენილია ალმასის, ოქროს, ნავთობის, ნიკელის, სპილენძის, მანგანუმის, კობალტის, ტყვიის, თუთიის, ქვანახშირის, ასბესტის, გოგირდის, ტალკის, ბრომის საბადოები. ასევე არსებობს კალცინირებული და კაუსტიკური სოდის, პლატინის, ურანის, სუფრის მარილის, ვერცხლის და ქრომის საბადოები.\n\nსასარგებლო წიაღისეულს შორის ქვეყნის ეკონომიკისათვის ყველაზე უფრო დიდი მნიშვნელობა აქვს ალმასებს. 1967 წელს ორაპას დასახლებასთან, რომელიც მდებარეობს ქალაქ ფრანსისთაუნიდან 240 კმ-ში აღმოჩენილი იქნა პირველი კიმბერლიტური მილი, შემდგომში ასეთი მილები ნაპოვნი იქნა ლეტლჰაკანეს და ცვანენგას რაიონებში. ბოტსვანური ალმასები ცნობილია კარგი ხარისხის გამო, მათ შორის 30 % გამოიყენება იუველირული ნაკეთობების დასამზადებლად.\n\nსხვა დიდ სასარგებლო წიაღისეულების საბადოებს შორის გამოირჩევა: სპილენძ-ნიკელის საბადო ქალაქ სელები-პიკვესთან და მაღალხარისხიანი ქვანახშირის საბადო მამაბულას დასახლებასთან.\n\n=== წყლის რესურსები ===\nthumb|right|250px|[[ოკავანგოს დელტა]].\nბოტსვანის ყველაზე დიდი მდინარეა ოკავანგო. ქვეყნის ჩრდილო-დასავლეთში მდებარეობს მისი ქვედა დინება და ვრცელი შიდამატერიკული დელტა ფართობით დაახლოებით 16 ათასი კმ² (ადიდების დროს — 22 ათას კმ²-მდე). ოკავანგოს დელტა მდიდარია ტბებით, რომელთაგან ყველაზე დიდია მლაშე ტბა ნგამი. დელტებიდან არსებობს შრობადი მდინარე ბოტეტის (ბოტლეტლე) არარეგულარული ჩამონადენი ცკაუს მლაშე ტბის გავლით მსოფლიოში ერთ-ერთ მსხვილ, გაუდინარ, მლაშობ ნიადაგიან ქვაბულ — მაკგადიკგადში (ფართობი დაახლოებით 40 ათასი კმ²). ყველაზე უფრო წვიმიან წლებში ოკავანგოს დელტიდან ასევე არსებობს ჩამონადენი მდინარე ზამბეზიში.\n\nქვეყნის სამხრეთ-აღმოსავლეთში სამხრეთ აფრიკის რესპუბლიკის საზღვარზე მიედინებიან მდინარე ლიმპოპოს მარცხენა შენაკადები; ჩრდილო-აღმოსავლეთში — ჩრდილოეთის საზღვრის გასწვრივ მდინარე კუანდოს მარჯვენა შენაკადები. დანარჩენ ტერიტორიაზე არსებობენ მხოლოდ შრობადი მდინარეები, რომლებიც წყლით ივსებიან მხოლოდ წვიმიან სეზონში, ასევე ჩაუმდინარი მლაშე ტბები. ბოტსვანის მდინარეების უმრავლესობას სათავე აქვს ან სამხრეთ აფრიკის რესპუბლიკაში, ან ანგოლაში.<ref></ref>\n\nქვეყანაში არსებობს 2,9 კმ³ განახლებადი წყლის რესურსები, რომელთაგან 46 % გამოიყენება სოფლის მეურნეობისათვის. თითქმის ყველა ქალაქის მოსახლეობას და სოფლის მოსახლეობის 90 %-ს აქვს სუფთა წყლით სარგებლობის შესაძლებლობა.<ref name=\"environment\"></ref>\n\n=== კლიმატი ===\nქვეყნის დიდი ნაწილი მდებარეობს სუბტროპიკული კლიმატის სარტყელში, მკაფიოდ გამოხატული კონტინენტური კლიმატის სახით.<ref name=\"climatenations\"></ref> იანვარში ტემპერატურის საშუალო მაქსიმუმი შეადგენს 33&nbsp;°C-ს, ივლისში 22&nbsp;°C-ს, იანვრის საშუალო მინიმუმი 18&nbsp;°C-ს და ივლისის 5&nbsp;°C-ს.<ref name=\"climatenations\"/> იანვრის საშუალო ტემპერატურა მერყეობს 22&nbsp;°C-დან 27&nbsp;°C-მდე, ივლისის — 14&nbsp;°C-დან 16&nbsp;°C-მდე, ტემპერატურის სადღეღამისო ამპლიტუდა აღწევს 22&nbsp;°C-ს, ზამთარში (ივნისიდან სექტემბრის ჩათვლით) ზოგჯერ იცის სუსხიც. ბევრ რაიონებში ყველაზე უფრო ცხელი თვეა ოქტომბერი, ხოლო წვიმიანი სეზონის დასაწყისში, რომელიც რაიონების უმრავლესობაში დგება ნოემბერ-მარტში, საშუალო ტემპერატურა ეცემა 1,5-2&nbsp;°C-ით.\n\nწლის საშუალო ნალექების რაოდენობა შეადგენს 460 მმ-ს, მერყეობს 127 მმ-დან სამხრეთ-დასავლეთში 635 მმ-მდე ჩრდილო-აღმოსავლეთში. ნალექების თითქმის მთელი რაოდენობა მოდის ზაფხულის თვეებში (დეკემბრიდან მარტის ჩათვლით).<ref name=\"britannica\" /> ჰაერის ფარდობითი ტენიანობა ზაფხულის თვეებში შეადგენს 60-80 %-ს დილით და 30-40 %-ს შუადღისას, ზამთარში — 40-70 %-ს დილით და 20-30 %-ს შუადღისას.<ref name=\"climatetourism\"></ref> აგვისტოში იწყება დასავლეთის მიმართულების სეზონური ქარები, რომელიც ხშირად გადადის მტვრის ქარიშხალში.<ref name=\"climatenations\"/>\n\n=== ფლორა და ფაუნა ===\nმინი|[[ბარის ზებრა]], [[ოკავანგოს აუზი|ოკავანგო]].\nმინი|[[ბაობაბი]] (''Adansonia digitata'').\nქვეყნის დიდი ნაწილი უკავია გაუდაბნოებულ ხე-ბუჩქოვან სავანებს. ქვეყნის სამხრეთ-დასავლეთში გავრცელებულია ქვიშოვანი ნახევრადუდაბნოები სუკულენტური ბუჩქებით და ნახევარბუჩქებით. სამხრეთ აფრიკის რესპუბლიკის საზღვართან გვხვდება «ცოცხალი ქვები», სუპერსუკულენტური ლიტოპსის სახეობის წარმომადგენელი. ბოტსვანის აღმოსავლეთ და ჩრდილოეთ ნაწილში გავრცელებულია მარცვლოვანი სავანები, რომლებიც ნაწილობრივ გამოიყენება საქონლის საძოვრებად და მიწის დასამუშავებლად. ეს რაიონები განიცდიან ეროზიის და მარილიანი ნიადაგის ნეგატიურ ზემოქმედებას. ქვეყნის უკიდურესი ჩრდილოეთი დაფარულია მეჩხერი ტყით და პარკების სავანებით, რომლებშიც გავრცელებულია აკაციები, ბაობაბები, ეთიოპიური სკლეროკარიები (), მოკუტემოები, კომიფორები (), პურის ხეები და სხვა მცენარეები. აქ ასევე წარმოდგენილია, მაგრამ ნაკლები ხარისხით, გალერეული ტყეები მდინარის ხეობებში. ოკავანგოს დელტისთვის დამახასიათებელია ლერწმიანი, პაპირუსიანი და -იანი ტროპიკული ჭაობები.\n\nქვეყნის ცხოველთა სამყარო ეკუთვნის ეთიოპიური რეგიონის სამხრეთაფრიკულ ქვერეგიონს. ის მდიდარი და მრავალფეროვანია: სავანის სპილოები (მსოფლიოში ყველაზე დიდი პოპულაცია<ref name=\"elephant\"></ref>), ლომები, ჯიქები, ავაზები, ტურები, მურა და ხალებიანი აფთრები, ზებრები, კამეჩები, ჟირაფები, სხვადასხვა სახეობის ანტილოპები (გნუ, კანა, ძროხისებრი ანტილოპები, ორიქსი, დიდი კუდუ, სპრინგბოკი, სტენბოკები, დუკერები და სხვები).\n\nმრავალრიცხოვანი ფრინველები (აფრიკული სირაქლემა, შავი და ქოჩრიანი სავათი და სხვები), ხვლიკები, გველები (პითონები, ფარისებური კობრები, ჯუჯა ასპიტები, შავი მამბები და სხვები). ფეხსახსრიანებიდან გამოირჩევიან მორიელები.\n\nბოტსვანის მდინარეებში და ტბებში დაცურავენ მრავალი სახეობის თევზები, კერძოდ, გავრცელებულია ჩვეულებრივი ვეფხვისებური თევზი, ციხლიდები, აფრიკული კლარისებური ლოქო, წვერები და ბევრი სხვა.<ref></ref> ბოტსვანის ენდემებია თევზი Petrocephalus magnitrunci, რომელიც მიეკუთვნება -ს ოჯახს და დაცურავს მხოლოდ მდინარე ბოროში (Boro) — ოკავანგოს დელტის შემადგენელ ნაწილში.<ref name=\":0\"></ref> ბოტსვანის მდინარეებში ასევე ინტროდუქცირებულია კობრი, დიდპირიანი ქორჭილა, ნილოსის ტილაპია ().<ref name=\":0\" /><ref></ref>\n\nყველაზე უფრო მდიდარია ოკავანგოს დელტის ცხოველთა სამყარო, სადაც ბინადრობენ ბეჰემოთები, სიტატუნგის და წითურა ლიჩის ანტილოპები, ჩვეულებრივი წყლის თხა, აფრიკული ძერები, აფრიკული თევზის ბუები, ბოლოკარკაზები, ფლამინგოები, ყარყატები, ივეოსები, ყანჩების რამდენიმე სახეობა, იხვები, ჯუჯა ბატები, ნიანგები. მთლიანად მდინარის დელტაში დაფიქსირებულია ფრინველთა 500 სახეობა, თევზების 89 სახეობა, ძუძუმწოვრების 128 სახეობა, ქვეწარმავლების და ამფიბიების 150 სახეობა.<ref></ref>\n\n=== დაცული ტერიტორიები ===\nthumb|right|250px|ჩობეს ეროვნული პარკი\nმეცხოველეობის მზარდი განვითარების ტემპებთან და მთელი რიგი ანთროპოგენური ფაქტორების ნეგატიურ ზემოქმედებასთან დაკავშირებით, რომლებიც საფრთხეს უქმნიან მცენარეულობას და ცხოველთა სამყაროს, ბოტსვანაში გარემო პირობების დაცვისათვის შეიქმნა რამდენიმე ნაკრძალი და ეროვნული პარკი, რომლებსაც უკავიათ ქვეყნის საერთო ფართობის დაახლოებით 18 %.<ref name=\"environment\"/> მათ შორის ყველაზე დიდები არიან:\n* სენტრალ-კალაჰარის ნაკრძალი (ფართობი 52 800 კმ²) ფართობის მიხედვით ყველაზე დიდი ნაკრძალი.<ref name=\"Kalahari\"></ref> დაარსდა 1961 წელს ქვეყნის ცენტრში, იცავს სავანების და უდაბნოს ბუნების კომპლექსებს, მათთვის დამახასიათებელ ფაუნასთან ერთად. ამას გარდა, ნაკრძალის ტერიტორია მომთაბარე ხალხის — ბუშმენების საცხოვრებელი ადგილია;<ref name=\"calahari\"></ref>\n* ჩობეს ეროვნული პარკი (ფართობი 10 566 კმ²) ეროვნულ პარკად გამოცხადდა 1967 წელს (1967 წლამდე ჰქონდა ნაკრძალის სტატუსი). პარკი ცნობილია თავისი ბიონაირსახეობებით, მის ტერიტორიაზე შეიმჩნევა 4 განსხვავებული ეკოსისტემა, ბინადრობს სპილოების მსოფლიოში ყველაზე დიდი პოპულაცია;<ref></ref>\n* მორემის დაცული ტერიტორია მდებარეობს ოკავანგოს დელტის აღმოსავლეთ ნაწილში და უკავია 4871 კმ² ტერიტორიის ფართობი;<ref></ref>\n* გცვიჰაბას გამოქვაბულები მდებარეობენ ჩრდილო-დასავლეთი ოლქის ტერიტორიაზე.<ref></ref>\n\n== ისტორია ==\n=== ადრეული ისტორია ===\nმინი|ცეცხლის ხელით დანთება, [[ბუშმენები]], ბოტსვანა.\nთანამედროვე ბოტსვანის ტერიტორიაზე პირველად დასახლდნენ მონადირეები და საკვების შემგროვებლები, რომლებიც ლაპარაკობდნენ კოისანურ ენებზე. უძველესი ადამიანების სადგომები, რომლებიც აღმოჩენილია ცოდილოს ბორცვებზე, მიეკუთვნება ჩვენს წელთაღრიცხვამდე დაახლოებით XVIII საუკუნეს.<ref name=\"britannica\"/> ჩვენი წელთაღრიცხვის უკანასკნელი რამდენიმე საუკუნეების განმავლობაში ჩრდილოეთის ზოგიერთი ტომი გადავიდა მეცხოველეობაზე, რომლებიც საძოვრად იყენებდნენ შედარებით ნაყოფიერ მიწებს ოკავანგოს დელტის და მაკგადიკგადის ქვაბულის ირგვლივ.\n\nბოტსვანის თავდაპირველი მოსახლეობა იყო ბუშმენები და ჰოტენტოტები. ჩვენი წელთაღრიცხვის დასაწყისში სამხრეთ აფრიკაში ეკვატორის მხრიდან მოვიდა მიწადმოქმედი ბანტუს ხალხი, რის შემდეგაც დაიწყო რკინის ხანა. რკინის ხანის პირველი ძეგლები ბოტსვანაში მიეკუთვნება ჩვენი წელთაღრიცხვის დაახლოებით 190 წელს და სავარაუდოდ დაკავშირებულია მდინარე ლიმპოპოს ხეობაში მცხოვრებ ბანტუს ხალხთან. ჩვენი წელთაღრიცხვის 420 წელს მიეკუთვნება სკის მსგავსი ზოგიერთი სახლის ნანგრევი, მოლეპოლოლეს დასახლებასთან ახლოს. ასევე არსებობს VI საუკუნის მსგავსი აღმოჩენები ცოდილოს ბორცვზე.<ref name=\"britannica\"/>\n\nდაახლოებით 1095 წლიდან დაიწყო მორიტსანეს კულტურის გავრცელება, რომელიც უკავშირდება ბოტსვანის სამხრეთ-აღმოსავლეთს: მისი მატარებლები იყვნენ ბასუტოსა და ტსვანას ჯგუფის ტომის ხალხი, რომლებიც ბანტუს ხალხს კი ეკუთვნოდნენ, მაგრამ უფრო დაკავებული იყვნენ მეცხოველეობით, ვიდრე მიწადმოქმედებით. მატერიალური თვალსაზრისით ეს კულტურა ასევე შეიცავდა ნეოლითის ხანისა და აღმოსავლეთ ტრანსვაალის ბანტუს კულტურის (ლეიდენბერგის კულტურა) უძველესი კულტურების მონახაზებს. მორიტსანეს კულტურის გავრცელება დაკავშირებულია კგალაგადის ბელადების გავლენის ზრდასთან.<ref name=\"britannica\"/>\n\nVII—XIII საუკუნეებში ქვეყნის აღმოსავლეთში და ცენტრში დიდი გავლენა ჰქონდათ ტუტსის ხალხის ბელადებს, რომლებიც ეწეოდნენ აქტიურ ვაჭრობას მდინარე ლიმპოპოს აღმოსავლეთ სანაპიროზე. XIII საუკუნეში ეს ტერიტორიები გადავიდა მაპუნგუბვეს სახელმწიფოს, ხოლო შემდეგ — დიდი ზიმბაბვეს კონტროლ ქვეშ.<ref name=\"britannica\"/>\n\nდაახლოებით IX საუკუნიდან დაიწყო ბანტუს ხალხის სხვა ტომების, დღევანდელი ბაიეის და მბუკუშუს წინაპრების, შეღწევა ქვეყნის ჩრდილო-დასავლეთში.\n\n=== შუა საუკუნეების ისტორია ===\nმინი|ბრიტანული კოლონიზატორების ნახატი, „სოფელი ბოშუანა“, 1806.\nXIII საუკუნეში ტრანსვაალის დასავლეთ ნაწილში ძალების მოკრეფა დაიწყეს ბასუტოს და ტსვანას ტომის ბელადებმა. ბაროლონგის ტომის ბელადებმა დაიწყეს სერიოზული ზეწოლის განხორციელება კგალაგადის ტომის ხალხზე და აიძულებდნენ მათ ან დამორჩილებოდნენ, ან წასულიყვნენ შორს უდაბნოსკენ. XVII საუკუნის შუა პერიოდისთვის ბაროლონგის და კგალაგადის ტომის ბელადების ხელისუფლება გავრცელდა თანამედროვე ნამიბიის ტერიტორიამდე, ხოლო ცნობები ჰოტენტოტებთან (კოი-კოი) სპილენძის საბადოების გამო მათი კონფლიქტის შესახებ აღწევდა ნიდერლანდების კაპის კოლონიის დასახლებულ პუნქტებშიც კი.\n\nXVI საუკუნეს მიეკუთვნება საკუთრივ ტსვანას ტომის გამოყოფა ჰურუტშეს, კვენას და კგატლას დინასტიის ხელისუფლების ქვეშ, რომლებმაც XVII საუკუნის ბოლოს დააარსეს ნგვაკეტსეს სამეფო და დაიმორჩილეს ბაროლონგის და კგალაგადის ტომები. მალე მათ მოუწიათ შეჯახებოდნენ საგარეო მუქარას: ჯერ მათ თავს დაესხნენ ტომები, რომლებმაც ევროპულ გავლენას თავს დააღწიეს სამხრეთ-დასავლეთში, ხოლო მოგვიანებით მათ მოუწიათ ზულუსების გავლენის გავრცელების წინააღმდეგ ბრძოლა. 1826 წელს მოხდა ტსვანას და კოლოლოს ტომის ხალხებს შორის ბრძოლა, რის შედეგადაც დაიღუპა ბელადი მაკაბუ II. ტსვანას ტომმა შეძლო გაეძევებინა კოლოლოს ტომი შორს ჩრდილოეთში, სადაც ისინი მცირე ხნით დასახლდნენ. კოლოლოს ტომის ხალხი დასავლეთში აღწევდა თანამედროვე ნამიბიის ტერიტორიამდე (სადაც ისინი დაამარცხა ჰერეროს ტომის ხალხმა), ხოლო ჩრდილოეთში — ლოზის ტომის მიწებამდე მდინარე ზამბეზის ზედა დინებაში.<ref name=\"britannica\"/>\n\n=== XIX საუკუნე — ბეჩუანლენდი ===\nthumb|right|250px|1905 წლის სამხრეთ აფრიკის გერმანული რუკა. [[ბეჩუანლენდი]] ჯერ კიდევ არ არის გაყოფილი ჩრდილოეთ (პროტექტორატი) და სამხრეთ ნაწილად.\n1840-იან წლებში, ომების დამთავრების შემდეგ, ტსვანას ხალხის სახელმწიფოებმა — ნგვაკეტსემ, კვენამ, ნგვატომ და ტავანამ დაიწყეს საკუთარი გავლენის განმტკიცება რეგიონში, ასევე სპილოს ძვლით და აფრიკული სირაქლემის ბუმბულით ვაჭრობა კაპის კოლონიასთან სამხრეთში. ამავე დროს ბოტსვანის ტერიტორიაზე მოქმედება დაიწყეს ევროპელმა მისიონერებმა. იმ პერიოდის ტსვანას ხალხის ყველაზე უფრო გავლენიანი ბელადები იყვნენ სეჩელე (მართავდა 1829—1892 წლებში), რომელიც იყო ბრიტანელების მოკავშირე და მიიღო ქრისტიანობა დეივიდ ლივინგსტონის გავლენით, ასევე კჰამა III (მართავდა 1872—1873 და 1875—1923 წლებში), რომელიც ასევე ბრიტანელების მოკავშირე იყო. ბრიტანელები სარგებლობდნენ ამ ტერიტორიებით რათა გარს შემოევლოთ მტრულად განწყობილ ბურების რესპუბლიკებსა (ტრანსვაალის რესპუბლიკა და ორანჟის თავისუფალი სახელმწიფო) და შონას და ნდებელეს ხალხის სამეფოებისათვის<ref name=\"britannica\"/>.\n\n1867—1869 წლებში ქვეყანაში დაიწყო ოქროს მოპოვება ქალაქ ფრანსისთაუნთან ახლოს, მაგრამ სამხრეთ აფრიკაში ალმასების აღმოჩენის შემდეგ ოქროს ციებ-ცხელება აღმოჩნდა ხანმოკლე მოვლენა. 1880-იან წლებში განვითარება დაიწყო აფრიკის სამხრეთ-დასავლეთის გერმანულმა კოლონიზაციამ, რის გამოც ვითარება რეგიონში საკმაოდ დაიძაბა და 1885 წელს ტსვანას ხალხის ბელადებმა მიმართეს დიდი ბრიტანეთის სამეფოს დახმარების თხოვნით. 1885 წლის 31 მარტს გამოცხადდა დიდი ბრიტანეთის პროტექტორატი ტსვანას ხალხის მიწებზე, რომელსაც ეწოდა ბეჩუანლენდი<ref name=\"hist\"></ref>. ბეჩუანლენდის ჩრდილოეთი ნაწილი დარჩა დიდი ბრიტანეთის მმართველობის ქვეშ, ხოლო სამხრეთი — მიეკუთვნა კაპის კოლონიას. ბრიტანელებმა ხელუხლებელი დატოვეს ტომობრივი სტრუქტურები, ტომის ბელადებს რჩებოდათ საშინაო მმართველობის უფლებები, უზენაესი ბელადები ექვემდებარებოდნენ ბეჩუანლენდის ბრიტანელ კომისარს.\nმინი|[[ბეჩუანლენდის პროტექტორატი]]ს საფოსტო მარკა, 1960.\nბრიტანელები თავიდან ვარაუდობდნენ, რომ ბეჩუანლენდის პროტექტორატი იქნებოდა დროებითი წარმონაქმნი და შემდგომში, როგორც ბასუტოლენდი (ლესოთო) სვაზილენდის ჩათვლით, შევიდოდა როდეზიის ან სამხრეთ აფრიკის კავშირის შემადგენლობაში და ამიტომ 1895—1964 წლებში პროტექტორატის ადმინისტრაციული ცენტრიც იყო მაჰიკენგი, რომელიც მდებარეობდა კაპის პროვინციაში<ref name=\"britannica\"/>. ბეჩუანლენდის განვითარების სპეციალური პროგრამები არც განიხილებოდა. ამასთან მომპოვებელი მრეწველობის და სოფლის მეურნეობის რეფორმირების და განვითარების ცდები იწვევდა ტსვანას ხალხის ბელადების მკვეთრ პროტესტს, რომლებსაც არ სურდათ საკუთარ მიწაზე ევროპული გავლენის გაძლიერება<ref name=\"britannica\"/>.\n\nბეჩუანლენდის ტერიტორია დაყოფილი იყო 8 თვითმართვად ტომობრივ რეზერვაციად და თეთრკანიანი მოსახლეობის დასახლებების 5 ბლოკად, რომლებსაც ჰქონდათ ბრიტანეთის სამეფო გვირგვინის სტატუსი<ref name=\"britannica\"/>. პროტექტორატების ჩართვა სამხრეთ აფრიკის კავშირის შემადგენლობაში მუდმივად ჭიანურდებოდა და ბოლოს და ბოლოს, როდესაც სამხრეთ აფრიკის კავშირში დაიწყეს აპართეიდის რეჟიმის შემოღება, გადაწყდა არ გაეერთიანებინათ ეს ტერიტორიები. 1951 წელს შეიქმნა ერთობლივი საკონსულტაციო საბჭო, ხოლო 1961 წელს მიღებული იქნა კონსტიტუცია, რომელიც ითვალისწინებდა საკანონმდებლო კრების შექმნას, რომელსაც სათათბირო ხმის უფლება ექნებოდა.\n\nბეჩუანების ანტიკოლონიური ბრძოლა გამწვავდა XX საუკუნის 20-30-იან წლებში. მეორე მსოფლიო ომში 10 000 ბეჩუანი მონაწილეობდა. ომის შემდეგ აფრიკაში ეროვნულ-განმათავისუფლებელი მოძრაობის აღმავლობამ დიდი გავლენა მოახდინა ბეჩუანლენდის განმათავისუფლებელ მოძრაობაზე. 1960 წელს შეიქმნა პირველი პოლიტიკური პარტია — ბეჩუანლენდის სახალხო პარტია. 1962 წელს ბამანგვატოს ტომის ბელადმა სერეტსე კჰამამ შექმნა ბეჩუანლენდის დემოკრატიული პარტია.\n\n=== დამოუკიდებლობა ===\nდიდ ბრიტანეთს არ უნდოდა შეეცვალა ქვეყნის პოლიტიკური წყობა მანამდე, სანამ არ დაიწყო მისი ეკონომიკის დამოუკიდებელი განვითარება. 1964 წელს კოლონიალური ადმინისტრაცია დათანხმდა დამოუკიდებლობის გამოცხადების შესაძლებლობას. 1965 წელს შემოღებული იქნა თვითმმართველობა, ხოლო დედაქალაქი გადატანილი იქნა მაჰიკენგიდან სწრაფად აშენებულ გაბორონეში, 1966 წლის 30 სექტემბერს გამოცხადდა ბოტსვანის რესპუბლიკის დამოუკიდებლობა. პირველი პრემიერ-მინისტრი გახდა სერეტსე კჰამა, დამოუკიდებლობისათვის მოძრაობის ერთ-ერთი ლიდერი და ბამანგვატოს ტომის ბელადის გვირგვინის კანონიერი პრეტენდენტი. ის კიდევ ორჯერ იქნა არჩეული და გარდაიცვალა 1980 წელს, როდესაც მას პრეზიდენტის პოსტი ეკავა.\n\nდამოუკიდებელი ბოტსვანის ეკონომიკა დაფუძნებული იყო პროდუქციის ექსპორტზე (კერძოდ, ქვეყანაში აღმოჩენილი იქნა ალმასის საბადოები). ამ ექსპორტისაგან რომ მიეღოთ მაქსიმალური სარგებელი, 1969 წელს ხელისუფლებამ სამხრეთ აფრიკის რესპუბლიკასთან მიაღწია საბაჟო ხელშეკრულების პირობების შეცვლას. 1969 წლიდან ბოტსვანამ მნიშვნელოვანი როლის შესრულება დაიწყო რეგიონალურ პოლიტიკაში, ემყარებოდა ანტირასიზმის და ლიბერალური დემოკრატიის პრინციპებს და ამას უპირისპირებდა სამხრეთ აფრიკის რესპუბლიკის აპართეიდულ რეჟიმს. 1974 წელს ბოტსვანამ ზამბიასთან და ტანზანიასთან ერთად (მოგვიანებით მათ შეუერთდნენ ანგოლა და მოზამბიკი) შექმნეს ფრონტისპირა სახელმწიფოების ორგანიზაცია სამხრეთ აფრიკის რესპუბლიკის, ნამიბიის და სამხრეთ როდეზიის რეჟიმების წინააღმდეგ. 1980 წელს ის გარდაიქმნა სამხრეთ აფრიკის ქვეყნების განვითარების კოორდინაციის კონფერენციად, რომელიც 1992 წლიდან ცნობილია, როგორც სამხრეთ აფრიკის ქვეყნების განვითარების თანამეგობრობა<ref name=\"britannica\"/>.\n\nსერეტსე კჰამას შემდეგ ქვეყნის პრეზიდენტი გახდა ვიცე-პრეზიდენტი კვეტ მასირე, რომელიც შემდგომში ასევე კიდევ ორჯერ იქნა არჩეული. მასირე შეეჯახა, როგორც შიდა (უმუშევრობას და დიდ ეკონომიკურ სხვაობას ქალაქის და სოფლის მოსახლეობის ცხოვრების დონის მხრივ), ასევე საერთაშორისო პრობლემებს, როდესაც სამხრეთ აფრიკის რესპუბლიკის ჯარმა თავდასხმები დაიწყო ფრონტისპირა სახელმწიფოებზე. 1985 და 1986 წლებში გაბორონეზე ორი თავდასხმის შედეგად მოკლული იქნა 15 სამოქალაქო პირი. დიპლომატიური ურთიერთობა სამხრეთ აფრიკის რესპუბლიკასთან დამყარდა მხოლოდ 1994 წელს<ref name=\"britannica\"/>.\n\nკვეტ მასირე გადადგა 1998 წელს, ქვეყნის ლიდერი გახდა ფესტუს მოგაე. 1998 წელს ქვეყანაში შემოვიდა დაახლოებით 2400 დევნილი ნამიბიიდან, რამაც უარყოფითად იმოქმედა ორი ქვეყნის ურთიერთობაზე<ref name=\"britannica\"/>. 2008 წელს ფესტუს მოგაე ვადამდე გადადგა და პოსტი დაუთმო ვიცე-პრეზიდენტს და ქვეყნის პირველი პრეზიდენტის შვილს იან კჰამას, რომელმაც 2014 წლის ოქტომბერში ხელმეორედ გაიმარჯვა საპრეზიდენტო არჩევნებში. 2018 წლის 1 აპრილს ჩატარებული არჩევნების შედეგად პრეზიდენტად აირჩიეს ბოტსვანას დემოკრატიული პარტიის წარმომადგენელი მოკვეცი მისისი. ყველა წინა პრეზიდენტი ასევე ამ პარტიის წარმოამადგენელი იყო.<ref></ref>\n\n== პოლიტიკური მოწყობა ==\n\n=== სახელმწიფო წყობა ===\nბოტსვანა დემოკრატიული რესპუბლიკაა მრავალპარტიული სისტემით.\n\n==== აღმასრულებელი ხელისუფლება ====\nსახელმწიფოს მეთაური, მთავრობის მეთაური და უმაღლესი მთავარსარდალია პრეზიდენტი, რომელიც ირჩევა 5 წლის ვადით ეროვნული კრების ხმათა უბრალო უმრავლესობის საშუალებით. მას აქვს უფლება თანამდებობაზე დანიშნოს და გაანთავისუფლოს მინისტრთა კაბინეტი, ასევე ვიცე-პრეზიდენტი, გადაწყვიტოს ომის და მშვიდობის საკითხები, მოიწვიოს ეროვნული ასამბლეა, ვეტო დაადოს პარლამენტის მიერ მიღებულ კანონპროექტებს.\n\n==== საკანონმდებლო ხელისუფლება ====\nthumb|right|250px|პარლამენტის შენობა\nორპალატიანი პარლამენტი შედგება ეროვნული კრებისაგან და ბელადების პალატისგან. ეროვნული ასამბლეა შედგება 61 დეპუტატისგან, რომელთაგან 57 ირჩევა პირდაპირი არჩევნების გზით და 4 ინიშნება უმრავლესობაში მყოფი პარტიის მიერ. გადაწყვეტილების მიუღებლობის შემთხვევაში ეროვნული ასამბლეა შესაძლებელია დათხოვნილი იქნას პრეზიდენტის მიერ. პარლამენტის ყველა წევრი ირჩევა 5 წლის ვადით. ბელადების პალატა ძირითადად სათათბირო ორგანოა და შედგება 15 წევრისაგან, აქედან ყველაზე უფრო დიდი ტომების 8 ბელადი — მუდმივი წევრია, 4 — ირჩევა მცირე ოლქების მიერ 5 წლის ვადით და 3 — ინიშნება პალატის მიერ<ref name=\"cia\"/>.\n\n==== სასამართლო ხელისუფლება ====\nბოტსვანის სასამართლო სისტემა შედგება უმაღლესი სასამართლოსგან, სააპელაციო სასამართლოსგან და პირველი, მეორე და მესამე კლასის მაგისტრატურის სასამართლოებისგან. იუსტიციის მინისტრი ინიშნება ქვეყნის პრეზიდენტის მიერ და იგი ასევე იურიდიული სამსახურის კომისიის თავჯდომარეა, რომელიც პრეზიდენტს წარუდგენს მოსამართლეებად დასანიშნ კანდიდატურებს. იურიდიული სისტემა დაფუძნებულია რომაულ-ჰოლანდიურ და ადგილობრივ ჩვეულებრივ სამართალზე<ref></ref>. ქვეყანაში ასევე მუშაობენ ადგილობრივი სასოფლო ''კგოტლას'' საბჭოები, რომლებზეც განხილვის შედეგად გადაწყვეტილებებს იღებს მოსახლეობა<ref></ref>.\n\n=== პოლიტიკური პარტიები ===\nქვეყნის ყველაზე უფრო გავლენიანი პარტიაა ბოტსვანის დემოკრატიული პარტია, რომელიც დაარსდა ჯერ კიდევ ქვეყნის დამოუკიდებლობის მოპოვებამდე, რომელსაც მანამდე ბეჩუანალენდის დემოკრატიული პარტია ერქვა. ეს პარტია იმარჯვებდა ყველა არჩევნებში, რომელიც ჩატარდა ბოტსვანაში, დაწყებული 1966 წლიდან და ქვეყნის ყველა პრეზიდენტი იყო მისი წევრი<ref></ref>. დღეისათვის ქვეყანაში დარეგისტრირებულია ათზე მეტი პოლიტიკური პარტია, რომელთაგან ყველაზე გავლენიანია ბოტსვანის სახალხო პარტია (დაარსდა 1960 წელს), ბოტსვანის ეროვნული ფრონტი (დაარსდა 1966 წელს), ახალი დემოკრატიული ფრონტი (დაარსდა 2003 წელს), ბოტსვანის კონგრესის პარტია (დაარსდა 1998 წელს).\n\n=== საგარეო პოლიტიკა ===\nბოტსვანის საგარეო პოლიტიკის საფუძველია მიუმხრობლობის პრინციპი. 1966 წლის 17 ოქტომბრიდან ქვეყანა გაერთიანებული ერების ორგანიზაციის<ref></ref> და მისი ყველა სპეციალიზებული სააგენტოების წევრია, ატომური ენერგიის საერთაშორისო სააგენტოს და საერთაშორისო საზღვაო ორგანიზაციის გარდა<ref name=\"internations\"></ref>. ბოტსვანა ასევე აფრიკის კავშირის, მსოფლიო სავაჭრო ორგანიზაციის, სამხრეთაფრიკული საბაჟო კავშირის, «აღმოსავლეთ და სამხრეთ აფრიკის» პრეფერენციალური სავაჭრო ზონის, განვითარების აფრიკული ბანკის, ერთა თანამეგობრობის, ჯგუფი 77-ის, სამხრეთ აფრიკის ქვეყნების განვითარების თანამეგობრობის წევრია, ხელი მოაწერა საერთაშორისო საზღვაო სამართლის გაეროს კონვენციას<ref name=\"internations\"/>. შედის აფრიკის, კარიბის აუზის და წყნარი ოკეანის რეგიონის ქვეყნების საერთაშორისო ორგანიზაციაში.\n\nბოტსვანის მთავარი საგარეო პოლიტიკური პარტნიორებია სამხრეთ აფრიკის ქვეყნების განვითარების თანამეგობრობის სახელმწიფოები, რომლის შტაბ-ბინა მდებარეობს გაბორონეში. რეგიონის სხვა სახელმწიფოებთან ის მთავარ როლს თამაშობდა სამხრეთ როდეზიის პრობლემის გადაწყვეტაში, კარგი ურთიერთობა დაამყარა სამხრეთ აფრიკის რესპუბლიკასთან, იქ აპართეიდის რეჟიმის დამხობის შემდეგ. 1990-იან წლებში წარმოიშვა სასაზღვრო უთანხმოებები ნამიბიასთან მდინარე ოკავანგოს წყლის რესურსების გამოყენების გამო. ნამიბიის მთავრობა გეგმავდა მდინარის წყლების გამოყენებას ვინდჰუკის სასმელი წყლით მომარაგებისათვის, რაც ბოტსვანის ხელისუფლების აზრით აუცილებლად გამოიწვევდა მოსახლეობის რაოდენობის და დელტაში ცხოველთა პოპულაციის შემცირებას<ref name=\"water1\"></ref>. ამის შემდეგ ნამიბიამ წამოაყენა თავისი პრეტენზიები კუნძულ კასიკილი/სედუდუზე გაეროს საერთაშორისო სასამართლოში, მაგრამ ბოტსვანამ შეინარჩუნა თავისი უფლებები ამ კუნძულზე<ref></ref>.\n\n== შეიარაღებული ძალები ==\nდამოუკიდებლობის გამოცხადების მომენტში ბოტსვანას არ ჰყავდა შეიარაღებული ძალები. ბოტსვანის შეიარაღებული ძალები შეიქმნა 1977 წელს.<ref>Republic of Botswana – Government portal . Gov.bw. Retrieved on 27 October 2016.</ref> მისი უმაღლესი მთავარსარდალია ქვეყნის პრეზიდენტი.\n\n2007 წლის ნოემბერში ბოტსვანის შეიარაღებულ ძალებში ირიცხებოდა 9 ათასი ადამიანი, მათ შორის სამხედროთა რაოდენობა იყო 94,4 %. ხარჯები სამხედრო მიზნებისათვის შეადგენდა (2005 წელი) მთლიანი შიდა პროდუქტის 3,0 %-ს ანუ ფულადი გამოხატულებით ერთ სულ მოსახლეზე 177 აშშ დოლარი<ref name=\"brinfo\"></ref>. სამხედრო სავალდებულო ასაკი შეადგენს 18 წელს. 2005 წლის შეფასებით 18-დან 49 წლამდე ასაკის მამაკაცთა რაოდენობა შეადგენდა 350 649 ადამიანს, მათ შორის სამხედრო სამსახურისთვის ვარგისი იყო — 136 322 ადამიანი. 18 წლის ასაკს მიღწეული მამაკაცთა საშუალო ყოველწლიური რაოდენობა შეადგენს 21 103 ადამიანს<ref name=\"cia\"/>.\n\n== ადმინისტრაციული დაყოფა ==\nthumb|right|250px|ბოტსვანის ადმინისტრაციული რუკა.\nბოტსვანის ტერიტორია დაყოფილია 9 ოლქად:\n\n\n\nთავის მხრივ ოლქები იყოფიან 28 სუბოლქებად.<ref></ref>.\n\n== დემოგრაფია ==\n\nმინი|გოგონა [[ოკავანგოს დელტა]]დან.\n\n=== ძირითადი დემოგრაფიული მაჩვენებლები ===\n\n* მოსახლეობის რაოდენობა — 2 024 904 ადამიანი (2011 წლის აღწერა). \n* მოსახლეობის ზრდა — 1,9 % (2011 წლის აღწერა).\n* ქალაქის მოსახლეობა — 64,1 % (2011 წლის აღწერა).\n* შობადობა — 25,7 ბავშვი 1000 ადამიანზე (2011 წლის აღწერა).\n* სიკვდილიანობა — 6,25 ადამიანი 1000 მოსახლეზე. (2011 წლის აღწერა).\n* ბავშვთა სიკვდილიანობა — 27 ბავშვი 1000 დაბადებულიდან (2011 წლის აღწერა).\n* სიცოცხლის საშუალო ხანგრძლივობა — 68 წელი (მამაკაცების —  66 წელი, ქალების — 70 წელი) (2011 წლის აღწერა).\n* საშუალი ასაკი — 26,2 წელი (მამაკაცების —  25,2 წელი, ქალების — 26,8 წელი) (2011 წლის აღწერა).\n** 0-14 წელი: 660 014 ადამიანი (32,6 %);\n** 15-64 წელი: 1 264 053 ადამიანი (62,4 %);\n** 65 წელზე უფროსები: 100 837 ადამიანი (5,0 %) (2011 წლის აღწერა).\n* განათლება — საერთო 81,2 % (80,4 % მამაკაცები, 81,8 % ქალები) (2007 წლის შეფასება).\n* შიდსის ვირუსით დაავადება — 23,9 % (2007 წლის შეფასება).\n\n=== ეთნიკური ჯგუფები ===\nქვეყნის მოსახლეობის ეროვნულ შემადგენლობაში სჭარბობს ტსვანას ხალხი (79 %), შემდეგ მოდიან კალანგა (11 %), ბუშმენები (3 %), კგალაგადი (3 %), თეთრკანიანი ევროპელი ხალხი (3 %) და სხვები (1 %).\n\n2000 წლიდან ზიმბაბვეში ეკონომიკური მდგომარეობის გაუარესების გამო, ზიმბაბველების რაოდენობა ბოტსვანაში რამდენიმე ათეულ ათასამდე გაიზარდა.<ref></ref>\n\nბუშმენი მოსახლეობის 10 000 ადამიანზე ცოტა ნაკლები დღემდე ცხოვრობს მათი ტრადიციული მონადირე-შემგროვებლური ცხოვრების სტილით. 1990-იანი წლების შუა პერიოდიდან ბოტსვანის ცენტრალური ხელისუფლება ცდილობს განდევნოს ბუშმენები მათი საცხოვრებელი ისტორიული მიწებიდან.<ref>Stefan Lovgren (14 September 2004) African Bushmen Tour U.S. to Fund Fight for Land. ''National Geographic News.''</ref> გაეროს მაღალი თანამდებობის მქონე პირმა მკვიდრი მოსახლეობის უფლებების საკითხებში პროფესორმა ჯეიმზ ანაიამ თავის მოხსენებაში დაგმო ბოტსვანის ხელისუფლების მოქმედებები ბუშმენი მოსახლეობის მიმართ, რომელიც გამოქვეყნდა 2010 წლის თებერვალში.<ref></ref><ref></ref>\n\n=== ენა ===\n\nქვეყნის ოფიციალური ენებია ინგლისური (52 921 ადამიანი) და ტსვანა (1 484 598 ადამიანი). მოსახლეობა ასევე ლაპარაკობს სხვა ენებზეც, რომელთაგან ყველაზე უფრო გავრცელებულია:\n* კალანგა — 141 616 ადამიანი (2011 წლის აღწერა) ჩრდილო-აღმოსავლეთის ოლქში, ცენტრალური ოლქის აღმოსავლეთ ნაწილში. ყველაზე უფრო მეტად გავრცელებულია ''ლილიმას'' დიალექტი.\n* კგალაგადი — 65 375 ადამიანი (2011 წლის აღწერა);\n* ზეზურუ — 38 489 ადამიანი (2011 წლის აღწერა);\n* სარუა — 31 778 ადამიანი (2011 წლის აღწერა);\n* მბუკუშუ — 31 229 ადამიანი (2011 წლის აღწერა) ჩრდილო-დასავლეთის ოლქში;\n* ნდებელე — 18 959 ადამიანი (2011 წლის აღწერა) ჩრდილო-აღმოსავლეთის ოლქში;\n* ჰერერო — 18 710 ადამიანი (2011 წლის აღწერა) ჩრდილო-დასავლეთის ოლქში, ცენტრალურ ოლქში, განზის ოლქში, კგალაგადის ოლქში, კგატლენგის ოლქში;\n* აფრიკაანსი — 8082 ადამიანი (2011 წლის აღწერა) განზის ოლქში, კგალაგადის ოლქის სამხრეთ ნაწილში (განსაკუთრებით სამხრეთ აფრიკის რესპუბლიკის საზღვრის სიახლოვეს), კვენენგის ოლქში ტაკატოკვანეში;\n* სუბია — 6515 ადამიანი (2011 წლის აღწერა);\n* იეიი — 4181 ადამიანი (2011 წლის აღწერა) ჩრდილო-დასავლეთის და ცენტრალურ ოლქებში.\n\n=== რელიგია ===\n\n\n2007 წლის შეფასებით ქვეყნის მოსახლეობის დაახლოებით 70 % — ქრისტიანია<ref name=\"report\"></ref>, რომელთა შორის ყველაზე უფრო მრავალრიცხოვანები არიან ანგლიკანები, მეთოდისტები და სამხრეთ აფრიკის გაერთიანებული კონგერგაციონალური ეკლესიის მიმდევრები<ref name=\"report\"/>. ასევე ცხოვრობენ ლუთერანები, კათოლიკები, მორმონები, მეშვიდე დღის ადვენტისტები, იეჰოვას მოწმეები, ბაპტისტები, ჰოლანდიური რეფორმატორული ეკლესიის მიმდევრები, მენონიტები და სხვა ქრისტიანული კონფესიების წარმომადგენლები<ref name=\"report\"/>.\n\nორმოცდაათიანელები (43 ათასი ადამიანი<ref></ref>) გაერთიანებული არიან ორმოცდაათიანელთა პროტესტანტულ ეკლესიაში (36 ათასი ადამიანი<ref></ref>), წმინდანთა ორმოცდაათიანელთა ეკლესიაში<ref>Pentecostal Holiness Church South Africa</ref>, ღმერთის ასამბლეაში<ref></ref><ref>AoG — Botswana</ref> და ქრისტე ღმერთის ეკლესიაში<ref></ref>.\n\n2011 წლის აღწერის თანახმად ისლამის მიმდევრები ბოტსვანაში შეადგენენ მთელი მოსახლეობის დაახლოებით 0,7 %-ს — უპირატესად სამხრეთ აზიიდან ჩამოსულებს, 0,3 % ინდუიზმის, ხოლო დაახლოებით 0,1 % — ბაჰაიზმის რელიგიის აღმსარებელია. მოსახლეობის 4,1 % ბადიმოს — ადგილობრივი ტრადიციული რელიგიის მიმდევარია. მოსახლეობის დაახლოებით 15,3 % ათეისტია.\n\n== ეკონომიკა ==\n\nმინი|ბოტსვანას ექსპორტის გრაფიკული გამოსახულება.\nბოტსვანის ეკონომიკის განვითარების ისტორია ითვლება ერთ-ერთ ყველაზე წარმატებულად აფრიკაში. მას აქვს მსოფლიოში ერთ-ერთი ყველაზე სწრაფად მზარდი მშპ. ერთ სულ მოსახლეზე.<ref>US Department of State website, Background Note: Botswana, May 2009. Retrieved 7–23–09.</ref> დამოუკიდებლობის მოპოვების შემდეგ უღარიბესი ქვეყნიდან საშუალო შემოსავლის ქვეყანად გადაიქცა. აფრიკის მასშტაბით მისი მსყიდველობითი უნარის პარიტეტი მეთხეა, რაც დაახლოებით მექსიკის ცხოვრების დონეს შეესაბამება.<ref></ref>\n\nქვეყნის ეკონომიკა 1970-იან წლებამდე პრაქტიკულად მთლიანად დაფუძნებული იყო მეცხოველეობაზე, სანამ ბოტსვანა გახდებოდა ალმასებისა და სხვა სასარგებლო წიაღისეულის ექსპორტიორი. 1966—1997 წლებში ალმასის მოპოვების სწრაფმა ზრდამ ბოტსვანას შესაძლებლობა მისცა მიეღწია ეკონომიკის განვითარების მაღალი ზრდისთვის (საშუალო წლიური ზრდა 9,2 %), რის შემდეგაც ქვეყნის ეკონომიკაზე გავლენა იქონია აზიის ფინანსურმა კრიზისმა. 2000 წელს ეკონომიკის ზრდის დონემ შეადგინა 7,7 %, ინფლაციამ 10 %<ref name=\"economynat\"></ref>. 2004 წელს ინფლაციამ შეადგინა 7 %<ref name=\"cia\"/>. შედარებით განვითარებული ინფრასტრუქტურის მიუხედავად (კარგი ავტოგზები, კომუნიკაციების გამართული სისტემა) ქვეყანაში არსებობს მუშა ძალის ტექნიკური ცოდნის უკმარისობა<ref name=\"economynat\"/>.\n\n2007 წელს მთლიანი ეროვნული პროდუქტი შეადგენდა 10 991 მილიონ ამერიკულ დოლარს, 5840 ამერიკულ დოლარს ერთ სულ მოსახლეზე, მსყიდველობითი უნარის პარიტეტის მიხედვით 12 420 ამერიკულ დოლარს ერთ სულ მოსახლეზე<ref name=\"brinfo\"/>. ბიუჯეტის საშემოსავლო ნაწილი 2005—2006 წლებში შეადგენდა 21 697 300 000 პულას, ხარჯვითი ნაწილი 20 122 200 000 პულას<ref name=\"brinfo\"/>. უმუშევრობის ოფიციალური დონე შეადგენს 23,8 %-ს, მაგრამ რეალური დონე უახლოვდება 40 %-ს<ref name=\"cia\"/>.\n\nქვეყანაში წარმოებული ძირითადი პროდუქტებია (წელიწადში)<ref name=\"brinfo\"/>:\n* მიწათმოქმედება (2007 წელი): ფესურა და გორგლიანი პროდუქტები — 93 000 ტონა, სორგო — 33 000 ტონა, პარკოსნები — 17 500 ტონა, სიმინდი — 12 000 ტონა, მზესუმზირის მარცვლები — 7000 ტონა;\n* მეცხოველეობა და თევზჭერა (2007 წელი): მსხვილი რქოსანი საქონელი — 3,1 მილიონი, თხა — 1,96 მილიონი, ცხვარი — 300 ათასი, მატყლის წარმოება (2005 წელი) — 765 750 მ³, თევზეული პროდუქცია (2005 წელი) — 132 ტონა;\n* სასარგებლო წიაღისეულის მოპოვება (2006 წელი): სოდა — 255 677 ტონა, ნიკელის მადანი (ლითონის შემადგენლობა) — 38 000 ტონა, სპილენძის მადანი (ლითონის შემადგენლობა) — 24 300 ტონა, ალმასი — 34 293 000 კარატი;\n* მრეწველობა (2004 წელი): სასმელები — 50 მილიონი ამერიკული დოლარი, გადაადგილების ძრავიანი საშუალებები (1997 წელი) — 33 მილიონი ამერიკული დოლარი, ტექსტილი — 12 მილიონი ამერიკული დოლარი, ტყავი — 2 მილიონი ამერიკული დოლარი.\n\n=== მრეწველობა ===\nქვეყნის ეკონომიკის საფუძველია ალმასების მოპოვება, რომელიც 2000 წელს შეადგენდა მთლიანი ეროვნული პროდუქტის 33 %-ს, ბიუჯეტის საშემოსავლო ნაწილის 45 %-ს და ქვეყნის ექსპორტის 75 %-ს. ბოტსვანა მსოფლიოში ალმასების ერთ-ერთი წამყვანი მომპოვებელია, მსოფლიოში უკავია პირველი ადგილი მოპოვებული ალმასების ღირებულებით<ref name=\"mining\"></ref>. ქვეყანაში მდებარეობს ყველაზე მსხვილი ალმასის კარიერი — ჯვანენგი. მისი მოპოვება დაიწყო 1971 წელს De Beers-ის კომპანიასთან თანამშრომლობით<ref name=\"economynat\"/>. 2006 წელს ქვეყანაში ალმასების საერთო წარმოება შეადგენდა 34 293 ათას კარატს<ref name=\"brinfo\"/>. 2015 წელს ცენტრალური ბოტსვანის ჩრდილოეთ ნაწილში მდებარე საბადოზე, აღმოჩენილი იქნა 1111 კარატიანი ალმასი — ყველაზე დიდი უკანასკნელ ას წელიწადში და სიდიდით მეორე მთელ მსოფლიოში აღმოჩენილი ალმასების ისტორიაში.\n\nბოტსვანა ასევე აწარმოებს სპილენძის და ნიკელის საბადოებს, ქვანახშირს, სოდას, აქვს პლატინის, ოქროს და ვერცხლის მარაგი<ref name=\"economynat\"/>.\n\nბოტსვანაში არსებობს არც თუ ისე დიდი, მაგრამ დინამიურად განვითარებადი სამრეწველო სექტორი<ref name=\"indusrty\"></ref>, რომელიც შეადგენს მთლიანი ეროვნული პროდუქტის 4 %-ს<ref name=\"brinfo\"/>. 1990-იანი წლების განმავლობაში ამ სექტორის ზრდის დონემ საშუალოდ შეადგინა 3,8 %. მრეწველობა ძირითადად ორიენტირებულია ტექსტილის, სასმელების, ქიმიური ნივთიერებების, ლითონების, პლასტიკების და ელექტროპროდუქციის წარმოებაზე. მიუხედავად მრეწველობის ზრდის დინამიური ტემპებისა, ის შეზღუდულია ქვეყნის მცირე შიდა ბაზრით, არასაკმარისად განვითარებული ინფრასტრუქტურით, იმპორტზე დამოკიდებულებით და არაკვალიფიკაციური მუშა ძალით<ref name=\"indusrty\"/>.\n\n=== სოფლის მეურნეობა ===\nქვეყნის მთელი ტერიტორიის მხოლოდ 0,7 % უკავია სახნავ მიწებს<ref name=\"agriculture\"></ref>. სოფლის მეურნეობის ძირითადი პრობლემებია მისი წარმოების ტრადიციული მეთოდები და ხშირი გვალვები. სასოფლო-სამეურნეო მიწების ძირითადი ნაწილი მდებარეობს ქვეყნის აღმოსავლეთში. ძირითადი მოსაყვანი მარცვლეული კულტურებია სორგო, სიმინდი და ფეტვი, ასევე მცირე მოცულობით მოჰყავთ ვინია (ლობიოს ერთ-ერთი სახეობა), პარკოსნები და სხვა კულტურები. 2007 წელს წარმოებული იქნა 33 000 ტონა სორგო და 12 000 ტონა სიმინდი<ref name=\"brinfo\"/>, მაგრამ სორგოს და მარცვლეულის წარმოება უზრუნველყოფს მოთხოვნების მხოლოდ 10 %-ს. 2001 წელს ბოტსვანამ მოახდინა 174 198 ტონა მარცვლეულის იმპორტი საერთო ღირებულებით დაახლოებით 53 მილიონი აშშ დოლარი. მარცვლეულის ძირითადი იმპორტი შემოდის ზიმბაბვედან და სამხრეთ აფრიკის რესპუბლიკიდან<ref name=\"agriculture\"/>. ქვეყანაში მოქმედებს მთელი რიგი სამთავრობო პროგრამები, რომლებიც მიმართულია ფერმერების მეურნეობების დასახმარებლად. ტარდება კვლევები სოფლის მეურნეობის სამუშაოების ჩატარებისას ნიადაგისათვის ზიანის მიუყენებლად, მარცვლეულის მოსავლიანობის ასამაღლებლად<ref name=\"agriculture\"/>.\n\nმეცხოველეობა ასევე ეკონომიკის მნიშვნელოვანი სექტორია — ხორცის პროდუქცია, რომლის დიდი ნაწილი იყიდება სამხრეთ აფრიკის რესპუბლიკაში და დასავლეთ ევროპაში, ექსპორტის ერთ-ერთი მთავარი დარგია<ref name=\"animal\"></ref>.\n\n=== ენერგეტიკა ===\nქვეყანაში წარმოებული ელექტროენერგიის ძირითად ნაწილს გამოიმუშავებს 1970 წელს დაარსებული კომპანია Botswana Power Corporation. ქვეყანაში ყველაზე უფრო დიდი თბოელექტროსადგურები მდებარეობენ მორუპოლში (სიმძლავრით 123 მეგავატი) და სელები-პიკვაში (60 მეგავატი)<ref name=\"energy\"></ref>.\n\nელექტროენერგიის საერთო წარმოება 2000 წლისათვის შეადგენდა 500 მილიონ კვტ·სთ-ს, რაც 1972 წლის დონეს აღემატებოდა 15-ჯერ, იმავე წელს ელექტროენერგიის მოხმარება შეადგენდა 1500 მილიონ კვტ·სთ-ს<ref name=\"energy\"/>. 2005 წელს ელექტროენერგიის წარმოება შეადგენდა 912 მილიონ კვტ·სთ-ს, მოხმარება კი 2602 მილიონ კვტ·სთ-ს<ref name=\"brinfo\"/>. 1990-იანი წლებიდან ქვეყნის ენერგოსისტემა შედის აფრიკის სამხრეთის ერთიან ენერგოსისტემაში, მოთხოვნადი ელექტროენერგიის დიდი ნაწილის იმპორტირება ხდება სამხრეთ აფრიკის რესპუბლიკიდან. ქვანახშირის მოპოვება, რომელიც ძირითადად მოიპოვება მორუპოლში, პრაქტიკულად უზრუნველყოფს შიდა მოთხოვნებს და შეადგენდა 888 ათას ტონას 1998 წელს<ref name=\"energy\"/>, 962 ათას ტონას 2006 წელს<ref name=\"brinfo\"/>.\n\n=== ტრანსპორტი და კომუნიკაციები ===\nthumb|right|250px|ბოტსვანის სარკინიგზო რუკა\n2002 წლისთვის ქვეყანაში რკინიგზის სიგრძე შეადგენს 888 კმ-ს (ლიანდაგის სიგანე 1067 მმ), მგზავრთა ყოველწლიური გადაყვანა შეადგენს 106 მილიონ მგზავრს-კმ-ზე, ტვირთების გადატანა შეადგენს 747 მილიონ ტონას-კმ-ზე (2001 წელი)<ref name=\"brinfo\"/>. ბოტსვანაში ძირითადი მაგისტრალური სარკინიგზო ხაზი, სიგრძით 641 კმ, მიდის სამხრეთაფრიკული კეიპტაუნიდან ზიმბაბვეს ბულავაიომდე და ერთმანეთთან აერთებს ლობატსეს, გაბორონეს და ფრანსისთაუნს. ორი ხაზი საერთო სიგრძით 71 კმ აერთებს მორუპულეს ქვანახშირის შახტებს და სელები-პიკვეს სპილენძის და ნიკელის კომპლექსს ძირითად მაგისტრალურ ხაზთან. 1991 წელს აშენდა ხაზი სიგრძით 165 კმ, რომელმაც ერთმანეთთან შეაერთა სუა-პანი და ფრანსისთაუნი<ref name=\"transportnat\"></ref>. რკინიგზის ძირითადი ოპერატორია კომპანია Botswana Railways<ref></ref>.\n\nსაავტომობილო გზების საერთო სიგრძე შეადგენს 24 455 კმ-ს, რომელთაგან 33 % მყარსაფარიანია<ref name=\"brinfo\"/>. ბიტუმის გზები დაგრძელდა ზამბიის და ზიმბაბვეს საზღვრებამდე, რათა შემცირებულიყო ბოტსვანის ეკონომიკური დამოკიდებულება სამხრეთ აფრიკის რესპუბლიკაზე<ref name=\"transportnat\"/>. 2005 წელს ქვეყანაში დარეგისტრირებული იყო 82 056 ავტომანქანა, 74 387 სატვირთო მანქანა და ავტობუსი<ref name=\"brinfo\"/>.\n\n2001 წლის მდგომარეობით ქვეყანაში მოქმედებს 92 აეროპორტი და ასაფრენი მოედანი, რომელთაგან 10-ის ასაფრენ-დასაჯდომი ზოლი მყარი საფარით არის აღჭურვილი. სახელმწიფო კომპანია Air Botswana ახორციელებს რეგულარულ რეისებს ფრანსისთაუნიდან, გაბორონედან, მაუნიდან და სელები-პიკვედან. ხორციელდება საერთაშორისო რეისები იოჰანესბურგში, მბაბანეში და ჰარარეში<ref name=\"transportnat\"/>. ამ კომპანიის მიერ მგზავრთა გადაყვანა წელიწადში შეადგენს 96 მილიონ მგზავრს-კმ-ზე, ტვირთების გადატანა შეადგენს 300 ათას ტონა-კმ-ს<ref name=\"brinfo\"/>.\n\nქვეყნის 1000 მოსახლეზე მოდის 758 ფიჭური (აბონენტთა რაოდენობა) და 78 სტაციონარული ტელეფონი (2007 წელი), 49 პერსონალური კომპიუტერი (2005 წელი), ინტერნეტის ქსელის 43 მომხმარებელი (2007 წელი)<ref name=\"brinfo\"/>.\n\n=== ტურიზმი ===\n2000 წელს ტურიზმიდან შემოსავლებმა შეადგინა 313 მილიონი აშშ დოლარი<ref name=\"tourism\"></ref>, 2006 წელს — 537 მილიონი აშშ დოლარი<ref name=\"brinfo\"/>. ტურისტებს შორის ყველაზე უფრო პოპულარულია ქვეყნის ეროვნული პარკები და ნაკრძალები, კალაჰარის უდაბნო, ცოდილოს ბორცვები. 1999 წლის მდგომარეობით ქვეყანაში იყო 2100 სასტუმროს ნომერი 3720 საწოლით. 1999 წელს ბოტსვანას ესტუმრა 843 314 ტურისტი, რომელთაგან 720 000 ჩამოვიდა აფრიკის სხვა ქვეყნებიდან<ref name=\"tourism\"/>. 2003 წელს აშშ-ის სახელმწიფო დეპარტამენტმა შეაფასა ერთი დღის ყოფნის ხარჯი გაბორონეში 129 აშშ დოლარად, კასანეში — 125 აშშ დოლარად, სხვა რეგიონებში — 50 აშშ დოლარად<ref name=\"tourism\"/>.\n\n=== ფულადი ერთეული ===\nპულა ბოტსვანის ვალუტის სახით შემოღებული იქნა 1976 წელს და ფულად ბრუნვაში შეცვალა სამხრეთაფრიკული რანდი. 1 პულა შეადგენს 100 ტჰებეს. ბრუნვაში შემოღებული იქნა 1, 5, 10, 25, 50 ტჰებეს და 1 პულას ნომინალის მონეტები და 1, 2, 5, 10 და 20 პულას ნომინალის ბანკნოტები.\n\n=== საგარეო ეკონომიკური კავშირები ===\nმინი|ბოტსვანას სავაჭრო პარტნიორები 2004 წელს.\nიმპორტი (2005 წელი): 3 247 000 აშშ დოლარი (მანქანის მოწყობილობები და აპარატები — 16,3 %, საკვები პროდუქტები, სასმელები და თამბაქო — 13,7 %, მინერალური საწვავი — 13,3 %, სატრანსპორტო მოწყობილობები — 12,5 %, ქიმიური და რეზინის პროდუქცია — 11,9 %). ძირითადი ექსპორტიორები: სამხრეთაფრიკული საბაჟო კავშირის ქვეყნები — 85,1 %, ევროპის ქვეყნები — 6,5 %, ზიმბაბვე — 1,5 %<ref name=\"brinfo\"/>.\n\nექსპორტი (2005 წელი): 4 395 000 აშშ დოლარი (ალმასი — 75,1 %, სპილენძის და ნიკელის საბადოები — 10,3 %, ტექსტილი — 5,0 %, ხორცის პროდუქცია — 1,7 %). ძირითადი იმპორტიორები: ევროპის ქვეყნები — 77,0 % (მათგან დიდი ბრიტანეთი — 75,7 %), სამხრეთაფრიკული საბაჟო კავშირის ქვეყნები — 9,0 %, ზიმბაბვე — 4,1 %<ref name=\"brinfo\"/>.\n\n== სოციალური სფერო ==\n=== ჯანდაცვა ===\nბოტსვანაში მოქმედებს მთელი რიგი სახელმწიფო და კერძო საავადმყოფოები. სახელმწიფო საავადმყოფოები დაყოფილია სამ ჯგუფად ავადმყოფობის სიმძიმის მიხედვით. 3 ყველაზე დიდი საავადმყოფო მდებარეობს გაბორონეში, ფრანსისთაუნში და ლობატსეში<ref></ref>. 2006 წელს ქვეყანაში იყო 526 ექიმი (1 ექიმი 3346 ადამიანზე), საავადმყოფოებში 3911 საწოლი ადგილი (1 ადგილი 450 ადამიანზე)<ref name=\"brinfo\"/>. ჯანდაცვის საერთო ხარჯები 2006 წელს შეადგენდა მთლიანი ეროვნული პროდუქტის 7,2 %-ს<ref></ref>.\n\n2007 წლის შეფასებით მოზრდილი მოსახლეობის 23,9 %-ს (15—49 ასაკი) აქვს აივ-ინფექცია<ref name=\"brinfo\"/>, ყოველწლიურად შიდსისაგან კვდება 26 ათასი ადამიანი (2001 წელი)<ref name=\"health\"/>, მისი გავრცელების დონის მიხედვით ბოტსვანას უკავია მეორე ადგილი მსოფლიოში სვაზილენდის შემდეგ. შიდსთან ერთად ქვეყანაში ძირითადი დაავადებებია მალარია და ტუბერკულოზი, 1999 წელს დაფიქსირებული იყო ტუბერკულოზის 702 შემთხვევა 100 ათას მოსახლეზე, 2000 წელს 5 წლამდე ასაკის ბავშვების 17 % დაავადებული იყო მალარიით<ref name=\"health\"></ref>.\n\n=== განათლება ===\nthumb|right|250px|ბოტსვანის უნივერსიტეტის კორპუსი.\n2005 წლის მონაცემებით ქვეყნის მოსახლეობის განათლების დონე 15 წელზე უფროსი ასაკის მოსახლეობაში შეადგენდა 78,6 %-ს, მამაკაცებს შორის — 78,6 %-ს, ქალებს შორის — 84,1 %-ს<ref name=\"brinfo\"/>.\n\nქვეყანაში პირველი ევროპული ტიპის სკოლები იქმნებოდა ლონდონის მისიონერთა საზოგადოების მიერ XIX საუკუნის დასაწყისში. 1961 წლამდე დაწყებითი სკოლების დაფინანსება მთლიანად ხორციელდებოდა ადგილობრივი ტომების ხარჯზე, ამასთან ზოგიერთი ტომი განათლებაზე ხარჯავდა საკუთარი ბიუჯეტის 70 %-მდე თანხებს. 1985—1994 წლების პერიოდში ქვეყნის ხელისუფლებამ რეალიზაცია გაუკეთა საშუალო სკოლების მშენებლობის პროგრამას, უკვე 1999 წელს დაწყებითი სასკოლო ასაკის ბავშვთა 84 % დადიოდა დაწყებით სკოლებში, შესაბამისი ასაკის ბავშვთა 59 %  — საშუალო სკოლებში. სწავლების პირველი ოთხი წელიწადი მიმდინარეობს ტსვანას ენაზე, ხოლო შემდეგ ინგლისურ ენაზე<ref></ref>. დაწყებითი განათლება გრძელდება 7 წელიწადი, საშუალო განათლება მიმდინარეობს ორ ეტაპად — სამი და ორი წელი. ქვეყნის ხელისუფლება უზრუნველყოფს უფასო განათლებას საშუალო განათლების დაწყებით და პირველ ეტაპზე<ref name=\"edu\"></ref>.\n\nუმაღლესი განათლების სისტემაში შედის ბოტსვანის უნივერსიტეტი გაბორონეში და ასევე ბოტსვანის სოფლის მეურნეობის კოლეჯი<ref name=\"edu\"/>.\n\n\n¹ <small>ბოტსვანის უნივერსიტეტის მონაცემები</small>\n\n== მასმედია ==\nქვეყნის კონსტიტუციაში განმტკიცებულია სიტყვის თავისუფლება და ბოტსვანის ხელისუფლება მხარს უჭერს ამ პრინციპს, თუმცა ოპოზიცია ზოგჯერ აცხადებს, რომ მათი საეთერო დრო რადიომაუწყებლობაში შეზღუდულია<ref name=\"smi\"></ref>. სახელმწიფო ტელევიზია ჩაისახა შედარებით გვიან — 2000 წელს გახსნილი ტელეარხით ''Botswana Television (BTV)'', ქვეყანაში ასევე მოქმედებს კერძო სატელევიზიო არხი ''Gaborone Television'', რომელიც ეკუთვნის კომპანია ''GBC (Gaborone Broadcasting Company)''<ref name=\"smi\"/>. მთავარი მასმედიის საშუალებებია რადიოსადგურები — სახელმწიფო ''Radio Botswana'' და კერძო ''Yarona FM'', ''Gabz FM'', ''Duma FM''<ref name=\"smi\"/>.\n\nბეჭვდითი მასმედიის გავრცელება ძირითადად შემოიფარგლება ქალაქებით. ყველაზე უფრო ცნობილი გაზეთებია ''Daily News'', ''Botswana Guardian'', ''Botswana Gazette'', ''Mmegi/The Reporter'', ''Sunday Standard'', ''The Midweek Sun'', ''The Voice''. მოქმედებს სახელმწიფო ახალი ამბების სააგენტო ''Botswana Press Agency''<ref name=\"smi\"/>.\n\n== კულტურა ==\n=== სახვითი ხელოვნება და ხელნაკეთობები ===\nthumb|right|250px|კლდეზე მხატვრობა [[ცოდილო]]ში\nბოტსვანაში სახვითი ხელოვნების ყველაზე უფრო ძველი ძეგლია ცოდილოს კლდეზე ნახატი ქვეყნის ჩრდილო-აღმოსავლეთში, რომელიც შედგება 4500-ზე მეტი ნახატისაგან კალაჰარის უდაბნოს ტერიტორიაზე დაახლოებით 10 კმ² ფართობზე<ref></ref>. მათზე სქემატურად გამოსახულია სხვადასხვა ცხოველები (ზებრები, ვეშაპები, მარტორქები და პინგვინები), ადამიანები, რიტუალური ცეკვის სცენები.\n\nქვეყანაში ბევრი თანამედროვე მხატვარია, რომელთა ტილოები იყიდება მაღაზიებში, ასევე გამოფენილია გაბორონეს და ფრანსისთაუნის ექსპოზიციებზე, რომელთაგან ყველაზე უფრო ცნობილია ეროვნული მუზეუმის ექსპოზიცია<ref name=\"arts\"></ref>.\n\nბოტსვანის ხელნაკეთობებს შორის ყველაზე უფრო მეტად ცნობილია კალათების წარმოება, რომლებიც მზადდება პალმა ''მოკოლვანესაგან'' (''Hyphaene petersiana''), რომელიც ჯერ თხლად იჭრება და შემდეგ იხარშება მიწის ფერ ნატურალურ შესაღებ ნივთიერებებში<ref name=\"arts\"/>. სხვა ხელნაკეთობებს შორის გავრცელებულია ხეზე თლა (რიტუალური ნიღბების და სხვადასხვა საშინაო საყოფაცხოვრებო ნივთების დამზადება, მათ შორის გრძელსახელურიანი კოვზები ანთროპოლოგიური და ზოომორფული ფიგურების სახით), მექოთნეობა (სტატუეტების და კერამიკული ჭურჭლის დამზადება, ცხოველების და ფრინველების ფიგურებით მორთული), ხალიჩების დამზადება ცხოველების ტყავისაგან, ჭურჭლის დამზადება გამომშრალი გოგრისაგან<ref name=\"arts\"/>.\n\n=== ლიტერატურა ===\nბოტსვანაში გამოცემული პირველი წიგნი იყო XIX საუკუნის ბიბლია. ქვეყანაში ადრე ლიტერატურა ვითარდებოდა თარგმანის მეშვეობით — ზოგიერთმა მთარგმნელმა, რომლებიცაა სოლ პლატიე და ლ. დ. რადიტლადი, ტსვანას ენაზე გადათარგმნეს უილიამ შექსპირის მთელი რიგი პიესები. ბოტსვანის მწერლებს შორის ყველაზე უფრო ცნობილია ბესი ჰიდი, რომელიც დაიბადა სამხრეთ აფრიკის რესპუბლიკაში და მისი მშობლები იყვნენ მდიდარი თეთრკანიანი სამხრეთამერიკელი ქალი და მისი შავკანიანი მოსამსახურე მამაკაცი. მან დაწერა მთელი რიგი რომანები ინგლისურ ენაზე, რომელთა შორისაა „როდესაც ღრუბლები იკრიბება“ და „ხელისუფლების საკითხი“. სხვა ბოტსვანელ მწერლებს შორის აღსანიშნავია — დავიდ სუგსი, იუნიტი დოუ და სხვები<ref></ref>.\n\n=== მუსიკა ===\nბოტსვანის მუსიკა ჩამოყალიბდა ქვეყანაში მცხოვრები ხალხის მუსიკალური კულტურის ინტეგრაციის შედეგად. ბოტსვანაში მუსიკის ყველაზე უფრო პოპულარული ფორმაა ''გუმბა-გუმბა'', რომელიც ზულუსების და ტსვანას ხალხის გათანამედროვებული მუსიკაა, შერეული ჯაზთან<ref></ref>. ხალხური მუსიკიდან გავრცელებულია ისეთი ფორმები, როგორებიცაა: ჰურუ, ცუცუბე, მოკომოტო, ბორანკანა, ნდაზოლა, სელეტე, ჩესა და სეტაპა<ref></ref>. თანამედროვე მუსიკალური მიმართულებებიდან ცნობილია ''კვასა-კვასა'', რომელიც რუმბას აფრიკული ვერსიაა<ref></ref>.\n\nქვეყანაში ყველაზე უფრო მეტად გამოიყენება შემდეგი მუსიკალური ინსტრუმენტები: სეკოკვანე (ხახვის ფორმის მუსიკალური ინსტრუმენტი), კვადი, ლოსიბა და სეგანკურუ (საყვირი), მბირა, დასარტყამი საკრავი მატლო, მოროპა (კონიკური ფორმის ხის ბარაბანი), მაპატა (რიტუალური რქა), დიტლაკის ფლეიტა — დამზადებული ხისგან, ბამბუკისგან, ლერწმისგან, ცხოველების ტყავისგან და რქებისგან, ასევე გამომშრალი გოგრისგან.\n\n=== მუზეუმები და ბიბლიოთეკები ===\nქვეყნის ყველაზე უფრო დიდი მუზეუმია ეროვნული მუზეუმი და ხელოვნების გალერეა გაბორონეში, რომელიც გაიხსნა 1968 წელს და შეიცავს ბოტსვანის ეთნოგრაფიის და ისტორიის მასალებს, ასევე ქვეყნის და რეგიონების ხელოვნების ნიმუშებს<ref></ref>. ეთნოგრაფიული მუზეუმი ასევე არსებობს ფრანსისთაუნში, კანიეში და მოჩუდიში და ფოსტის მუზეუმი გაბორონეში<ref name=\"museums\"/>.\n\nბოტსვანის ეროვნული ბიბლიოთეკების სამსახური დაარსდა 1967 წელს და დღეისათვის ქვეყანაში შედგება 21 განყოფილებისაგან, რომლებშიც მთლიანად ინახება წიგნების 160 ათასი ტომი, რომელთაგან 65 ათასი იმყოფება გაბორონეს მთავარ განყოფილებაში. გაბორონეში ასევე მდებარეობს ბოტსვანის უნივერსიტეტის ბიბლიოთეკა (250 ათასი ტომი) და ეროვნული არქივი (20 ათასი ტომი)<ref name=\"museums\"></ref>.\n\n== სპორტი ==\nბოტსვანაში ყველაზე უფრო გავრცელებულია ისეთი სპორტის სახეობები, როგორებიცაა მძლეოსნობა, კრივი, კრიკეტი და ფეხბურთი. ბოტსვანა ზაფხულის ოლიმპიურ თამაშებზე მონაწილეობს 1980 წლიდან. ლონდონის 2012 წლის ზაფხულის ოლიმპიურ თამაშებზე მძლეოსანმა ნაიჯელ ამოსმა მოიპოვა ვერცხლის მედალი 800 მეტრიან დისტანციაზე. 2011 წელს ამანტლე მონტშო გახდა მსოფლიო ჩემპიონი 400 მეტრიან დისტანციაზე და ქვეყანას მოუტანა პირველი მედალი მძლეოსნობაში მსოფლიო დონეზე. მძლეოსანი კაბელო კგოსიემანგი აფრიკის ჩემპიონატის ზედიზედ ხუთგზის გამარჯვებულია სიმაღლეზე ხტომაში (2006-2014 წლები). ქვეყნის ყველაზე უფრო ცნობილ ოლიმპიურ სპორტსმენებს შორის გამოირჩევიან: გაბლე გარენამოტსე, ლეჩეძანი ლუზა, კალიფორნია მოლეფე, ფრანს მაბილეტსა და კჰუმისო იკჰოპოლენგი<ref name=\"sport\"></ref>.\n\nბოტსვანის ფეხბურთის ასოციაცია დაარსდა 1970 წელს, 1978 წელს შევიდა ფიფას შემადგენლობაში<ref></ref>. ბოტსვანის ეროვნული საფეხბურთო ნაკრები, რომელსაც ქომაგები ეძახიან „ზებრებს“ ან „ეზიმბიზის“, მონაწილეობს საერთაშორისო შეჯიბრებებში, მაგრამ არასდროს არ მიუღია მონაწილეობა მსოფლიო ჩემპიონატის ფინალურ ეტაპზე, ხოლო აფრიკის ერთა თასზე დებიუტი ჰქონდა 2012 წელს<ref></ref>.\n\n== დღესასწაულები ==\n\n\n== ლიტერატურა ==\n\n* Acemoglu, Daron, Simon Johnson, and James A. Robinson. \"An african success story: Botswana.\" (2002). online \n* Cohen, Dennis L.  \"The Botswana Political Elite: Evidence from the 1974 General Election,\" ''Journal of Southern African Affairs,'' (1979) 4, 347–370.\n* Colclough, Christopher and Stephen McCarthy. ''The Political Economy of Botswana: A Study of Growth and Income Distribution'' (Oxford University Press, 1980) \n* \n* Edge,  Wayne A. and Mogopodi H. Lekorwe eds. ''Botswana: Politics and Society'' (Pretoria:  J.L. van Schaik, 1998)\n* Good, Kenneth. \"Interpreting the Exceptionality of Botswana,\" ''Journal of Modern African Studies'' (1992)  30, 69–95.\n* Good, Kenneth. \"Corruption and Mismanagement in Botswana: A Best-Case Example?\" ''Journal of Modern African Studies,'' (1994)  32, 499–521. \n* Tlou, Thomas, and Alec C. Campbell. ''History of Botswana'' (Macmillan Botswana, 1984)\n\n== რესურსები ინტერნეტში ==\n\n* \n* Botswana  from ''UCB Libraries GovPubs''\n* \n* Botswana from the BBC News\n* \n* Key Development Forecasts for Botswana from International Futures\n* Government Directory for Botswana\n\n==სქოლიო==\n<div style=\"height:250px; overflow:auto; padding:3px; border:1px solid #aaa;\" class=\"scrollbox\">\n\n</div>\n\n\n\n\n\nკატეგორია:აფრიკის ქვეყნები\nკატეგორია:ინგლისურენოვანი ქვეყნები\nკატეგორია:გაეროს წევრი სახელმწიფოები\nკატეგორია:ზღვაზე გასასვლელის არმქონე სახელმწიფოები", "url": "https://ka.wikipedia.org/wiki/ბოტსვანა", "length": 51239}
{"id": "14314", "title": "ცხავათი", "text": "'''ცხავათი''', ''ცხავატი'' — სოფელი საქართველოში, სამხრეთ ოსეთის დროებითი ადმინისტრაციულ-ტერიტორიული ერთეულის ახალგორის მუნიციპალიტეტში (ლარგვისის თემი). მდებარეობს ალევის ქედის დასავლეთ კალთაზე, მდინარე ქსნის მარცხენა მხარეს. ზღვის დონიდან 1360 მ, ახალგორიდან 20 კმ. 2002 წლის აღწერის მონაცემებით სოფელში ცხოვრობს 44 ადამიანი.\n\n\n\n== მოსახლეობა ==\n\n\nცხავატიდან ბარის სოფლებში არიან გადასახლებულები ბუნტურები (მაგ., თეზში).<ref></ref>\n\n==ლიტერატურა==\n\n\n==სქოლიო==\n\n\n\n\nკატეგორია:ახალგორის მუნიციპალიტეტის სოფლები", "url": "https://ka.wikipedia.org/wiki/ცხავათი", "length": 510}
{"id": "14316", "title": "ცხავატი (მხარე)", "text": "'''ცხავატი''' — ისტორიულ-გეოგრაფიული რეგიონი აღმოსავლეთ საქართველოში, შიდა ქართლში, ახლანდელი დუშეთის რაიონის დაბა ფასანაურის ჩრდილოეთით სოფ. ქვეშეთამდე. მთიულეთში სიტყვა „ცხავატი“ მთაგორიან, ბარიდან მთისკენ გარდამავალი რელიეფის აღმნიშვნელი ზოგადი სახელია. \n\nწყაროებში ცხავატი პირველად VII საუკუნეში იხსენიება. 853 საქართველოში ბუღა თურქის ლაშქრობის დროს, მტერს ცხავატმდე მიუღწევია. XIII საუკუნის დასაწყისში თამარ მეფისაგან განდგომილ ფხოველთა წინააღმდეგ ბრძოლაში ცხავეტელები ცენტრალური ხელისუფლების მხარეზე გამოდიოდნენ. XIV საუკუნეში ცხავატს ხადასთან ერთად პოლიტიკური წინააღმდეგობა ჰქონდა ცხრაძმისხევთან. ერთ-ერთი ბრძოლის დროს დაიღუპა 18 ცხავატელი ხევისბერი.  XVIII საუკუნის ბოლოსათვის ცხავატი დაიშალა გარეშემოს, მრევლისა და ცხაოტის თემებად.\n==ლიტერატურა==\n\n\n\n\nკატეგორია:საქართველოს ისტორიულ-გეოგრაფიული მხარეები", "url": "https://ka.wikipedia.org/wiki/ცხავატი_(მხარე)", "length": 812}
{"id": "14317", "title": "ქიზიყი", "text": "'''ქიზიყი''', ''ქისიყი'' (ძვ. სახელწოდება „კამბეჩოვანი“) — ისტორიულ-გეოგრაფიული მხარე აღმოსავლეთ საქართველოში. მოიცავდა ტერიტორიას მდინარე მტკვრის ჩრდილოეთით, ყარაიის ველის ქვემოთიდან მოკიდებული, მდინარეების ივრისა და ალაზნის ქვემო წელის აუზი (ახლანდელი სიღნაღისა და დედოფლისწყაროს მუნიციპალიტეტების ტერიტორია). ძველ წყაროებში მისი სახელი კამბეჩოვანის სახელითაა მოცემული. თავდაპირველად იგი ჰერეთის მხრეში შედიოდა და ერთ დროს იბერიის შემადგენლობაშიცაა. მოგვიანებით კახეთის სამეფოში გაერთიანდა.\n\n==გეოგრაფია==\nმინი|მარცხნივ|ქიზიყი ვახუშტის რუკაზე\nქიზიყი მოიცავდა კახეთის სამეფოს სამხრეთ-აღმოსავლეთ ნაწილს. ვახუშტი ბაგრატიონი წერს: \n\nალტ=ქიზიყი|მინი|'''ქიზიყი საქართველოს რუკაზე'''\nაღნიშნული ტექსტიდან ჩანს რომ აღმოსავლით ქიზიყში შედის შირაქის ველი, ისე რომ იორ-ალაზნის შორის ქვემო ნაწილი ქიზიყშია მოქცეული. სამხრეთით შედის უფადარი, წინამინდორი, ხორანთა იორამდე, იგივე ელდარის მინდორი. სახელწოდება უფადარი XIII საუკუნიდან ჩნდება, მონღოლთა შემოსევების დროიდან. იგი იხსენიება მრავალ წყაროში. წინამინდორი არის ვაკე ალაზნის მარჯვენა ნაპირზე ყარაღაჯის არემარედან კარდანახამდე. ხორანთა ქალაქი იყო იორ-ალაზნის შესართავთან. დასავლით ლაკბისხევი, იგივე ახლანდელი ლაკბე, სოფელ მელაანის დასავლეთით.\n\nვახუშტი ბაგრატიონის მიხედვით ქისიყის ჩრდილო და ჩრდილოაღმოსავლეთი საზღვარი გადის ასანურ-საქობოს შორის. ისე, რომ საქობო, მაშნაარი, ვაქირი და ანაგა ექცევიან ახტალაში. იოანე ბაგრატიონი კი აღნიშნულ ოთხ დასახლებულ პუნქტს ქისიყსა და მის ხეობაში აერთიანებს.\n\n==ეტიმოლოგია==\nდავით მუსხელიშვილის<ref>მუსხელიშვილი დ., „ქიზიყის ძველი ისტორია“, თბ., 1997, გვ. 22</ref> მიხედვით, ქიზიყი თავდაპირველად ჩვეულებრივად დაბა-სოფლის სახელწოდებით იყო, რომელიც გარკვეული დროიდან ქალაქად იქცა. თვით ეს ქალაქი გარკვეული მხარის ცენტრად უნდა წარმოვიდგინოთ, რომელსაც გვიან შუა საუკუნეებში ამ ცენტრის სახელი შეერქვა. XVIII საუკუნეში, როცა „სიღნაღის“ ციხე აშენდა, ქალაქის ძველი სახელწოდება მის „ქვეყანას“ შერჩა, ხოლო ამ ქვეყნის ცენტრს კი სიღნაღი ეწოდა. ლეილა შალვაშვილის<ref>შალვაშვილი ლ., „ქიზიყის ეტიმოლოგიისათვის“, ქართველური ონომასტიკა II, თბ., 2004</ref> აზრით, სახელწოდება ქიზიყი რთული შედგენილობისაა და '''მქისეს''' უკავშირდება სემანტიკურად. ქიზიყის ამოსავალი უნდა ყოფილიყო მისი ლანდშაფტის სახე, ადგილის ფიზიკურ-გეოგრაფიული მახასიათებლები. ბუნებრივი თავშესაფრებით სავსე გარემოსთან დაკავშირებით — (ე)ხი-ზე დაბოლოებული ტოპონიმი (ხიზიხი, კარდენეხი, კოტეხი...) ქვაბის გარდა ეხი-ს ასოციასაც იწვევს. ადგილობრივი მოსახლეობა თავიანთ კუთხეს ხიზიხს, ჴიზიჴს, ქიზიყს ეძახიან<ref>მენთეშაშვილი სტ., „ქიზიყური ლექსიკონი“, 1943</ref>. მართლაც სიღნაღის ირგვლივ ტერიტორია ჩამოხვეწილი კლდეებით და სახიზრებით არის გარშემორტყმული და ასეთი მდებარეობა სრულიად ამართლებს სახელწოდების შინაარსს.\n\n==ისტორია==\nქიზიყი ანუ ძველი კამბეჩოვანი, უძველესი დროიდან ყოფილა დასახლებული. კ. ფიცხელაური<ref>ფიცხელაური კ., „იორ-ალაზნის აუზის ტერიტორიაზე მოსახლე ტომთა უძველესი კულტურა“, თბ., 1963, გვ. 9-40</ref> აღნიშნავს: „მეტად საინტერესო ჩანს ნასახლარების განლაგება ქიზიყის ტერიტორიაზე. ნასახლარების ზუსტი აღრიცხვით აქ შეიძლება გამოიყოს გვიან-ბრინჯაოსა და რკინის ფართო ათვისების სამეურნეო ერთეულები. არსებითია, რომ რელიეფის შესაფერისად ქიზიყის დასავლეთ ნაწილში, რომელიც ხევებითაა დასერილი, ნასახლარები სხვაგვარადაა განლაგებული, ვიდრე ქიზიყის აღმოსავლეთ ნაწილში, სადაც დიდი მინდვრები გვაქვს. დასავლეთ ქიზიყში ნასახლარები ხევების აყოლებით გვხვდება;... აღმოსავლეთ ქიზიყში კი ნასახლარები განლაგებული ჩანს დიდი ველების... გარშემორტყმულ მთაგორებზე... ბრინჯაოსა და რკინის ფართო ათვისების ხანაში მეტად მჭიდროდ ჩანს დასახლებული ივრის პლატოს ჩრდილოეთი ნაწილი, აქ მთის თითქმის ყველა კონცხი, რომელიც ალაზნის ველს გადაჰყურებს, ნასახლარს წარმოადგენს“. ამონაწერიდან დაწვვრილებით ჩანს ქიზიყის ადრინდელი დასახლებების კონტურები, რაც არქეოლოგიური მონაპოვრებით და ნასახლარების განლაგებით მტკიცდება. \n\nსახელწოდება ქიზიყი ისტორიულ წყაროებში XV საუკუნიდან გვხვდება. იგი ერქვა როგორც მხარეს, ისე ქალაქს (მეორე სახელი ხორნაბუჯი). ამასთან, გაცილებით ადრე ქიზიყს კამბეჩოვანი ანუ კამბისენა რქმევია. ვახუშტის მიხედვითაც ქიზიყს „ეწოდა პირველ კანბეჩოვანი, კანბეჩთა სიმრავლისათჳს“. სტრაბონის გეოგრაფიაში<ref>„სტრაბონის გეოგრაფია“ (ცნობები საქართელოს შესახებ). თბ., 1957, გვ. 131, 133, 138</ref> „კამბისენა“, რომლის ქვეშ იგულისხმება გაცილებით მეტი ტერიტორია. სტრაბონის დროს კამბისენა მტკვრის სამხრეთითაც იგულისხმებოდა. ახასიათებს რა კამბისენას, სტრაბონი აღნიშნავს, რომ ალბანიაში შემავალი უწყლო და ოღოჩოღრო კამბისენაზეა, რომელიც მდინარე ალაზანიოსთან მდებარეობს. აღწერილი გზა ახლანდელი შირაქის მინდვრებია<ref>ჯავახიშვილი ივ., „ქართელი ერის ისტორია“, I. თბ., 1951, გვ. 51, 422</ref><ref>ჯანაშია ს., შრომები II. თბ., 1952, გვ. 257</ref>.\n\nდავით მუსხელიშვილის<ref>მუსხელიშვილი დ., „ციხე-ქალაქი უჯარმა“, თბ., 1966, გვ. 30</ref> აზრით, საკუთრივ ქიზიყი ერქვა მტკვრის ჩრდილოით მდებარე სივრცეს. „კამბეჩიანი“ მტკვრის ჩრდილოეთით მდებარეობდა და მის სამხრეთით არ გადიოდა... იგი მოიცავდა ვრცელ ტერიტორიას ალაზნის ქვემოწელსა და და მტკვარს შორის. მასზე გადიოდა იორი.\n\nკამბეჩიანი ნახსენებია VII საუკუნის სომხურ გეოგრაფიაში. შემდგომი პერიოდის წყაროებში არაერთხელ არის მოხსენიებული ეს სახელწოდება. ქართულ საისტორიო წყაროებში იგი პირველად IX საუკუნის მწერლის არსენ საფარელის თხზულებაში დასტურდება: „განყოფისათვის ქართულისა და სომხითისა“. ამ ტოპონიმს არსენ საფარელი „კამბეჩიანის“ ფორმით გადმოგვცემს<ref>ჟორდანია, 1892, გვ. 339</ref>.\n\nXI საუკუნეში კამბეჩიანი ცალკე ქვეყანაა, რომელსაც „ჰერეთი“ არ მოიცავს. „კამბეჩიანს“ არ მოიცავს „კახეთიც“<ref>მუსხელიშვილი დ., „კახეთ-ჰერეთის პოლიტიკური გეოგრაფიის საკითხისათვის“ — საქართველოს ისტორიული გეოგრაფიის კრებული III. თბ., 1967, გვ. 118</ref>. დავით მუსხელიშვილმა<ref>მუსხელიშვილი დ., „ქიზიყის ძველი ისტორია“, თბ., 1997</ref> ქიზიყის ძველ ისტორიას ცალკე შრომა მიუძღვნა. კამბეჩიანის დაწვრილებითი ისტორია მოცემულია თენგიზ პაპუაშვილის<ref>პაპუაშვილი თ., „ჰერეთის ისტორიის საკითხები“, თბ., 1970</ref> და ივანე შაიშმელაშვილის<ref>შაიშმელაშვილი ივ., „ქიზიყი“, თბ., 1973</ref> შრომებში.\n\nლეონტი მროველთან ეს სახელწოდება „კამბეჩოანის“ სახით გვხვდება, ჯუანშერი ხმარობს „კამბეჩოვანს“, სუმბატ დავითის-ძე „კამბეჩანის“ და „კამბეჩიანის“ სახელწოდებით. XIV საუკუნის ჟამთააღმწერელის თხზულებაში დადასტურებულია ტოპონიმი „კამბეჩანის ვაკენი“. აღსანიშნავია, რომ ქიზიყის გარკვეული ნაწილი ქვემო კახეთად („ქვემონი კახეთისანი“) იხსენიება, რომელიც მოიცავდა იორ-ალაზნის ქვემო ნაწილებს.\n\nქიზიყის (კამბეჩოვანი) მთავარი ქალაქი და ერთგვარი ადმინისტრაციული ცენტრი ჯერ კიდევ ჩვენი წელთაღრიცხვის პირველ საუკუნებიდანვე ხორნაბუჯი ყოფილა. ქრისტიანობის გავრცელების შემდეგ აქ მჯდარა სასულიერო წოდების წარმომადგენელი ეპისკოპოსის სახით. მეხუთე საუკუნეში, ვახტანგ გორგასალის დროს ხორნაბუჯში დაარსდა საეპისკოპოსო კათედრა<ref>ქართლის ცხოვრება, I, 1955, გვ. 199</ref>. VI საუკუნიდან ხორნაბუჯი ერისთავის რეზიდენციად ჩანს. ქალაქი VIII-X საუკუნეებში გაძლიერებულა, განსაკუთრებით XII-XIII საუკუნეებში. მაგრამ XIII საუკუნეში ხვარაზმის შაჰმაჯალალედინმა კამბეჩოვანი მოაოხრა. განსაკუთრებით გამანადგურებელი იყო ბერქას ლაშქრობა. ამის შემდეგ ხორნაბუჯი დაცემის გზას დაადგა. ამ დროსვე ბევრი სოფელი და ქალაქი დაინგრა და ტყითაც დაიფარა. ზოგიერთ უკაცრიელ ადგილას მხოლოდ სახელწოდება შემორჩა, მოსახლეობა კი აყრილა და გადახვეწილა ჩრდილო-დასავლეთისაკენ, შედარებით მყუდრო ადგილას<ref>მენთეშაშვილი სტ., „ძველი ანაგისა და ყოღოთოს კულტურის მატარებელი ხალხის ვინაობისათვის“, 1941, გვ. 18-19</ref>. სწორედ ამ დროიდან მოხდა მხარის ცენტრის დასავლეთით გადანაცვლება. გადარჩენილმა მოსახლეობამ მთაგორიან ადგილებს მიაშურა.\n\nხორნაბუჯის დაცემასთან ერთად ხმარებიდან ვარდება სახელწოდება. გვიან საუკუნეებში იგი ჭოეთად იხსენიება: „ხოლო ყარაღაჯის სამჴრით, სადაცა დასწყდების ჰერეთის მთა ანუ ცივის მთა, მუნ არს ხორნაბუჯი და აწ უწოდებენ ჭოეთს. აქ, კლდესა ზედა, შენი არს ციხე მაგარი, და იყოცა ქალაქი კარგი. ესეცა ბერქას გამოსვლასა მოოჴრდა“. ვახუშტი ბაგრატიონის აღწერიდან კარგად ჩანს ქალაქ ხორნაბუჯისა და მისი ციხის მდებარეობა. ეს ადგილი ახლანდელი ქალაქ დედოფლისწყაროსა და სოფელ ყარაღაჯის შორის მდებარეობს, სადაც ციხე მაღალ კლდეზეა აშენებული დაშენებული რთული საფორტეპიკაციო ნაგებობებით. მიუხედავად ამისა, არსებობს მოსაზრება, რომ ხორნაბუჯი როგორც სასულიერო ცენტრი დაბა ბუდის არეში უნდა ყოფილიყო. ეს ძველი ხორნაბუჯია, ხოლო შემდგომ, მთელი კამბეჩოვანის მხარის შემოერთებისას, ჭოეთის ციხის მახლობლად წარმოიშვა ხორნაბუჯი — ციხე-ქალაქი, რომელშიც უნდა გადასახლებულიყვნენ არა მარტო მხარის მესვეურნი — ხორნაბუჯელნი, არამედ ძველი ხორნაბუჯის მნიშვნელოვანი ნაწილიც, რომლებიც თავს ხორნაბუჯელებს უწოდებდნენ. მაგრამ მთელი მხარის სასულიერო ცენტრი კვლავ „ძველ ხორნაბუჯს“, ანუ დაბა ბუდს დარჩა<ref>შაიშმელაშვილი ივ., „ქიზიყი“, 1973, გვ. 57-58</ref>. \n\nშოთა მესხია(<ref>Месхиа Ш., Города и городской строй феодальной Грузии, Тб., 1959, გვ. 108</ref>) ქალაქ ხორნაბუჯის ნანგრევებზე XVII საუკუნის მეორე ნახევარში აღმოცენებულ ქალაქად სიღნაღს მიიჩნევდა. ამ მოსაზრებას მეცნიერები დაუსაბუთებლად მიიჩნევენ<ref>შაიშმელაშვილი ივ., „ქიზიყი“, 1973, გვ. 65</ref>.\n\nვახუშტი ბაგრატიონის რუკაზე დატანილია ციხის პირობითი ნიშანი, ხოლო სოფლების სიაში საერთო სათაურით „ ხორნაბუჯი ანუ ჭოეთი“, შემდეგ „ყარაღაჯი“ და ჩამოთვლილია 12 სოფელი<ref>ბაგრატიონი ვ., „საქართველოს გეოგრაფია“, თბ., 1997, გვ. 210</ref>. იოანე ბაგრატიონს<ref>ბაგრატიონი ი., „ქართლ-კახეთის აღწერა“ — კრ. ტოპონიმიკა, II, თბ., 1980, გვ. 356</ref> ქისიყში ჩამოთვლილ დასახლებულ პუნქტებს შორის ნიკორციხესა და ყარაღაჯთან ერთად დასახელებული აქვს „ხორნაბუჯი ანუ ჭოეთი (ძველი ნაქალაქევი)“. ვახუშტი ბაგრატიონი წერს: „ხოლო ყარაღაჯის სამჴრით, სადაც დასწყდების ჰერეთის მთა ანუ ცივის მთა, მუნ არს ხორნაბუჯი, და აწ უწოდებენ ჭოეთს.“\n\n==მოკლე ისტორიული ცნობარი==\nქიზიყის ანტიკური და ადრინდელი ფეოდალური ხანის სახელწოდებაა კამბეჩოვანი. სახელწოდება „ქიზიყი“ წყაროებში XV საუკუნიდან გვხვდება. 1640 წელს რუსთა ელჩი თავადი მიშეცკი, სიღნაღის კონცხსა და მაღაროს მაღლობებს რომელთა კალთებზე აღნიშნული წლის 6 აგვისტოს ღამე გაათია რუსთა საელჩომ, პირდაპირ ქიზიყს უწოდებს, ხოლო აკადემიკოსი კ. ჩუბინაშვილი მიშეცკის „ქიზიყის გორას“ აიგივებს სიღნაღის კონცხთან. მაღარო - სიღნაღის მიდამოებს სხვა წყაროებშიც ვხვდებით, როგორც ქიზიყის აღმნიშვნელ მიკრორაიონს - „ჯულ-ქიზიყს“-. მაგალითად, დავით ბატონიშვილი 1800 წლის ნოემბერში წინააღმდეგ გალაშქრების ამბების აღწერისას, აღნიშნავს, რომ იგი ჩავიდა „ქიზიყს, მხედრობითა თვისითა“.. აქედან (ქიზიყიდან) „წარემართენ და მივიდნენ წინამხარს, ძველ ანაგად წოდებულსა ადგილსა, რომელიც შორავს ქიზიყს ორითა... ფარსანგითა“. ყველამ იცის, რომ ძველი ანაგაც ქიზიყშია, მაგრამ იგი მაინც ორიენტირებულია მიკრორაიონ „ქიზიყიდან“, რომლის სახითაც უეჭველია ნაგულისხმევია მაღარო - სიღნაღის მიდამოები. \nჩვენს წელთაღრიცხვამდე ტერიტორია შედიოდა იბერიის სამეფოში. ქიზიყი მთლიან ერთეულს წარმოადგენდა არა მარტო ტერიტორიულად, არამედ სხვა მხრივაც. იგი სხვა კუთხეებისაგან განსხვავდებოდა სოციალურ-ეკონომიკური პირობებით, ზნე-ჩვეულებებით, კილოკავით.\n\nიოანე ბატონიშვილი ქიზიყში შემდეგ სოფლებს ჩამოთვლის: ასანაური, ჯუგაანი,ტიბაანი, პრასაანი, ბედიყურა, ხირსა, ძველი ანაგა, ქუნბათი, ყოღანთო, ნიკორწმინდა ანუ ნიკორციხე, ხორნაბუჯი ანუ ჭოეთი-ძველი ნაქალაქევი, ყარაღაჯი -ზამთრის სამეფო სასახლე, ცლუკაანი, არბოშიკი, მირზაანი ანუ მირტაზანი, ჩობანდაღი, ყუშები, ხირსისხევი, ნაზარლები, ჩანკაანთ საყდარი, ბურდომთა, სიჩახინი, ბუზაურის ხევი, ჟოჟუას მარანი, ზილიჩა, ახტაში, მაჩხაანი, ბოდბისხევი, ქედელი, ბოდბე, ფანიანი, მაღარო, ნუკრიანი, ჭოტორი, ქალაქი სიღნაღი, ბაიდარაანი, ანაგა, როჭიკაანთ ყურე, ვაქირი, ურდო, მაშრაანი, ჯიმაანთ ოლე, საქობო.\n\nჩვენი წელთაღრიცხვის პირველი საუკუნეებიდანვე კამბეჩოვანის (ქიზიყის) მთავარ ქალაქად ხორნაბუჯი ითვლებოდა. ქრისტიანობის გავრცელების შემდეგ აქ იჯდა არა მარტო საერო ხელისუფალი, არამედ სასულიერო წოდების წარმომადგენელიც ეპისკოპოსის სახით.\n\nმიუხედავად არაბების ამაოხრებელი შემოსევებისა, ისევე როგორც კახეთში, კამბეჩოვანიც საკმაოდ გაძლიერდა VIII საუკუნეში.\nამ ხანებში ჩამოყალიბდა ჰერეთის სამთავრო, სადაც შედიოდა კამბეჩოვანიც. ჰერეთის მთავარი ექიშპებოდა და არ ემორჩილებოდა კახეთის ძლიერ მთავარს, რომელიც მუდამ ცდილობდა მდიდარი ჰერეთის დაპყრობას.\n\nმეფე ბაგრატ მესამემ ჩვენი წელთაღრიცხვის მეორე ათასწლეულის დასაწყისში ჰერეთ-კახეთი გაერთიანებულ საქართველოს სამეფოს შეუერთა. 1104 წელს ეს საქმე დაასრულა დავით აღმაშენებელმა, რომელმაც ლაშქრობა მოაწყო ჰერეთ-კახეთში. ხორნაბუჯის ერისთავებს - საზღვრისპირა სამთავროს მმართველებს დიდი პატივით იღებდნენ თამარ მეფის კარზე, რადგან ისინი მამაცურად იბრძოდნენ საქართველოს მტრების წინააღმდეგ და დიდ ერთგულებას იჩენდნენ მეფის მიმართ.\n\nგვიანდელი შუა საუკუნეებში ქიზიყი იყო კახეთის ძირითადი ძალა უცხოელ დამპყრობთა წინააღმდეგ ბრძოლებში. 1616 ირანის შაჰმა აბას I-მა დაარბია მხარე. მოსახლეობა ხორნაბუჯის ციხეში გაიხიზნა და მტერმა ვერ მოახერხა მისი აყრა. XVII საუკუნის 60-70-იან წლებში კახეთში გაბატონებულ ყიზილბაშ ხანებს ქიზიყში, მდ. ალაზნის მარჯვენა ნაპირზე, ყარაღაჯში ჰქონდათ სამხედრო საყრდენი პუნქტი. ქიზიყშივე ჰქონდა საზამთრო (აგრეთვე ყარაღაჯში) და საზაფხულო (მაღაროში) რეზიდენციები კახეთის მეფე დავით II-ს (''იმამყული ხანი'' 1703-1722).\n\nXVIII საუკუნის II ნახევარში, თეიმურაზ II-ისა და ერეკლე II-ის მმართველობის დროს, ქიზიყი მთავარ როლს ასრულებდა დაღესტნიდან და ჭარ-ბელაქნიდან მოძალებული მტრის წინააღმდეგ ბრძოლებში. XVIII საუკუნის II ნახევარში დაწინაურდა და ქიზიყის მთავარი ქალაქი გახდა სიღნაღი.\n\n==გალერეა==\n<gallery mode=\"packed-overlay\" heights=\"175px\">\nსურათი:Sighnagi 2009.jpg|სიღნაღი\nსურათი:Khornabuji Fortress, Georgia.jpg|ხორნაბუჯის ციხე-ქალაქი\nსურათი:Vaslovani National Reserve, Kakheti, Georgia.jpg|ვაშლოვანის სახელმწიფო ნაკრძალი\nსურათი:The Monastery of St. George at Bodbe 01.jpg|ბოდბე\n</gallery>\n\n\n== ლიტერატურა ==\n\n* დ. მუსხელიშვილი „ქიზიყის ძველი ისტორია (ძვ.წ. I - ახ.წ. XV სს.)“, თბ., 1997\n*კ. ხარაძე, „კახეთის ისტორიული გეოგრაფია XVIII ს“, თბ., 2010, გვ. 58-79\n\n== რესურსები ინტერნეტში ==\n*საინფორმაციო პორტალი \n\n==სქოლიო==\n\n\n\n\nკატეგორია:საქართველოს ისტორიულ-გეოგრაფიული მხარეები", "url": "https://ka.wikipedia.org/wiki/ქიზიყი", "length": 13351}
{"id": "14319", "title": "ქოლაგირის ციხე", "text": "'''ქოლაგირის ციხე''', ასევე '''დედოფლის ციხესიმაგრე''' – ფეოდალური ხანის (XVIII საუკუნის დასასრული) ციხესიმაგრე აღმოსავლეთ საქართველოში, ახლანდელი ბოლნისის მუნიციპალიტეტის სოფ. ცურტავში (ყოფ. ქოლაგირი). მდებარეობს მდ. ალგეთის მარცხენა მხარეს. აქ ადგილი გაშლილია და მისადგომად ყოველ მხრიდან ერთნაირია.\n\nქართლ-კახეთში აგებულ ამ ტიპის ციხეებიდან ქოლაგირისა ერთ-ერთი უკანასკნელთაგანია. იგი აგებულია 1788–1798 წლებში დარეჯან დედოფლის მიერ. 1801 წ. თვით დარეჯანი წერდა. ,,ქოლაგირის დიდი ციხე და გალავანი ავაშენე“.. შემონახულია წინასწარ შედგენილი პროექტი, რომლის მიხედვითაც აშენდა ეს ციხე. ციხის გეგმა კვადრატულია და 2000 კვ. მ. ფართობი უკავია. ნაგებია დაუმუშავებელი  შერჩეული ქვით. აგური გამოყენებულია სალოდეებისათვის და შესასვლელი კოშკების დეკორატიული დამუშავებისათვის. 6 მ სიმაღლის კედელი ქვემოთ უფრო სქელია, ზემოთ კი — თხელია. ე. წ. „საბრძოლო ბილიკი“ გარს შემოუყვება მთელ ციხეს კოშკების მეორე სართულის დონეზე.\n\nციხის კუთხეებში ცილინდრული კოშკები დგას, აღმოსავლეთისა და დასავლეთის კედლების ცენტრებში თითო სწორკუთხა კოშკია. პირველ მათგანში მთავარი შესასვლელია მოწყობილი. კუთხის ცილინდრული კოშკები ერთნაირი გადაწყვეტისაა. სამი სართული საბრძოლო — საცხოვრებელია, ხოლო ბანი მხოლოდ თავდაცვითია, სადაც განლაგებულია სათოფეები, სალოდეები და საზარბაზნეები. გალავნის შიგნით მხოლოდ ერთი პატარა წმინდა ქეთევან დედოფლის სახელობის ეკლესიაა. ქოლაგირის ციხეს აქვს ორი შესასვლელი. მას ცოტა ხანს მოუხდა ქვეყნის სადარაჯოზე დგომა. XIX საუკუნის დასაწყისიდან მან სხვა ციხეებთან ერთად დაჰკარგა თავისი ფუნქცია.\n\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref>საქართველოს პრეზიდენტის ბრძანებულება № 665, 2006 წლის 7 ნოემბერი, ქ. თბილისი, კულტურის ზოგიერთი უძრავი ძეგლისათვის ეროვნული მნიშვნელობის კატეგორიის მინიჭების შესახებ</ref>.\n\n==გალერეა==\n<gallery>\nსურათი:Citadeli.jpg.JPG|მკვიდრად ნაგები ოთხსართულიანი კოშკები ციხეს ოთხივე მხარეს აქვს დატანებული\nსურათი:Qolagiri.xedi.JPG|ასეთი ხედი იშლება \"საბრძოლო ბილიკიდან\"\nსურათი:KaribWe.JPG|დღეს უმოქმედო შესასვლელი კოშკი, ერთ-ერთია იმ ორიდან, რომლის საშუალებითაც შესაძლებელია ციხეში შეღწევა\nსურათი:SaTofuri.JPG|კონუსის ფორმის სათოფურები ციხეს მთელს გაყოლებაზე გასდევს\nსურათი:Qolagiri.eklesia.JPG|წმინდა ქეთევანის სახელობის ეკლესია დღესაც მოქმედია\nსურათი:KaribWe.2.JPG|მთავარი ჭიშკრის ზემო სართულს ციხის ეკლესიაში მოსაგრე მონაზვნები კელიებად იყენებენ\nსურათი:Nargavebi.qolagiri.JPG|მონაზვნების წყალობით ციხის შიდა ტერიტორია მოვლილია და დეკორატიული ყვავილებით არის გამშვენებული\nსურათი:Nargavebi.qolagiri2.JPG\n</gallery>\n\n==ლიტერატურა==\n\n* ზაქარაია პ., საქართველოს ძველი ქალაქები და ციხეები, თბ., 1973 წ.\n* ზაქარაია პ., საქართველოს ძველი ციხესიმაგრეები, თბ., 1988 წ.\n\n==სქოლიო==\n\n\nკატეგორია:ბოლნისის მუნიციპალიტეტის ციხესიმაგრეები\nკატეგორია:ეროვნული მნიშვნელობის კატეგორიის კულტურის უძრავი ძეგლები", "url": "https://ka.wikipedia.org/wiki/ქოლაგირის_ციხე", "length": 2799}
{"id": "14324", "title": "ოსკარ უაილდი", "text": "'''ოსკარ ფინგალ ო’ფლაერტი უილს უაილდი''' (; დ. 16 ოქტომბერი, 1854 — გ. 30 ნოემბერი, 1900) — ირლანდიური წარმოშობის ინგლისელი დრამატურგი, მწერალი და პოეტი. გვიანდელი ვიქტორიანული ლონდონის ერთ-ერთი ყველაზე წარმატებული დრამატურგი, უაღრესად პოპულარული თავის თანამედროვეთა შორის, ცნობილი ენამახვილობითა და მჭევრმეტყველებით, თუმცა დრამატული კრახის განცდის შემდეგ პატიმრობაში გაატარა რამდენიმე წელი ჰომოსექსუალურ აქტში მხილების გამო. დიდი გავლენა მოახდინა სალიტერატურო ინგლისური ენის განვითარებაზე.\n\n== ბიოგრაფია ==\nოსკარ უაილდი მთელი ცხოვრება ეწინააღმდეგებოდა ყოველივე ოფიციალურს, არ ეგუებოდა საზოგადოებრივ აზრს და ღიად ასილაქებდა კიდეც დრომოჭმულ დოგმებს. ტრივიალურს ვერ იტანდა, უაზროს გაურბოდა. თავმომაბეზრებელი ერთფეროვნებისგან თავის დაღწევის გზას უაილდი ხელოვნებაში ხედავდა (ამ სიტყვას ყოველთვის მთავრული ასოთი წერდა). ხელოვნებას ბრძოლის საშუალებად არასდროს იყენებდა, მასში ჭვრეტდა „სილამაზის ერთგულ სავანეს, სადაც ყოველთვის არის უამრავი გასართობი და საამო, სადაც ცოტა ხნით მაინც შეგვიძლია ამქვეყნიური სიავისა და საშინელების დავიწყება“.\n\nოსკარ უაილდი 1854 წლის 16 ოქტომბერს ირლანდიის დედაქალაქ დუბლინში დაიბადა, ქალაქში, რომელმაც მსოფლიოს არაერთი სახელოვანი მწერალი აჩუქა — ჯონათან სვიფტი, რ.ბ. შერიდანი, ო. გოლდსმითი, ჯ. ბერნარდ შოუ, ჯეიმზ ჯოისი, უ. ბ. იეითსი და ბ. სკოტერი.\n\nოსკარის მამა სერ უილიამ რობერტ უაილდი არა მხოლოდ ირლანდიაში, არამედ მთელს გაერთიანებულ სამეფოში სახელმოხვეჭილი ოფთალმოლოგი და ოტოლარინგოლოგი იყო. განათლებული უილიამ უაილდი არქეოლოგიითა და ირლანდიური ფოლკლორითაც იყო დაკავებული. ოსკარის დედა  —  ლედი ჯეინ ფრანჩესკა უაილდი (ქალიშვილობისას ელჯი)  —  ირლანდიელი, მაღალი წრის, ცნობილი ქალბატონი იყო. ის თეატრის გულმხურვალე თაყვანისმცემელი და პოეტი იყო, და პატრიოტულ ლექსებსაც წერდა ფსევდონიმით სპერანცა (იტალ. Speranza — იმედი). მამისგან ოსკარს საოცარი შრომისმოყვარეობა დაჰყვა, დედამ კი მეოცნებე და ოდნავ ეგზალტირებული ბუნება დააყოლა. მისგანვე გამოჰყვა მხურვალე ინტერესი იდუმალებისა და ფანტასტიკურისადმი, ასევე უჩვეულო ამბების მოგონებისა და მოყოლის უნარი. ოსკარ უაილდზე დიდი გავლენა იქონია დედამისის ლიტერატურულმა სალონმაც, სადაც მომავალმა მწერალმა  სიყრმის წლები გაატარა. პოზისადმი ვნება და ხაზგასმული არისტოკრატიზმი უაილდს ბავშვობიდან ჩაუნერგეს. ლედი ფრანჩესკამ კარგად იცოდა უძველესი ენები, შესაბამისად, დედანში იცნობდა ესქილეს, სოფოკლესა და ევრიპიდეს. ელინური ღვთაებრივი ენისადმი სიყვარულიც სწორედ მან ჩაუნერგა თავის ვაჟს.\n\n1864—1871 წწ. დუბლინთან ახლოს, დაბა ენისქილენში, პორტორის სამეფო სკოლაში სწავლობდა. ვუნდერკინდი არ ყოფილა, თუმცა სწრაფი და მკაფიო კითხვა ეხერხებოდა. ოსკარი მკვირცხლი და მჭევრმეტყველი იყო, უყვარდა უბრალო სასკოლო ამბების იუმორისტულ მოთხრობებად ქცევა. სკოლაში მას განსაკუთრებული პრემიაც კი მისცეს ახალი აღთქმის ბერძნული ორიგინალის ცოდნისათვის. სკოლის ოქროს მედალზე დამთავრებამ ოსკარ უაილდს საშუალება მისცა სტიპენდია მიეღო დუბლინის თრინითი-კოლეჯში (სამების კოლეჯი) სწავლის გასაგრძელებლად.\n\nთრინითი-კოლეჯში ოსკარი (1871—1874) ანტიკურ ისტორიასა და კულტურას სწავლობდა, სადაც ძველი ენებისადმი მიდრეკილებით თავი არაერთხელ ისახელა. პირველად აქ მოისმინა ესთეტიკის სალექციო კურსი, თავის კურატორთან — ანტიკური ისტორიის პროფესორ ჯ. პ. მაჰაფისთან ახლო ურთიერთობამ მომავალ მწერალს მნიშვნელოვანი ელემენტები შესძინა კარიერის შესაქმნელად. (საზოგადოდ მიღებული მორალის ზოგიერთი ასპექტის ზიზღი, დენდიზმი ჩაცმულობაში, მსუბუქი თვითირონია და მისწრაფება ელინიზმისადმი).\n\n1874 წელს უაილდმა ოქსფორდის მაგდალენას კოლეჯში კლასიკურ განყოფილებაზე სწავლის სტიპენდია მოიგო. ინგლისის ინტელექტუალურ ციტადელში მან საკუთარი თავი შექმნა. გამოიმუშავა სუფთა ინგლისური აქცენტი: „ჩემი ირლანდიური აქცენტი ერთ-ერთია მრავალთაგან, რომელიც მე ოქსფორდში დავივიწყე“. უაილდმა უნივერსიტეტში ნიჭიერი ადამიანის სახელი მოიხვეჭა, რომელსაც ყველაფერი იოლად გამოუდის. გარდა ამისა,  ოქსფორდში ლეგენდები დაირხა „უაილდს ადამიანის შინაგანი სამყაროს დანახვა შეუძლიაო“.\n\nსასწავლებელში უაილდი თეორეტიკოს ჯონ რესქინისა და მისი მოწაფის ოულტერ პეიტერის განუმეორებელ ლექციებს ისმენდა. ორივე მათგანი სილამაზეს აღმერთებდა, თუმცა რესქინი მას სიკეთესთან სინთეზში ხედავდა, პეიტერი კი სილამაზეში ბოროტების ნაზავსაც აღიარებდა. რესქინის ხიბლი უაილდზე მთელი მისი ოქსფორდში ყოფნისას იგრძნობოდა. მოგვიანებით მწერალი პედაგოგს ასეთ წერილს მისწერს: „თქვენშია რაღაც წინასწარმეტყველის, მღვდლისა თუ პოეტის, თანაც ღმერთებს მჭევრმეტყველების ისეთი დიდი ნიჭი დაუნათლებიათ თქვენთვის, როგორიც არავისთვის. თქვენი სიტყვები, სავსენი მხურვალე ვნებით, ჩვენს შორის უსმენოთა მიერაც შეისმინებოდა, უსინათლოთ კი თვალის ჩინად ეფინებოდა“.\n\n==ბიბლიოგრაფია==\n\n=== პიესები ===\n* ''ვერა, ანუ ნიჰილისტები'' (1880) თარგმანი ლევან ინასარიძისა\n* ''პადუის ჰერცოგინია'' (1883) თარგმანი ლევან ინასარიძისა\n* ''სალომე'' (1891, პირველად 1896 წელს პარიზში დაიდგა) თარგმანი ლევან ინასარიძისა\n* ''ლედი უინდერმირის მარაო'' (1892) თარგმანი ლევან ინასარიძისა\n* ''ქალი, რომელიც ყურადღებად არ ღირს'' (1893)\n* ''იდეალური ქმარი'' (1895) თარგმანი ლევან ინასარიძისა\n* ''როგორი მნიშვნელოვანია, ვიყოთ სერიოზული'' (დაახლ. 1895)\n* ''წმინდა უძღები ქალიშვილი, ანუ ძვირფასეულობით შემკული ქალი'' (ფრაგმენტები, გამოქ. 1908)\n* ''ფლორენციული ტრაგედია'' (ფრაგმენტები, გამოქ. 1908)\n\n=== რომანები ===\n* ''დორიან გრეის პორტრეტი'' (1891)\n\n=== მოთხრობები ===\n* ქანთერვილის მოჩვენება თარგმანი ლევან ინასარიძისა\n* ლორდ ართურ სევილის დანაშაული თარგმანი ლევან ინასარიძისა\n* ბატონ უ.ჰ-ის პორტრეტი თარგმანი ლევან ინასარიძისა\n* ''მენატურე მილიონერი''\n* ''სფინქსი გამოცანების გარეშე''\n\n=== ზღაპრები ===\nკრებულიდან '''„ბედნიერი უფლისწული“ და სხვა ზღაპრები“''':\n* ''ბედნიერი უფლისწული''\n* ''ბულბული და ვარდი''\n* ''თავკერძა გოლიათი''\n* ''ერთგული მეგობარი''\n* ''ღირსშესანიშნავი შუშხუნა''\nკრებულიდან '''„ბროწეულის სახლი“''', განკუთვნილია, უაილდის თქმით, „არაბრიტანელი ბავშვისა და არაბრიტანული საზოგადოებისათვის“:\n* ''ახალგაზრდა მეფე''\n* ''ინფანტას დაბადების დღე''\n* ''მებადური და მისი სული''\n* ''ვარსკვლავბიჭუნა''\n\n=== პოეზია ===\n* ''ლექსები'' (1881; ლექსთა კრებული)\n'''''პოემები''''':\n* ''რავენა'' (1878)\n* ''ეროსის ბაღი'' (გამოქ. 1881)\n* ''იტისის მოტივი'' (გამოქ. 1881)\n* ''ქარმიდე'' (გამოქ. 1881)\n* ''პანთეა'' (გამოქ. 1881)\n* ''Humanitad'' (გამოქ. 1881;)\n* ''სფინქსი'' (1894)\n* ''რედინგის ციხის ბალადა'' (1898)\n\n=== ლექსები პროზად  ===\n* ''მიმდევარი'' (The Disciple)\n* ''კეთილისმქმნელი'' (The Doer of Good)\n* ''ოსტატი'' (The Master)\n* ''სიბრძნის მასწავლებელი'' (The Teacher of Wisdom)\n* ''მხატვარი'' (The Artist)\n* ''განკითხვის სახლი'' (The House of Judgement)\n\n=== ესეები ===\n* ''ადამიანის სული სოციალიზმში'' (1891; პირველად დაიბეჭდა ჟურნალ „ფორთნაითლი რევიუში“)\n\nკრებული „'''''ჩანაფიქრები'''''“ (1891):\n* ''სიცრუის ხელოვნების დაცემა'' (1889; პირველად გამოქვეყნდა ჟურნალ „ნაინთინს სენჩურიში“)\n* ''ფუნჯი, კალამი და სამსალა'' (1889; პირველად გამოქვეყნდა ჟურნალ  „ფორთნაითლი რევიუში“)\n* ''კრიტიკოსი როგორც მხატვარი'' (1890; პირველად გამოქვეყნდა ჟურნალ  „ნაინთინს სენჩურიში“)\n* ''ნიღაბთა სიმართლე'' (1885; პირველად გამოქვეყნდა ჟურნალ  „ნაინთინს სენჩურიში“ სათაურით „შექსპირი და სცენური კოსტიუმი“)\n\n=== წერილები ===\n* ''De Profundis'' (ლათ. „სიღრმიდან“, ანუ ''„პატიმრის აღსარება“''; 1897) — წერილი-აღსარება, რომელიც მგოსანმა თავის მეგობარსა და შეყვარებულს ალფრედ დუგლასს მიუძღვნა. ამ წერილზე უაილდი რედინგის ციხეში ყოფნის ბოლო თვეებში მუშაობდა. 1905 წ. ბერლინურ ჟურნალ  „დი იონე რუნდშაუში“ დაიბეჭდა. უაილდის მეგობარმა და დამფასებელმა რობერტ როსმა აღსარების შემცირებული ვარიანტი გამოაქვეყნა. როსის ანდერძის თანახმად, წერილ-აღსარების სრული ვარიანტი მკითხველმა საზოგადოებამ მხოლოდ 1962 წელს იხილა.\n* ''„ოსკარ უაილდი. წერილები“'' — სხვადასხვა წლებში დაწერილი 214 წერილია შეკრებული.\n\n=== ლექციები და ესთეტიკური მინიატურები ===\n* ''ინგლისური ხელოვნების რენესანსი''\n* ''აღთქმა ახალგაზრდა თაობისადმი''\n* ''ესთეტიკური მანიფესტი''\n* ''ქალის კაბა''\n* ''ისევ კოსტიუმის რეფორმის რადიკალურ იდეებზე''\n* ''მისტერ უისთლერის ლექციაზე ათ საათზე''\n* ''ფერწერისადმი კოსტიუმის დამოკიდებულება. შავ-თეთრი ეტიუდი მისტერ უინსთლერის ლექციაზე''\n* ''შექსპირი სცენურ გაფორმებაზე''\n* ''ამერიკული შემოსევა''\n* ''ახალი წიგნები დიკენსზე''\n* ''ამერიკელი''\n* ''დოსტოევსკის „დამცირებულნი და შეურაცხყოფილნი“''\n* ''მისტერ ფეითერის წარმოსახვითი პორტრეტები''\n* ''ხელოვნებისა და დარგების სიახლოვე''\n* ''ინგლისელი პოეტი ქალები''\n* ''ლონდონელი მენატურეები''\n* ''უოლტ უიტმენის სახარება''\n* ''მისტერ სუინბერნის ლექსების ბოლო ტომი''\n* ''ჩინელი ბრძენი''\n\n=== სტილიზებული ფსევდონამუშევრები ===\n* ''ტელენი, ანუ მედლის უკანა მხარე'' (Teleny, or The Reverse of the Medal)\n* ''ოსკარ უაილდის ანდერძი'' (The Last Testament of Oscar Wilde; 1983; წიგნი დენის ეიკროიდმა დაწერა.)\n\n== რესურსები ინტერნეტში==\n\n;საზოგადოებები\n*ოსკარ უაილდის საზოგადოება (ბრიტანეთი)\n*ოსკარ უაილდის საზოგადოება (აშშ)\n*ოსკარ უაილდის საზოგადოება (საფრანგეთი)\n;ტექსტები\n*უაილდის ტექსტები\n*ოსკარ უაილდის კოლექცია\n*ონლაინ წიგნები\n\n==სქოლიო==\n\n\n\n\nკატეგორია:ბისექსუალი მწერლები\nკატეგორია:ირლანდიელი მწერლები\nკატეგორია:ინგლისელი მწერლები\nკატეგორია:ირლანდიელი დრამატურგები\nკატეგორია:ინგლისელი დრამატურგები\nკატეგორია:სიმბოლისტი მწერლები\nკატეგორია:მასონები\nკატეგორია:დაბადებული 1854\nკატეგორია:გარდაცვლილი 1900\nკატეგორია:ოსკარ უაილდი\nკატეგორია:XIX საუკუნის ირლანდიელი დრამატურგები\nკატეგორია:XIX საუკუნის ირლანდიელი რომანისტები\nკატეგორია:XIX საუკუნის ირლანდიელი პოეტები\nკატეგორია:XIX საუკუნის ჟურნალისტები\nკატეგორია:მამაკაცი ჟურნალისტები\nკატეგორია:ირლანდიელი ფენტეზი მწერლები\nკატეგორია:ინგლისელი ფენტეზი მწერლები\nკატეგორია:ირლანდიელი საშინელებათა ჟანრის მწერლები\nკატეგორია:ირლანდიელი ჟურნალისტები\nკატეგორია:ირლანდიელი მამაკაცი რომანისტები\nკატეგორია:ირლანდიელი პაციფისტები\nკატეგორია:ირლანდიელი პოეტები\nკატეგორია:ლგბტ დრამატურგები\nკატეგორია:ირლანდიელი მამაკაცი დრამატურგები\nკატეგორია:სიმბოლისტი დრამატურგები\nკატეგორია:გოთიკური ჟანრის მწერლები", "url": "https://ka.wikipedia.org/wiki/ოსკარ_უაილდი", "length": 9429}
{"id": "14325", "title": "ქსნის ბრძოლა", "text": "'''ქსნის ბრძოლა (1625)''' — საქართველოს ლაშქრის ბრძოლა სპარსელთა ჯარის წინააღმდეგ გიორგი სააკაძის მეთაურობით. მარაბდის ბრძოლაში (1625) დამარცხების მიუხედავად, ქართველებს წინააღმდეგობა არ შეუწყვეტიათ. \n\n2 ივლისს ისინი კოჯრის მიდამოებში ებრძოდნენ მტერს. გიორგი სააკაძე მცირე რაზმებით პარტიზანულ ბრძოლაზე გადავიდა. სპარსელები შიდა ქართლში ცდილობდნენ შეჭრას, ქართველებმა მტრის მთავარ ძალებს ქვეყნის შიგნით შესვლის საშუალება არ მისცეს, რომ მოსახლეობას გახიზვნა მოესწრო. სპარსელთა სარდალმა ისა-ხან ყორჩიბაშმა თავისი ჯარიდან 12 ათასი კაცი გამოყო, შირვანის ბეგლარბეგი ყაზახ-ხანი, აზერბაიჯანის ბეგლარბეგი შაჰ-ბენდე-ხანი და ხოსრო-მირზა (შემდეგში როსტომი) ჩაუყენა სათავეში და არშის ციხის (თერგის ხეობაში) ასაღებად გაგზავნა, სადაც ქართველებს ანდუყაფარ ამილახვარი და მისი მეუღლე (ყორჩიბაშის ასული) ჰყავდათ დამწყვდეული. სპარსელებმა გაათავისუფლეს ისინი და თბილისში ბრუნდებოდნენ, მაგრამ ქსნის ხეობაში მათ თავისი ლაშქრით გზა შეუკრა გიორგი სააკაძემ. \n\nგააფთრებული ბრძოლა სამ დღეს გაგრძელდა. მთლიანად განადგურდა შაჰ-ბენდეს რაზმები, თვით სარდალი მოკლეს და მისი ამალაც ამოწყვიტეს. ხოსრო-მირზამ მოახერხა ალყის გარღვევა და მცირე რაზმით თბილისში ჩასვლა. ქართველებმა დიდძალი იარაღი და ტყვე იგდეს ხელთ.\n\n== იხილეთ აგრეთვე ==\n\n* საქართველოს ბრძოლების სია\n\n== ლიტერატურა ==\n\n\nკატეგორია:საქართველოს ბრძოლები\nკატეგორია:XVII საუკუნის ბრძოლები", "url": "https://ka.wikipedia.org/wiki/ქსნის_ბრძოლა", "length": 1311}
{"id": "14328", "title": "ქსნის ციხე", "text": "მინი|ქსნის ციხე|ალტ=\nმინი|220x220პქ|'''ქსნის ციხე (ხედი ზემოდან)'''\n'''ქსნის ციხე''', ''მტკვრის ციხე'', ''მტვერის ციხე'', ''კონსტანტილაბათი'' — შუა საუკუნეების ციხესიმაგრე აღმოსავლეთ საქართველოში, მდინარე ქსნისა და მტკვრის შესართავთან, სარკინეთის მთაზე. კონტროლს უწევდა მნიშვნელოვან სტრატეგიულ გზასაყარს. XVI საუკუნის დასაწყისში ააგო ქართლის მეფის კონსტანტინე II-ის ძემ, ბაგრატმა, თავის ძმასა, ქართლის მეფე დავით X-სა (1505-1525) და კახეთის მეფე ავ-გიორგის (1511-1513) შორის მიმდინარე ბრძოლების დროს. \n\nციხე დგას სარკინეთის მთაზე, სოფელ ციხისძირის მიდამოებში, მდინარეების მტკვრისა და ქსნის შესაყართან, ქსნის მარცხენა ნაპირზე. აგებული 1511-14 წლებში.             \nმინი|'''ქსნის ციხე (ზამთარი)'''\n1512 წელს ქართლის მეფის, დავით X -ის (1505-1525 წწ.) უმცროსმა ძმამ, ბაგრატმა საუფლისწულოდ მუხრანი და შიდა ქართლის სადროშოს სპასპეტობა ითხოვა, სამაგიეროდ კახეთის მეფე ავგიორგისთან შებრძოლება იკისრა. დავითი დათანხმდა ძმას. ქსნის ციხე ბაგრატ მუხრანბატონმა საუფლისწულო მამულების მიღებისთანავე ააგო. როცა ავგიორგიმ ციხის აგების ამბავი გაიგო, წამოვიდა ჯარით და ციხეს ალყა შემოარტყა. ალყა სამ თვეს გაგრძელდა, მაგრამ უშედეგოდ. ავგიორგიმ ბაგრატს დაცინვით ღვინო გაუგზავნა და შეუთვალა — შენ მეფის ძე ხარ და რამდენი ხანია ღვინის გემო არ გინახავსო. ბაგრატს კი ჭაში ცოცხალი ორაგული ჰყავდა, გაუგზავნა ორაგული და თან შეუთვალა — სამი თვეა ქსანზე დგახარ და ორაგული არ გიგემია, აჰა, ეს ცოცხალი იგემეო. ავგიორგი დარწმუნდა, რომ ციხე უზრუნველყოფილი იყო სანოვაგითა და სასმელი წყლით, ალყა მოხსნა და უკუიქცა.                                                                   \n\n1513 წელს ავგიორგი მეორედ შემოესია ქართლს. ბაგრატმა ის შეიპყრო და ქსნის ციხეში გამოამწყვდია. „შემდგომად მცირედისა ჟამისა მოაშთვეს ავგიორგი ციხესა მას შინა და მოკუდა.“  1746 წელს ძლიერ დაზიანებული ციხე კონსტანტინე მუხრანბატონმა თითქმის ხელახლა ააგო, რაზეც მოგვითხრობს ციხის შესასვლელის თავზე ამოკვეთილი კარგად შემონახული სამშენებლო წარწერა.      \nმინი|'''ქსნის ციხის ასასვლელი გაზაფხულობით'''\nქსნის ციხეს პირვანდელი სახე შეცვლილი აქვს და ამჟამად სანახევროდ დანგრეულია. ციხე კარგად არის შერწყმული გარემოსთან, აქედან კარგად ჩანს მდინარეების მტკვრისა და ქსნის ხეობები. მისასვლელი სამხრეთ-დასავლეთიდანაა. ციხის პირველი სამშენებლო ფენა (1511-14 წწ.) მთლიანად რიყის ქვითაა ნაგები, მეორე ფენაში კი (1746 წ.) აგურიცაა გამოყენებული. პირველი სამშენებლო ფენიდან შემორჩენილია გალავნის კედლების ქვედა ნაწილი, ბურჯებისა და ორი კოშკის ნაშთი.\n\nჩრდილო-დასავლეთით, გალავანზე გარედან მიშენებულია ცილინდრული კოშკი (მეორე სამშენებლო ფენა). გალავნის კუთხე შიგ ცილინდრშია შეჭრილი. კოშკი ორსართულიანია. მესამე სართული ქონგურებიანი ბანია. პირველი სართულის იატაკში ქვევრებია ჩაფლული. ორივე სართულს მაღალი სარკმლები აქვს. ჩრდილო-აღმოსავლეთით მდებარე ცილინდრული კოშკის პირველი სამშენებლო ფენიდან შემორჩენილია ორი ყრუკედლებიანი სართული. მეორე სამშენებლო პერიოდში კოშკისათვის ირგვლივ კედლები შემოუშენებიათ, ამით მისი დიამეტრი 2 მეტრით გაზრდილა. \n\nკოშკების საბრძოლო ელემენტები — სათოფურები, საზარბაზნეები, სალოდეები შემკულია განსხვავებული დეკორატიული წყობით. კედლები სხვადასხვა სიმაღლეზე დასრულებულია  ნახევარწრიული ქონგურებით. მათ ქვემოთ, 1-2 მეტრის დაცილებით ნისკარტა სალოდეებია, უფრო ქვემოთ კი — სათოფურები. ეზოში ჭისებრი წყალსაცავია. ციხეს წყლით ამარაგებდა წყალსადენი (კერამიკული მილები), რომელიც ქედს მიჰყვება. მისი სათავე ციხიდან აღმოსავლეთით რამდენიმე კილომეტრზეა.\n\n2006 წლის 7 ნოემბერს, საქართველოს პრეზიდენტის ბრძანებულების თანახმად მიენიჭა ეროვნული მნიშვნელობის კულტურის უძრავი ძეგლის კატეგორია<ref>საქართველოს პრეზიდენტის ბრძანებულება № 665, 2006 წლის 7 ნოემბერი, ქ. თბილისი, კულტურის ზოგიერთი უძრავი ძეგლისათვის ეროვნული მნიშვნელობის კატეგორიის მინიჭების შესახებ</ref>.\n==ლიტერატურა==\n\n* ზაქარაია პ., საქართველოს ძველი ქალაქები და ციხეები, თბ., 1973;\n \n* ზაქარაია პ., ქსნის ციხე, თბ.,1960.\n* ბერიძე ვ., XVI-XVIII საუკუნეების ქართული ხუროთმოძღვრება, ტ. I, თბ.,1983.\n* ციციშვილი ირ., ქართული ხელოვნების ისტორია, თბ., 1995.\n*მინი|'''ქსნის ციხე''' საქართველოს ისტორიისა და კულტურის ძეგლთა აღწერილობა, ტ. 5 თბ. 1990. \n==სქოლიო==\n\nკატეგორია: მცხეთის მუნიციპალიტეტის ციხესიმაგრეები\nკატეგორია:ეროვნული მნიშვნელობის კატეგორიის კულტურის უძრავი ძეგლები\nკატეგორია:კულტურული მემკვიდრეობის ძეგლები მცხეთა-მთიანეთის მხარეში", "url": "https://ka.wikipedia.org/wiki/ქსნის_ციხე", "length": 4135}
{"id": "14330", "title": "პოლ ვერლენი", "text": "'''პოლ მარი ვერლენი''' (; დ. 30 მარტი, 1844 — გ. 8 იანვარი, 1896) — ფრანგი პოეტი, სიმბოლიზმის წარმომადგენელი.\n\nდაიბადა მეცში, საშუალო განათლება პარიზის ლიცეუმში მიიღო, შემდეგ კი სახელმწიფო სამსახურში იწყებს მუშაობას. ლექსების წერას ადრეული ასაკიდან იწყებს და თავიდანვე პარნასული მოძრაობისა და მისი ლიდერის შარლ ლეკონტ დე ლილის გავლენის ქვეშ ექცევა.\n\nვერლენის პირველმა გამოქვეყნებულმა ლექსების კრებულმა  \"Poèmes saturniens\" (1867), მიუხედავად იმისა, რომ სენ-ბევის მიერ მკაცრად იქნა გაკრიტიკებულ, მას მაშინვე დაუმკვიდრა ნიჭიერი და ორიგინალური სტილის პოეტის სახელი. მის ადრეულ ნაშრომებში ვერლენის პირადი ცხოვრება ისახება, რაც  მატილდა მოტისადმი სიყვარულით იყო გამოწვეული და რომელზეც მან მოგვიანებით იქორწინა. 1872 წელს ის მატილდას მიმართ ინტერესს ჰკარგავს და ცოლსა და ვაჟს ახალ საყვარელზე, პოეტ არტურ რემბოზე ცვლის. ვერლენი ბევრს სვამდა. ერთხელ ალკოჰოლის გავლენის ქვეშ მყოფი ეჭვიანობის მიზეზით რემბოს იარაღით დაჭრის. ამ ინციდენტის შედეგად ვერლენი დააპატიმრეს და მონსის ციხეში ჩასვეს. აქ ის რელიგიურ მოქცევას განიცდის, რაც თავის მხრივ კვლავ მის ნამუშევრებში ისახება. ამ პერიოდის პოეტური გამოვლინება იყო კრებული \"Romances sans paroles\" (\"უსიტყვო რომანსები\"). ციხიდან გამოსვლის შემდეგ ვერლენი ინგლისში მოგზაურობს, სადაც ის რამდენიმე წელი მასწავლებლობს და მუშაობს მომდევნო პოემათა კრებულზე \"Sagesse\" (\"სიბრძნე\"). 1877 წელს ვერლენი საფრანგეთში ბრუნდება და რეთელის სკოლაში ინგლისურის სწავლების პერიოდში თავისი მოსწავლე, ლუსიენ ლეტინუა, შეუყვარდება, რომელიც მისი შემდგომი ლექსების შთაგონება ხდება. ყმაწვილის ტიფით გარდაცვალების გამო ვერლენს მწვავე დეპრესია ეწყება.\n\nვერლენი ბოლო წლებს ალკოჰოლიზმსა და სიღარიბეში ატარებს. თუმცა ავტორის სიცოცხლეშივე მისი შემოქმედება საყოველთაოდ აღიარებული იყო, როგორც უახლესი სიტყვა პოეზიაში. შესაძლოა ვერლენის ყველაზე ცნობილი პოემა იყოს \"შემოდგომის სიმღერა\" (Chanson d'automne), მეორე მსოფლიო ომში მოკავშირეთა მიერ ამ პოემის კოდურ გზავნილებში გამოყენების წყალობით. ვერლენის პოეზია ასევე პოპულარული იყო მუსიკოსებში, როგორიცაა გაბრიელ ფორე, რომელმაც მის რამდენიმე ლექსზე მუსიკა შექმნა, მათ შორის \"La bonne chanson\" (\"ლამაზი სიმღერა\"), და კლოდ დებიუსი, რომელმაც საკუთარ მუსიკაში ვერლენის   კრებული, \"Fêtes galant\" (\"გალანტური დღესასწაულები\") გამოიყენა.\n\nვერლენი გარდაიცვალა 1896 წელს, დაკრძალულია ბატინიოლის სასაფლაოზე პარიზში.\n\n== რესურსები ინტერნეტში ==\n\n\n* \n* Works of Paul Verlaine at Project Gutenberg\n*  Works by Paul Verlaine  at Webnet\n*  Works by Paul Verlaine in PDF  at Livres et Ebooks\n*  Resignation and Other Poems  at New Translations\n* La Nouvelle Décadence - Extensive online library of Verlaine translations and biographies \n* Four poems by Verlaine, translated by Norman R. Shapiro, with original French texts\n\n==სქოლიო==\n\n\n\nკატეგორია:ფრანგი პოეტები\nკატეგორია:სიმბოლისტი მწერლები\nკატეგორია:დაბადებული 1844\nკატეგორია:დაბადებული 1896", "url": "https://ka.wikipedia.org/wiki/პოლ_ვერლენი", "length": 2770}
{"id": "14331", "title": "ქუთაისის გუბერნია", "text": "'''ქუთაისის გუბერნია''' () — რუსეთის იმპერიის ადმინისტრაციულ-ტერიტორიული ერთეული 1846-1917 წლებში. ადმინისტრაციული ცენტრი — ქუთაისი.\n\n==ისტორია==\n===ადმინისტრაციული დაყოფა===\n====შექმნა 1846 წელს====\nსაქართველო-იმერეთის გუბერნიის დაშლის შედეგად ამიერკავკასიაში წარმოიქმნა ორი ადმინისტრაციულ-ტერიტორიული ერთეული: ტფილისისა და ქუთაისის გუბერნია. \n\n1846 წლის 14 დეკემბერს ნიკოლოზ I-ის ბრძანებით საქართველო-იმერეთის გუბერნიას გამოეყო ქუთაისის და გურიის მაზრები; ახალციხის მაზრის აბასთუმნისა და ხერთვისის უბნები, ქალაქ ახალციხესთან ერთად; გორის მაზრის ხეფინისხევის ქედის დასავლეთით მდებარე სოფლები და ოსეთის ოკრუგის მამისონის ხეობა. ასევე ქუთაისის გუბერნიაში შევიდა სამეგრელო და სვანეთი. საგუბერნიო ქალაქად გამოცხადდა ქალაქი ქუთაისი.<ref></ref>\n\nქუთაისის გუბერნია თავდაპირველად იყოფოდა 5 მაზრად:<ref></ref> \n\n#ახალციხის მაზრა (ცენტრი — ახალციხე);\n#ქუთაისის მაზრა (ცენტრი — ქუთაისი);\n#ოზურგეთის მაზრა (ცენტრი — ოზურგეთი);\n#რაჭის მაზრა (ცენტრი — ონი);\n#შორაპნის მაზრა (ცენტრი — საქასრია)\n\nქუთაისის მაზრაში შედიოდა მდინარე ძირულას მარჯვენა სანაპირო, შორაპნის მაზრაში მარცხენა სანაპირო. რაჭის მაზრაში შედიოდა ასევე მამისონის ხეობა (დვალეთის მხარე), ხოლო ახალციხის მაზრაში გაერთიანებული იყო აბასთუმანისა და ხერთვისის უბნები.\n\n====ცვლილებები 1848-1903 წლებში====\nმინი|ქუთაისის საგენერალგუბერნატოროს რუკა 1858 წელს\n1848 წლის 21 მაისს შავი ზღვის სანაპირო ხაზის უფროსის დაქვემდებარებაში მყოფი სამურზაყანოს ოკრუგი ქუთაისის გუბერნიის შემადგენლობაში შევიდა.<ref></ref> \n\n1849 წლის 9 ივნისს ერევნის გუბერნიის შექმნისას, ქუთაისის გუბერნიის ახალციხის მაზრას შეუერთეს, ტფილისის გუბერნიიდან გამოყოფილი ალექსანდროპოლის მაზრის ახალქალაქის უბანი.<ref></ref>\n\n1853-1856 წლების აღმოსავლეთის ომის დროს სამხედრო ვითარებამ დასავლეთ საქართველოს ტერიტორიაზე გამოიწვია ქუთაისის გუბერნიის სამოქალაქო და სამხედრო ხელისუფლების გაერთიანება.\n\n1856 წლის 16 აგვისტოს შეიქმნა ''ქუთაისის საგენერალგუბერნატორო'', რომელშიც გაერთიანდა მანამდე არსებული ქუთაისის გუბერნია და შავი ზღვის სანაპირო ზოლის მე-5 განყოფილება.<ref></ref>\n\n1857 წლის 24 ოქტომბერს სახელმწიფო სენატის დადგენილებით სამეგრელოს სამთავრო დაექვემდებარა ქუთაისის გუბერნიას.<ref></ref>\n\n1859 წლის 19 ივნისს მამისონის ხეობა, რომელიც მანამდე საქართველო-იმერეთის გუბერნის დაშლისას ქუთაისის გუბერნიის რაჭის მაზრაში იყო გადმოტანილი, ოსეთის ოკრუგის ნარის უბანის მსგავსად გადაეცა კავკასიის ხაზის მარცხენა ფრთას.<ref></ref>\n\n1866 წლის 11 აგვისტოს რუსეთის იმპერატორის ბრძანებით, ქუთაისის გუბერნიის დაქვემდებარების ქვეშ შეიქმნა სოხუმის სამხედრო განყოფილება, რომელშიც გაერთიანდა ქუთაისის გუბერნიაში 1848 წლიდან არსებული სამურზაყანოს ოკრუგი, აფხაზეთის აწ გაუქმებული სამთავრო და ახლად-დაპყრობილი წებელდა.<ref></ref>\n\n1867 წლის 16 აპრილს გაუქმდა ''ქუთაისის საგენერალგუბერნატორო''. ახლადწარმოქმნილ ქუთაისის გუბერნიაში სამეგრელოს სამთავრო, რომელიც ქუთაისის გუბერნიას 1857 წლიდან დაუქვემდებარეს, გაუქმდა და მის ბაზაზე შეიქმნა სამი (ზუგდიდის, სენაკისა და ლეჩხუმის) მაზრა.<ref></ref>\n\n1867 წლის 9 დეკემბერს ახალციხის მაზრა თბილისის გუბერნიის გამგებლობაში გადავიდა.<ref></ref> \n\nქუთაისის გუბერნია იყოფოდა 7 მაზრად:\n#ქუთაისის მაზრა (ცენტრი — ქუთაისი);\n#ოზურგეთის მაზრა (ცენტრი — ოზურგეთი);\n#რაჭის მაზრა (ცენტრი — ონი);\n#შორაპნის მაზრა (ცენტრი — საქასრია);\n#ზუგდიდის მაზრა (ცენტრი — ზუგდიდი);\n#სენაკის მაზრა (ცენტრი — სენაკი);\n#ლეჩხუმის მაზრა (ცენტრი — ლეჩხუმი).\n\n1968 წლის 27 მაისს, 1866 წლის 11 აგვისტოს შექმნილი და 4 (წებელდის, ბიჭვინთის, დრანდისა და ოქუმის) ოკრუგისგან შემდგარი სოხუმის სამხედრო განყოფილება, გაიყო 3 (წებელდის, ბიჭვინთისა და ოჩამჩირის) ოკრუგად:\n*წებელდის ოკრუგი დარჩა ხელუხლებელი;\n*ბიჭვინთის ოკრუგში შევიდა გუმისთისა და გუდაუთის საპოლიციო უბნები (ოკრუგის ტერიტორია — გაგრის ქედიდან მდინარე კოდორამდე);\n*ოჩამჩირის ოკრუგში შევიდა კოდორისა და სამურზაყანოს საპოლიციო უბნები (ოკრუგის ტერიტორია — მდინარე კოდორიდან მდინარე ენგურამდე).\n\n1868 წლის 12 ოქტომბერს სვანეთის საბოქაულო შევიდა ქუთაისის გუბერნიის ლეჩხუმის მაზრის შემადგენლობაში და გაიყო თავისუფალი სვანეთის, სადადეშქელიანო სვანეთისა და სადადიანო სვანეთის თემებად.<ref></ref>\n\n1870 წლის 29 ოქტომბერს მიღებულ იქნა ქუთაისის გუბერნიისა და ქალაქ ქუთაისის გერბი.<ref></ref>\n\n1883 წელს ქუთაისის გუბერნიას დაემატა ბათუმის ოლქი და სოხუმის ოკრუგი.<ref></ref>\n\n====ცვლილება 1903 წელს====\n1903 წლის 17 მარტის დადგენილებით ართვინის, ბათუმის და სოხუმის ოკრუგები გამოეყვნენ ქუთაისის გუბერნიას.<ref>Полное собрание законов Российской империи, собрание 3-ое, т. XXIII, ბრძ. 22663, გვ. 156-157</ref>\n\nფართობი 25 942 კვ. ვერსი. მოსახლეობა 914 ათასის ადამიანი (მათ შორის ქალაქად 62 ათ.). ქართლელი 282, იმერელი 271, მეგრელი 239, აფხაზი 59, სვანი 16, რუსი 13 ათასი. მთავარი სასოფლო-სამეურნეო კულტურა სიმინდი და ყურძენი. ვითარდებოდა მეთამბაქეობა. ასევე შავი ზღვის სანაპიროს გასწვრივ მრავლად იყო ხეხილის ბაღები. 314 ფაბრიკა-ქარხანა (1900), რომელთა წარმოების მოცულობა 8,5 მილიონ მანეთს შეადგენდა. რკინიგზის სიგრძე 379 ვერსი. შვიდი უეზდი: ქუთაისის, ზუგდიდის, ლეჩხუმის, ოზურგეთის, რაჭის, სენაკის და შორაპნის. ოთხი ქალაქი.\n\nქუთაისის გუბერნია გაუქმდა 1917 წელს.\n\nცხრილი, რომელიც გვიჩვენებს წლების მიხედვით უბნების, მაზრებისა და მოსახლეობის რაოდენობის ცვლილებას ქუთაისის გუბერნიის ტერიტორიაზე.\n\n\n==დემოგრაფია==\n1897 წლის აღწერით ქუთაისის გუბერნიის მოსახლეობა შეადგენდა 807 478 ადამიანს, რომელთაგან ქართველები იყვნენ 779  881 სული.\n\n==ლიტერატურა==\n\n\n==რესურსები ინტერნეტში==\n* КУТАИ́ССКАЯ ГУБЕ́РНИЯ\n*Обзор Кутаисской губернии. - Кутаис, 1888-1916.\n*О новом разделении Кавказского края, а также об учреждении там вновь двух губерний Кутаисской и Дербентской и о назначении военных Губернаторов, управляющих и Гражданскою частию за Кавказом\n\n==სქოლიო==", "url": "https://ka.wikipedia.org/wiki/ქუთაისის_გუბერნია", "length": 5486}
{"id": "14332", "title": "ქუთაისის მაზრა", "text": "მინიატიურა|ქუთაისის მაზრის გერბი 1843 წ.\nthumb|250px|ქუთაისის მაზრა 1886 წელს\n'''ქუთაისის მაზრა''' — ადმინისტრაციულ-ტერიტორიული ერთეული რუსეთის იმპერიაში. შეიქმნა 1841 წელს იმერეთის ოლქის ბაზაზე, 1846 წელს ჩამოყალიბდა საბოლოო სახით და იარსება 1928 წლამდე. ადმინისტრაციული ცენტრი — ქუთაისი. არსებობის განმავლობაში ძირითადად შედიოდა ქუთაისის გუბერნიის დაქვემდებარებაში.\n\n==ისტორია==\nXVIII-XIX ს-თა მიჯნაზე, სანამ რუსეთის იმპერია თავის მმართველობის ადმინისტრაციულ რეფორმას ჩაატარებდა, იმერეთის სამეფო, გარდა ნახევრადდამოუკიდებელი სამთავროებისა,  ადმინისტრაციული თვალსაზრისით იყოფოდა ვაკის, ოკრიბა-ლეჩხუმის, რაჭის და არგვეთის სადროშოებად. 1810 წელს რუსეთის იმპერიამ გააუქმა იმერეთის სამეფო, რითაც დაასრულა საქართველოს დაპყრობა. რუსეთის იმპერიის თავდაპირველი ტერიტორიული მოწყობა დიდად არ განსხვავდებოდა არსებული მოწყობისგან: აქ შეიქმნა იმერეთის სამხედრო ოლქი, რომელიც ქუთაისის, შორაპნის, ვაკის, რაჭის, ჩხარის, საჩხერის ოკრუგებად იყოფოდა. თუმცა, 1814 წლისათვის გაუქმდა ჩხერისა და საჩხერის ოკრუგები და იმერეთი 4 ოკრუგად დაიყო.\n\n1840 წლის 10 აპრილს სენატორ პავლე განის პროექტის საფუძველზე შეიქმნა საქართველო-იმერეთის გუბერნია, რომელშიც მთელი ამიერკავკასიის ქრისტიანი მოსახლეობა გააერთიანეს. საქართველო-იმერეთის გუბერნიაში გაერთიანდა იმერეთის სამხედრო ოლქიც და ეწოდა ქუთაისის მაზრა. მაზრა თავის მხრივ მოიცავდა — ვაკის, ქუთაისის, საჩხერის, რაჭის, საბუკის, შორაპნის საპოლიციო უბნებს. \n\n1844 წლიდან კავკასიის რეგიონის მმართველად მეფისნაცვალი დაინიშნა. 1846 წელს კი ახალი ადმინისტრაციული რეფორმა განხორციელდა. სამეფისნაცვლო 4 გუბერნიად დაიყო, მათ შორის ერთ-ერთი იყო ქუთაისის გუბერნია, რომელშიც შევიდა ქუთაისის მაზრაც, თუმცა გამოეყო რაჭის და შორაპნის მაზრები. \n\n1886 წლისათვის ქუთაისის მაზრა იყოფოდა ქუთაისის, ტყიბულის, ბაღდადის, სამტრედიისა და ხონის საპოლიციო უბნებად. მსგავსი დაყოფა შენარჩუნებული იქნა  საქართველოს დემოკრატიული რესპუბლიკის შემადგენლობაში ყოფნისას და საბჭოთა კავშირის შემადგენლობაში გაერთიანების პირველ წლებშიც. \n\n1928 წელს ქუთაისის მაზრამ არსებობა შეწყვიტა, ის გაერთიანდა რაჭა-ლეჩხუმისა და შორაპნის მაზრებთან და გარდაიქმნა მსხვილ ადმინისტრაციულ ერთეულად — ქუთაისის ოლქად, სტატუსით გაუთანაბრდა ავტონომიურ ერთეულებს, ხოლო დაყოფა მოხდა რაიონების მიხედვით. 1940 წელს ქუთაისის ოლქს დაქვემდებარებაში შევიდა  საქართველოს სსრ-ის მთელი დასავლეთ ნაწილი გარდა აფხაზეთის და  აჭარის ავტონომიებისა. 1953 წელს ქუთაისის ოლქი გაუქმდა, შემავალი რაიონები პირდაპირ დაუქვემდებარდა ცენტრალურ ხელისუფლებას.\n\n==ადმინისტრაციული მოწყობა==\nდიუბუა დე მონპერეს ცნობით ქუთაისის მაზრაში ცხოვრობდა 29500 ადამიანი. 1913 წლის მონაცემებით ქუთაისის მაზრაში იყო 36 თემი.<ref>Волостныя, станичныя, сельския, гминныя правления и управления, а также полицейские станы всей России с обозначением места их нахождения</ref> 1926 წლისთვის ქუთაისის მაზრაში იყო სამი ქალაქი და 45 თემი, რომელშიც 262 სოფელი იყო გაერთიანებული. მაზრის მოსახლეობა შეადგენდა 300512 ადამიანს (აქედან 231935 იყო სოფლის მოსახლეობა), მაზრის ფართობი იყო 3495 კმ.<sup>2</sup>\n\n\n\n==ლიტერატურა==\n\n\n==რესურსები ინტერნეტში==\n* ქუთაისის მაზრის ადმინისტრაციული რუკა საქართველოს ეროვნული არქივი\n\n==სქოლიო==\n\n\nკატეგორია:ქუთაისის გუბერნია", "url": "https://ka.wikipedia.org/wiki/ქუთაისის_მაზრა", "length": 3060}
{"id": "14333", "title": "ჰეკატონხეირები", "text": "'''ჰეკატონხეირები'''<ref>უნივერსალური ენციკლოპედიური ლექსიკონი : (3 ტომად) / შეადგინა ალექსანდრე ელერდაშვილმა. - I-ლი გამოც., თბ., 2006</ref>, ''ჰეკატონქეირები''<ref></ref> () — მიწისქვეშა ძალების განმასახიერებელი ასხელიანი და ორმოცდაათთავიანი ბუმბერაზები. ჰესიოდეს მიხედვით ისინი გეას და ურანოსის შვილები არიან. ტიტანებთან ომის დროს ჰეკატონხეირები ოლიმპოელებს ეხმარებოდნენ. გამარჯვების შემდეგ ჰეკატონხეირები ტარტაროსში ჩამწყვდეულ ტიტანებს დარაჯობენ.\n\n==ლიტერატურა==\n\n* Claudius Aelianus, ''Historical Miscellany'', translated by Nigel G. Wilson, Loeb Classical Library No. 486. Cambridge, Massachusetts, Harvard University Press, 1997. . Online version at Harvard University Press.\n* Apollodorus, ''Apollodorus, The Library, with an English Translation by Sir James George Frazer, F.B.A., F.R.S. in 2 Volumes.'' Cambridge, Massachusetts, Harvard University Press; London, William Heinemann Ltd. 1921. Online version at the Perseus Digital Library.\n* Apollonius Rhodius, ''Argonautica'', edited and translated by William H. Race, Loeb Classical Library No. 1, Cambridge, Massachusetts, Harvard University Press, 2009. . Online version at Harvard University Press.\n\n\n==სქოლიო==\n\n\n\nკატეგორია:ბერძნული მითოლოგია", "url": "https://ka.wikipedia.org/wiki/ჰეკატონხეირები", "length": 1208}
{"id": "14335", "title": "ქურმუხი", "text": "'''ქურმუხი''' — საქართველოს ისტორიული მხარის, ჰერეთის მნიშვნელოვანი პუნქტი, ახლანდელი აზერბაიჯანის კახის რაიონის ცენტრის ქალაქ კახის სამხრეთ-აღმოსავლეთით ორ კილომეტრზე. შუა საუკუნეებში აქ საეპისკოპოსო  კათედრალი იყო. ქურმუხის ეპისკოპოსს ექვემდებარებოდა აგრეთვე ჰერეთის მთიანეთისა და წახურის (დაღესტანში) მრევლი. XVII საუკუნის დასაწყისში ირანის შაჰმა აბას I-მა ჰერეთის აღმოსავლეთი თემი კაკი ქურმუხითურთ ჩამოართვა კახეთის მეფე ალექსანდრე II-ს და წახურელ ლეკებს გადასცა, რომელნიც აქ საბოლოოდ XVIII საუკუნის I მეოთხედიდან გაბატონდნენ. ქურმუხი მოსწყდა კახეთის სამეფოს. შემდგომ იგი უკვე საინგილოს მნიშვნელოვანი პუნქტია. შემორჩენილია XIX საუკუნის<ref>საქართველოს კათოლიკოს-პატრიარქები, როინ მეტრველის რედაქტორობით, ნეკერი, 2000</ref> ეკლესია „ქურმუხის წმინდა გიორგი“. იგი როგორც ქართულ, ისევე მუსლიმანური მოსახლეობის წმინდა ადგილად ითვლებოდა.\n\n== ლიტერატურა ==\n*''ადამია ი.,'' ქართული ხალხური ხუროთმოძღვრება, წგნ. 3 (საინგილო), თბ., 1979;\n*''პაპუაშვილი თ.,'' ჭარბელაქანი, თბ., 1972;\n\n\n== რესურსები ინტერნეტში ==\n* ინგილოები - „სტრატეგიული ძმობის“ მსხვერპლნი // Fact.ge \n\n== სქოლიო ==\n\n\nკატეგორია:ჰერეთი\nკატეგორია:აზერბაიჯანი", "url": "https://ka.wikipedia.org/wiki/ქურმუხი", "length": 1117}
{"id": "14336", "title": "ჟან ნიკოლა არტიურ რემბო", "text": "'''ჟან ნიკოლა არტიურ რემბო''' (Jean Nicolas Arthur Rimbaud) (დ. 20 ოქტომბერი, 1854 — გ. 10 ნოემბერი, 1891) — ფრანგი პოეტი, სიმბოლისტი.\n\n== ბიოგრაფია ==\nდაიბადა საშუალო შეძლების ოჯახში შარლვილში ჩრდილო-აღმოსავლეთ საფრანგეთში. სიყმაწვილეში ცელქი, თუმცა უაღრესად ნიჭიერი მოწაფე იყო. თხუთმეტი წლის ასაკში უამრავი პრიზი ჰქონდა მიღებული და მრავალი ლექსი და დიალოგი ჰქონდა დაწერილი ლათინურად. 1870 წელს მისი მასწავლებელი ჟორჟ იზამბარი რემბოს პირველი ლიტერატურული მენტორი ხდება, შედეგად მისი ლექსები ფრანგულად სწრაფად იხვეწება. რემბო ხშირად გარბოდა შინიდან და 1871 წელს მცირე ხნით პარიზის კომუნას შეუერთდა კიდეც, რაც შემდეგში მის პოემაში \"L'Orgie parisienne ou Paris se repeuple\" (პარიზული ორგია ან პარიზის რეპოპულაცია) აისახა. აქ სავარაუდოდ ის კომუნარმა ჯარისკაცებმა გააუპატიურეს (რაზეც გადაკვირთ მიანიშნებს ლექსში \"Le Cœur supplicié\" - \"ტანჯული გული\"). ამ პერიოდისთვის ის უკვე ანარქისტი ხდება, იწყებს ლოთობას და ბურჟუაზიულ თავყრილობებში დებოშებს აწყობს. 1871 წლის სექტემბრის ბოლოს ის პარიზში ბრუნდება განთქმული პარნასელი პოეტის, პოლ ვერლენის მოწვევით (ვერლენისთვის მისი რამდენიმე სანიმუშო ლექსის გაგზავნის შემდეგ), და მცირე ხნით მასთან სახლდება. ვერლენს ცისფერთვალება ჯიუტი ხასიათის ყმაწვილი მყისვე შეუყვარდება და წყვილი დეკადენტურ, აბსენთითა და ჰაშიშით გაჯერებულ, მომთაბარე ცხოვრებას მიჰყვება. მათი ამგვარი ცხოვრების სტილი ხშირად გამხდარა პარიზის ლიტერატურული ელიტის წრეში სკანდალების მიზეზი. მთელი ამ პერიოდის განმავლობაში რემბო აგრძელებს წერას განსაკუთრებულ, იმ დროისთვის სრულიად ახალ სტილში. რემბოს გამო ვერლენი ცოლსა და ახალშობილ შვილს ტოვებს და წყვილი 1872 წელს ლონდონში გადადის.\n\n1873 წლის ივლისში რემბო პარიზში გამგზავრებას გეგმავს ვერლენის გარეშე, რის გამოც ეს უკანასკნელი ეჭვიანობის ნიადაგზე მას რევოლვერით დაჭრის. რემბო მსუბუქად იჭრება, თუმცა მოსამართლემ ვერლენს ორ-წლიანი პატიმრობა მიუსაჯა. რემბო შინ, შარლევილში, ბრუნდება და ასრულებს შრომას პროზაულ ნაწარმოებზე \"Une Saison en Enfer\" (ერთი სეზონი ჯოჯოხეთში). ეს ნამუშევარი საყოველთაოდ აღიარებულ იქნა, როგორც თანამედროვე სიმბოლისტური მწერლობის ერთ-ერთი მნიშვნელოვანი პირველი ნაბიჯი. 1874 წელს რემბო ლონდონში ბრუნდება პოეტ ჟერმენ ნუვოსთან, სადაც ასრულებს მუშაობას მის ერთობ საკამათო წარმოსახვებზე, რომელშიც შევიდა მისი პირველი ორი ფრანგული ვერლიბრი.\n\n== რესურსები ინტერნეტში ==\n* არტიურ რემბო, ცხოვრება, შემოქმედება\n\n==სქოლიო==\n\n\n\nკატეგორია:ფრანგი მწერლები\nკატეგორია:ფრანგი მამაკაცი პოეტები\nკატეგორია:სიმბოლისტი მწერლები\nკატეგორია:დაბადებული 1854\nკატეგორია:გარდაცვლილი 1891\nკატეგორია:ართურ რემბო\nკატეგორია:ბისექსუალი მწერლები\nკატეგორია:სიმბოლისტი პოეტები\nკატეგორია:XIX საუკუნის ფრანგი მწერლები\nკატეგორია:XIX საუკუნის ფრანგი პოეტები", "url": "https://ka.wikipedia.org/wiki/ჟან_ნიკოლა_არტიურ_რემბო", "length": 2585}
