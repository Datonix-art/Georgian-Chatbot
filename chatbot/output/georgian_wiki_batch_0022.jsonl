{"id": "3346", "title": "ბენგალური ენა", "text": "მინი|ბენგალური ენის გავრცელების არეალი\n\n'''ბენგალური ენა''' — ბენგალელების ენა, მიეკუთვნება ინდოევროპული ოჯახის ინდოარიული ჯგუფის ენებს. დამწერლობა მომდინარეობს ბრაჰმიდან.\n\n== ზოგადი ცნობები ==\n\n* '''მოლაპარაკეთა რაოდენობა''': 185 მლნ \n* '''ენის კოდი''': bn \n* '''სახელწოდება''': bn - Banla; en - Bengali; en - Bengala \n* '''დამწერლობა''': ბენგალური\n\nამ ენას ორი დიალექტური ჯგუფი აქვს - დასავლური და აღმოსავლური. ბენგალურ ენის ისტორიაში, რომელიც წერილობითი ძეგლებით X-XII სს-დან აღიწერება, გამოიყოფა 3 პერიოდი: ძველბენგალური, საშუალობენგალური (XIV ს-დან) და ახალბენგალური (XVIII ს-ის ბოლოდან). ბენგალურ ენაზე წერდა რაბინდრანათ თაგორი.\n\n== სტატუსი ==\n\n'''ოფიციალური ენა: '''\n\n* ბანგლადეში\n* ინდოეთი - სხვა 15 ენასთან ერთად.\n** დასავლეთი ბენგალი\n** ტრიპურა\n\n== ლექსიკა ==\nმინი|upright=1.15|თანამედროვე ლიტერატურული ბენგალური სიტყვების წყაროები\n'''ფრაზები და სიტყვები'''\n\n* გამარჯობა - Nomoskaar; Aadaab\n* კეთილი იყოს თქვენი მობრძანება - Shagatom\n* გმადლობთ - Dhanyabad; Ozasro dhanyabad\n* კი / არა - Ha; Ji; Ji ha / Na\n* გეთაყვა - Doya kore; Onugraha kore\n* ნახვამდის - Nomoskaar; Shubho bidai\n\n'''რიცხვები'''\n\n* 1 - ek, 2 - dui, 3 - tin, 4 - cha:ri, 5 - pã:ch, 6 - ch'ay, 7 - sa:t, 8 - a:t, 9 - nay, 10 - dash\n\n== ლიტერატურა ==\n* Thompson, Hanne-Ruth (2012). ''Bengali''. Volume 18 of London Oriental and African Language Library. John Benjamins Publishing. .\n* Dasgupta, Probal (2003). Bangla. In George Cardona and Dhanesh Jain, (eds) ''The Indo-Aryan languages''. London/New York: Routledge, 351–390.\n\n== რესურსები ინტერნეტში ==\n* \n* Bengali language at ''Encyclopædia Britannica''\n* Bangla Academy \n* The South Asian Literary Recordings Project, The Library of Congress. Bengali Authors.\n\nკატეგორია:ბენგალური ენა", "url": "https://ka.wikipedia.org/wiki/ბენგალური_ენა", "length": 1715}
{"id": "3347", "title": "პორტუგალიური ენა", "text": "thumb|upright=2\n'''პორტუგალიური ენა''' — პორტუგალიელთა და ბრაზილიელთა ენა, მიეკუთვნება ინდოევროპული ოჯახის რომანულ ენებს .\n\n== ზოგადი ცნობები ==\n\n* '''მოლაპარაკეთა რაოდენობა''': >160 მლნ \n* '''ენის კოდი''': pt \n* '''სახელწოდება''': pt - Português; en - Portuguese; eo - Portugala \n* '''დამწერლობა''': ლათინური\n\n== სტატუსი ==\n\n'''ოფიციალური ენა: '''\n\n* პორტუგალია\n* ბრაზილია (ბრაზილიური პორტუგალიური)\n* ევროპის კავშირი\n\n=== სხვა ქვეყნები და დამოკიდებულებები ===\n* &nbsp;– 11px ''Angolano''  (ანგოლური პორტუგალიური)\n* &nbsp;– 11px ''Cabo-verdiano''  (კაბო-ვერდული პორტუგალიური)\n* &nbsp;– 11px ''Timorense''  (აღმოსავლეთი ტიმორული პორტუგალიური)\n* &nbsp;– ''დამანური'' (დამანური) და ''გოური'' (პორტუგალიური გოაზე)\n* &nbsp;– 11px ''Guineense''  (გვინეა-ბისაური პორტუგალიური)\n* &nbsp;– 11px ''Macaense''  (მაკაური პორტუგალიური)\n* &nbsp;– 11px ''Moçambicano''  (მოზამბიკური პორტუგალიური)\n* &nbsp;– 11px ''Santomense''  (სან-ტომე და პრინსიპული პორტუგალიური)\n* &nbsp;– ურუგვაიული პორტუგალიური\n\n== გრამატიკა ==\n\nპორტუგალიურ ანბანში 23 ასოა, ნასესხებ სიტყვებში გამოიყენება აგრეთვე y, k და w. ენაში არის დიგრაფები - nh, lh, ch, ss. დიგრაფების გარდა, ასო h არ გამოითქმება. მახვილის ნიშანი ერთდროულად გამოხატავს აქცენტსაც და ხმოვნის ღია და დახურულ მდგომარეობას. სტრიქონსზედა ნიშანი '~' ხმოვნის ან დიფთონგის ცხვირისმიერ წარმოთქმას აღნიშნავს.\n\nპორტუგალიის თავისებურება ის არის, რომ მისი ენობრივი ცენტრი (კოიმბრისა და ლისაბონის რაიონები) უფრო სამხრეთით მდებარეობს, ვიდრე ესპანეთის ასეთივე ცენტრი. ამის გამო ზოგიერთი ენობრივი ნიშანი, რაც ესპანურში სამხრეთ დიალექტებში შეინიშნება, პორტუგალიაში საერთო ლიტერატურული ნორმაა.\n\n== ლექსიკა ==\n\nპორტუგალიური ენა ჩამოყალიბდა გვიანდელი ლათინურის ლუზიტანური ვარიანტის საფუძველზე კელტური და იბერიული სუბსტრატების მონაწილეობით. რომაული პროვინცია ლუზიტანიისაგან პორტუგალიურ ენაში შემორჩა სიტყვები: luso - ლუზოფონი, idioma luso - პორტუგალიური ენა, lusófilo - პორტუგალისტი.\n\n'''ფრაზები და სიტყვები'''\n\n* გამარჯობა - Olá\n* კეთილი იყოს თქვენი მობრძანება - Bem-vindo\n* გმადლობთ - Obrigado; Obrigada\n* კი / არა - Sim / Não\n* გეთაყვა - Se faz favor; Por favor\n* ნახვამდის - Adeus; Até a vista; Até logo\n\n;რიცხვები\n\n* 1 - um/uma, 2 - dois/duas, 3 - três, 4 - quatro, 5 - cinco, 6 - seis, 7 - sete, 8 - oito, 9 - nove, 10 - dez, 11 - onze, 12 - doze, 13 - treze, 14 - quatorze<sup>[1]</sup>/catorze<sup>[2]</sup>, 15 - quinze, 16 - dezesseis<sup>[1]</sup>/dezasseis<sup>[2]</sup>, 17 - dezessete<sup>[1]</sup>/dezassete<sup>[2]</sup>, 18 - dezoito, 19 - dezenove<sup>[1]</sup>/dezanove<sup>[2]</sup>, 20 - vinte, 21 - vinte e um/uma, 22 - vinte e dois/duas, 30 - trinta, 40 - quarenta, 50 - cinqüenta<sup>[1]</sup>/cinquenta<sup>[2]</sup>, 60 - sessenta, 70 - setenta, 80 - oitenta, 90 - noventa, 100 - cem, 101 - cento e um/uma, 200 - duzentos/-as, 300 trezentos/-as, 400 - quatrocentos/-as, 500 - quinhentos/-as, 600 - seiscentos/-as, 700 - setecentos/-as, 800 - oitocentos/-as, 900 - novecentos/-as, 1000 - mil\n\n:<sup>[1]</sup> - ბრაზილიაში; <sup>[2]</sup> - პორტუგალიაში\n\n== ლიტერატურა ==\n* ''História da Lingua Portuguesa'' Instituto Camões \n* ''A Língua Portuguesa'' in Universidade Federal do Rio Grande do Norte, Brazil\n* ''Carta de dotação e fundação da Igreja de S. Miguel de Lardosa, a.D. 882 (o mais antigo documento latino-português original conhecido)''  \n\n== რესურსები ინტერნეტში ==\n* \n\n\n\nკატეგორია:პორტუგალიური ენა", "url": "https://ka.wikipedia.org/wiki/პორტუგალიური_ენა", "length": 3339}
{"id": "3348", "title": "რუსული ენა", "text": "'''რუსული ენა''' (, აგრეთვე რუსული, უწინ დიდრუსულ, ან ველიკორუსულ ენად წოდებული) — რუსი ხალხის ეროვნული ენა.\n\nრუსული ენა სლავურ ენებს მიეკუთვნება. იგი უკრაინულ (უწინ მცირერუსულად, ან მალოროსიულ ენად წოდებულ), ბელარუსულ და აგრეთვე ნაკლებად ცნობილ რუსინულთან ერთად ჰქმნის აღმოსავლეთსლავურ ენათა ჯგუფს. რუსული ენა მოსაუბრეთა რაოდენობის მიხედვით ერთ-ერთი ყველაზე დიდი ენაა მსოფლიოში, ხოლო სლავურ ენათა შორის იგი არის ყველაზე დიდი. რუსული ენა გამოიყენებს კირილურ ანბანს, ანუ ე.წ. კირილიცას. რუსული სალიტერატურო ენის სტანდარტული ვარიანტი ეფუძნება მოსკოვის ოლქის მიმდებარე ტერიტორიაზე არსებულ ე.წ. შუა რუსულ დიალექტსა და მის კილო-კავებს.\n\n== რუსული ენის გავრცელების არეალი ==\n\n=== ზოგადი რიცხობრივი მონაცემები ===\n\n2006 წლის მონაცემების მიხედვით, რუსულს მშობლიურ ენად მიიჩნევს დაახლ. 163,8 მლნ. კაცი, რომელთაგან 130 მლნ. რუსეთში ცხოვრობს, დანარჩენი 26,4 მლნ. კი დსთ-ში, ან ყოფილი სსრკ-ის (ბალტიისპირეთსა და საქართველოში) ქვეყნებში. დანარჩენი 7,4 მლნ. ადამიანი ცხოვრობს ევროპის კავშირის ქვეყნებში, აშშ-სა და ისრაელში.\n\n=== ყოფილი საბჭოთა სივრცე ===\n\n==== აღმოსავლეთ სლავეთი ====\n\nრუსული არის სახელმწიფო ენა რუსეთის ფედერაციასა და ბელარუსში (ბელარუსულთან ერთად), აგრეთვე უკრაინის ავტონომიურ ყირიმის რესპუბლიკაში (უკრაინულთან და ყირიმის თათრულთან ერთად). გარდა ამისა, უკრაინის ზოგ სამხრეთ ოლქში რუსულს აქვს რეგიონალური ენის სტატუსი, თუმცა ეს სტატუსი საკმაოდ საკამათოა.\n\n==== სეპარატისტული რეგიონები ====\n\nრუსული მყარად ინარჩუნებს ოფიციალური ენის სტატუსს დნესტრისპირეთში (უკრაინულთან და მოლდავურთან ერთად), სამხრეთ ოსეთსა (ოსურთან ერთად) და აფხაზეთში (აფხაზურთან ერთად).\n\n==== ყაზახეთი და შუა აზია ====\n\nრუსული ენა არის ოფიციალური ენა ყაზახეთში (ყაზახურთან ერთად), ყირგიზეთსა (ყირგიზულთან ერთად) და ტაჯიკეთში.\n\n: '''... ... ...'''\n\nმიუხედავად იმისა, რომ სსრკ-ს დაშლის შემდეგ რუსულმა ერთგვარად ინგლისურის სასარგებლოდ დასთმო თავისი მოწინავე პოზიციები, იგი პოსტ-საბჭოთა სივრცის არაერთ ქვეყანაში ისევ რჩება მეცნიერების, ხელოვნებისა და ტექნიკის, საერთოდ, პროგრესის ენად.\n\n=== ფინეთი ===\n\nფინეთში რუსულს 40.000 ადამიანი და მაშასადამე ქვეყნის მოსახლეობის ლამის 1 % მიიჩნევს მშობლიურად, რის გამოც რუსული ენა ამ ქვეყანაში ყველაზე დიდი ეროვნული უმცირესობის ენაა.\n\n=== გერმანია ===\n\nგერმანიაში, სადაც ყოფილი სსრკ-ს ფარგლებს გარეთ რუსულენოვანი მოსახლეობის ყველაზე დიდი რაოდენობაა, პირველობას რიცხობრივად მხოლოდ თურქულს უთმობს, რითაც თურქული ენის შემდეგ მეორე დიდი ეროვნული უმცირესობის ენად ითვლება.\n\n=== ისრაელი და აშშ ===\n\nისრაელში დაახლ. 1 მლნ. რუსულენოვანი ცხოვრობს, რაც შეადგენს ქვეყნის მოსახლეობის 1 მეექვსედ ნაწილს, და ებრაულისა და არაბულის შემდეგ ყველაზე მსხვილ ენად ითვლება. აშშ-ში 700.000 რუსულენოვანზე მეტი ადამიანი ცხოვრობს.\n\n== ისტორია ==\n=== ქსე: ზოგადი დახასიათება ===\n\nრუსული ენა მომდინარეობს ძველი რუსული (ანუ ძველი საერთოაღმოსავლეთსლავური) ენიდან, რომელიც თავის მხრივ აღმოცენდა წინარესლავური ენის დიფერენციაციის შედეგად VI-VII საუკუნეში (საერთო აღმოსავლურ სლავურ ენასთან ერთად გამოიყო დასავლური და სამხრეთული ჯგუფები).<ref name=\"ქსე\" />\n\nრუსული ენა გამოიყო ძველრუსული ენიდან XIV—XV საუკუნეებში, რომლისგანაც მომდინარეობს აგრეთვე უკრაინული და ბელარუსული ენები. XVII საუკუნეში რუსი ხალხი ჩამოყალიბდა ერად საკუთარი ეროვნული ენით.\n\nXV საუკუნიდან რუსულ ენაში მნიშვნელოვანი ცვლილებები მოხდა:\n\n# დაიკარგა ორობითი რიცხვის კატეგორია, \n# გაჰქრა წოდებითი ბრუნვა, \n# მრავლობითი რიცხვის მიცემით, მოქმედებით და წინდებულიან ბრუნვებში არსებითი სახელის დაბოლოება გახდა უნიფიცირებული (-'''ам''', -'''ами''', -'''ах''') <ref name=\"ქსე\">ქართული საბჭოთა ენციკლოპედია, ტომი 8-ე, გვ. 516, თბ., 1984 წელი.</ref>. \n# მრავლობით რიცხვში ზედსართავი სახელები სქესის მიხედვით აღარ იცვლება, \n# ზმნის მესამე პირისთვის გაბატონდა მაგარი '''т''', \n# ხმარებიდან გამოვიდა რთული ზმნური ფორმები (პერფექტი, პლუსკვამპერფექტი), აღარ იხმარება აორისტი და იმპერფექტი; \n# ხმარებიდან გამოსული ყველა რთული ზმნური ფორმა შეიცვალა ნამყოში -'''л''' დაბოლოებით (шё'''л''', сдела'''л''', прыгну'''л'''...).\n\nამ პერიოდში რელიგიური ლიტერატურა, მეცნიერული შრომები იწერებოდა მწიგნობრული სლავური ენით, ხოლო იურიდიული აქტები - ხალხური ენით.<ref name=\"ქსე\" />.\n\nრუსულმა ეროვნულმა ენამ ჩამოყალიბება დაიწყო XVII საუკუნეში და XIX-XX საუკუნეებში დაამთავრა მნიშვნელოვანი ცვლილებები. მის განვითარებაში მნიშვნელოვანი წვლილი შეიტანა: ფ. დოსტოევსკიმ, ლ. ტოლსტოიმ, ა. ჩეხოვმა, ა. პუშკინმა და სხვებმა<ref name=\"ქსე\" />.\n\nXVIII საუკუნის დასაწყისში 1708 რუსული საერო ანბანი გამოეყო საეკლესიოს. ასოების რაოდენობა შემცირდა, მათი მოხაზულობა გამარტივდა. XVIII საუკუნის II ნახევრიდან ლიტერატურა საერო ხასიათს ატარებს.\n\nალექსანდრე პუშკინის დროიდან იწყება რუსული ენის განვითარების ახალი ხანა. ამ დროიდან დგინდება ახალი ლექსიკური, მორფოლოგიური, სინტაქსური, ფონეტიკური ნორმები. XX საუკუნეში რუსულ სალიტერატურო ენის განვითარება დაკავშირებულია მაქსიმ გორკის, მიხეილ ბულგაკოვის, ალექსანდრე ბლოკისა და სხვათა სახელებთან.\n\n=== რუსული ენის პერიოდიზაციის პრობლემა ===\n\nსლავისტები, რუსისტები, ვ.ვ. ვინოგრადოვიდან მოყოლებული, რუსული სალიტერატურო ენის განვითარების ათასწლოვან ისტორიას ორ მთავარ პერიოდად ჰყოფენ. <br /> \n: ესენია:\n\n# '''ეროვნულობამდელი პერიოდი'''. \n# '''ეროვნული ენის ჩამოყალიბებისა და განვითარების პერიოდი'''.\n\nამ ორი პერიოდის ზღვრად მიჩნეულია XVII საუკუნის დაახლოებით შუა წლები. ამ დრიოდან იწყება რუსული ისტორიის ახალი ხანა.\n\nრუსი ერის ჩამოყალიბების '''ეროვნულობამდელ და საწყის პერიოდში''' ლიტერატურის ენაზე ლაპარაკობს ადამიანთა მეტად მცირე რაოდენობა. ლიტერატურის ენა მნიშვნელოვნად განხვავდება ცოცხალი, სასაუბრო მეტყველებისაგან.\n \n'''ეროვნული ენის ჩამოყალიბებისა და განვითარების პერიოდში''' ყალიბდება და ვითარდება რუსული ეროვნული ენა, რომელიც ურთიერთობის ყველა სფეროს მოიცავს და სხვადასხვა ფუნქციას ასრულებს. მასშია კონცენტრირებული ადამიანთა ზეპირი და წერილობითი ურთიერთობის საერთო ზოგადეროვნული ნორმები.\n\nრუსული სალიტერატურო ენის ისტორიისადმი მიძღვნილი სახელმძღვანელოები ენის განვითარების მეტ-ნაკლებად მნიშვნელოვანი მოვლენების დასახასიათებლად საუკუნეების მიხედვით 4 ეტაპს გამოჰყოფენ.\n: ეს ეტაპებია:\n\n# ''პირველი ეტაპი'': X საუკუნიდან XIV საუკუნის დასაწყისამდე.\n# ''მეორე ეტაპი'': XIV საუკუნიდან XVII საუკუნის შუა წლები. \n# ''მესამე ეტაპი'': XVII საუკუნის შუა წლებიდან XVIII საუკუნემდე. \n# ''მეოთხე ეტაპი'': XIX-XX საუკუნეები.\n\nყველა ამ ძირითადი პერიოდს გააჩნია თავ-თავიანი ქვეპერიოდები. ამ თვალსაზრისით საინტერესოა ნ. ა. მეშჩერსკის რუსულ სალიტერატურო ენის ისტორია.\n\nსაერთოდ, არსებობს რუსული ენის სხვადასხვა თვალსაზრისით (მაგ.; იდეოლოგიური; მარქსისტულ-ლენინური სწავლების საფუძველზე შემუშავებული) დაყოფის მცდელობები. მოყვანილი პრიოდიზაცია არის დღესდღეობით მეტ-ნაკლებად გავრცელებული და მიღებული რუსისტ-მკვლევართა შორის.\n\n==== უძველესი რუსული ლიტერატურული ენა: X საუკუნიდან XIV საუკუნის დასაწყისამდე ====\n\n; აღმოსავლეთ სლავური ხალხის ლიტერატურული სამწერლო ენა (უძველესი რუსული ლიტერატურული ენა)\n\nლიტერატურული ენის მტარებელი იყო რუსი ხალხი, რომელმაც შექმნა უძველესი რუსული სახელმწიფო – კიევის რუსეთი. ამ ხალხისაგან წამოიშვა ერები, რომელმაც მოგვიანებით შეადგინა აღმოსავლეთსლავი, - უკრაინელი, რუსი და ბელარუსი ხალხები. ამ ეტაპზე ენობრივი მიმართებით გამაერთიანებელი საწყისი იყო ე.წ. „კიევური კოინე“ (საერთო ენა).\n\nუძველესი რუსი ხალხის ლიტერატურული ენისათვის დამახასიათებელია ორენოვანი პარალელიზმი: ამ პერიოდში ჩამოყალიბებას იწყებს ლიტერატურული ენის ორი ტიპის თანაარსებობა: \n: 1. '''სამწიგნობრო სლავური ენა''' და\n: 2. '''ხალხური ლიტერატურული ენა'''.\n\nენის შეგნებულ ნორმალიზებას არ აქვს, ან თითქმის არ აქვს ადგილი.\n\n==== ძველი რუსული სალიტერატურო ენა: XIV საუკუნიდან XVII საუკუნის შუა წლები ====\n\n; ველიკორუსი ხალხის ლიტერატურული სამწერლო ენა (ძველრუსული სალიტერატურო ენა)\n\nესაა მოსკოვის სახელმწიფოს გარდაქმნისა და  ცენტრალიზებული განვითარების ხანის ენა. სწორედ ამ ხანაში შეიქმნა საიმისო ისტორიული პირობები, რომ ჩამოყალიბებულიყო სამი მოძმე ხალხი, - რუსები (ველიკორუსები), უკრაინელები და ბელარუსები, მათი ცალკე ხალხებად ჩამოყალიბების პარალელურად სათავეს ედება აგრეთვე სალიტერატურო ენების დამოუკიდებელი ისტორიას.\n\nამ პერიოდის ველიკორუსი ხალხის სალიტერატურო ენისათვის ნიშანდობლივია ორი ტიპის ურთიერთქმედების ხასიათის ძირეული შეცვლა;\n\n: ეს სისტემური ცვლილებებია;\n\n# '''სამწიგნობრო სლავური ენის არსებული ტიპი არქაიზაციას განიცდის'''.\n# '''სახალხო ლიტერატურული ენის ტიპი კი უახლოვდება ველიკორუსი ხალხის სასაუბრო ენას'''.\n\nნელ-ნელა განვითარებას იწყებს საქმიანი ენა.\n\n==== ერად ჩამოყალიბების ხანის ენა: XVII საუკუნის შუა წლებიდან XVIII საუკუნემდე ====\n\n; ნაციის ფორმირების ეპოქის სალიტერატურო ენა\n\nეს არის ფეოდალიზმიდან და კაპიტალიზმში გადასვლის, უფრო სწორედ კი, რუსეთის შემთხვევაში ამ ორი ეპოქის ურთიერთშეხლის პერიოდი სალიტერატურო ენის განვითარებაში. ხალხი ყალიბდება ერთიან ერად, ამასთანავე ყალიბდება ეროვნული ენაც. იშლება ზღვარი სალიტერატურო ენის ორ ტიპს შორის, რომლებიც მანამდე ორი სტილის (იხ. მაღალი და დაბალი შტილები) ურთიერთდაპირისპირებაზე ეყრდნობოდა. დასრულდა ორენოვნების ეპოქა, და რუსული ენის თანდათანობითი ნორმალიზაციის ჟამი დგება. გასათვალისწინებელია ისიც, რომ ეროვნული სალიტერატურო ენის სასაუბრო ფორმის ნორმათა დადგენა რთული და ხანგრძლივი პროცესია.\n\n==== რუსი ხალხის ეროვნული სალიტერატურო ენა: XIX-XX საუკუნეები ====\n\n; თანამედროვე რუსული სალიტერატურო ენა - რუსი ნაციის სალიტერატურო ენა\n\nეს არის საერთო ზოგადეროვნული გამოხატვის ფორმების ნორმებად შემუშავების ხანა. ეს არის ა.ს პუშკინის ეპოქა. მიმდინარეობს რუსულის განვითარების და გამდიდრების პროცესი. რუსული ენა იძენს ერთაშორისი ურთიერთობისა ფუნქციას და ხდება საერთაშორისო კულტურული მნიშვნელობის მატარებელი ენა. იცვლება ურთიერთობა სალიტერატურო ენასა და ტერიტორიულ დიალექტებს შორის: შესამჩნევად იზრდება სალიტერატურო ენის გავლენა დიალეტქებზე.\n  \nრუსული ენათმეცნიერება დიდი ხნის განმავლობაში ამ ეტაპს რუსული სალიტერატურო ენის განვითარების დასასრულისა და ახალი სოციალისტური ნაციის ჩამოყალიბების ხანის დასაწყისად მიიჩნევდა.\n\n== ენის დახასიათება ==\n\n=== დიალექტები ===\n\nრუსისტი დიალექტოლოგები რუსულ ენას (რუსეთის) ევროპულ ნაწილში ჰყოფენ სამ ურთიერთგანსხვავებულ, - ჩრდილოეთ-, შუა- და სამხრეთრუსულ ვარიანტებად. ეს გეოგრაფიულ-ენობრივი სივრცეები თავის მხრივ ცალკეულ დიალექტებად დაიყოფიან.\n\nსაერთოდ, უნდა ითქვას, რომ დიალექტური სხვაობა რუსულში, მიუხედავად ამ ქვეყნის დიდი მასშტაბებისა, ნაკლებადაა გამოკვეთილი, ვიდრე გერმანულში, იტალიურში, ფრანგულში, ანდა თუნდაც ქართულში. არც წარმოთქმის, არც ლექსიკის თვალსაზრისით რუსული დიალექტები განასაკუთრებულად თვალშისაცემი სხვაობით, რის გამო ურთიერთგაგებინებადობა გართულებული, ანდა შეუძლებელი იქნებოდა, არ ხასიათდება.\n\n==== ჩრდილორუსული დიალექტი ====\n\nჩრდილორუსულ დიალექტზე ლაპარაკობენ ჩრდილოაღმოსავლეთით ლადოგის ტბიდან ნოვგოროდისა და იაროსლავლის გასწვრივ მთელს ხაზზე იოშკარ-ოლამდე, რომელშიც\n\n: (1.) ბგერა-ასო „'''о''' “ [ო] წარმოითქმის სუფთად, - (''оканье'' – Okanje - ოკანიე) მახვილის გარეშე,\n: (2.) ბგერა-ასო „'''г'''“ [გ] ხასიათდება გუტურალურობით, ხოლო\n: (3.) ბგერა-ასო „'''т'''“ [ტ] ზმნური დაბოლოებისას არის მაგარი, ანუ ჰგავს ქართულში რბილად „ტ“-სა და „დ“-ს შორის წარმოთქმულ ბგერას.\n\n===== ჩრდილორუსული დიალექტების ჯგუფები, კილო-კავები =====\n\nჩრდილორუსული დიალექტი მოიცავს კილოკავების შემდეგ ჯგუფებს:\n\n# ლადოგისა და ტიხვინისა,\n# კოსტრომისა,\n# ვოლოგდისა,\n# ონეგისა,\n# ბელოსერსკისა.\n\n==== შუარუსული დიალექტი ====\n\n'''შუარუსული დიალექტის''' ჩრდილოეთ საზღვარი გადის სანქტ-პეტერბურგიდან ნოვგოროდისა და ივანოვოს მხრიდან ნიჟნი ნოვგოროდამდე და ჩებოქსარიმდე, ხოლო სამხრეთი საზღვარი კი ველიკიე ლუკიდან მოსკოვის გავლით პენზამდე. ამ სივრცეს ახასიათებს როგორც ჩრდილოური, ასევე სამხრეთული ენობრივი ნიშნები. კერძოდ, ამ სივრცის შიგნით არის დასავლეთ ნაწილში გარვცელებულია უფრო ოკანიე, ხოლო აღმოსავლეთში კი - აკანიე.\n\n===== შუარუსული დიალექტების ჯგუფები, კილო-კავები =====\n \nშუარუსული დიალექტი მოიცავს კილოკავების შემდეგ ჯგუფებს:\n\n# ფსკოვის შუადასავლურს,\n# ნოვგოროდის შუადასავლურს, \n# მოსკოვისა და მისი შემოგარენის აღმოსავლეთშუარუსულს, \n# იეგორიევსკისა და მისი შემოგარენის აღმოსავლეთშუარუსულს,  \n# ტემნიკოვისა და მისი შემოგარენის აღმოსავლეთშუარუსულს,  \n# ვოლგა-ვლადიმირის ოლქის აღმოსავლეთშუარუსულს.\n\n==== სამხრეთრუსული დიალექტი ====\n\n'''სამხრეთრუსული დიალექტი''' მოიცავს არეალს ველიკიე ლუკის სამხრეთიდან, რიაზანიდან ტამბოვის ფარგლებში. ამ კილო-კავებისთვის დამახასიათებელია შემდეგი ნიშნები: <br />\n: (1.) ბგერა-ასო „'''о'''“ [ო] წარმოთქვამენ როგორც „а“-ს,\n: (2.) ბგერა-ასო „'''г'''“ [გ] ფრიკატიულობით გამოირჩევა, - ჰგავს ქართულში რბილად „ღ“-სა და „ჰ“-ს შორის წარმოთქმულ ბგერას, ხოლო\n: (3.) ბგერა-ასო „'''т'''“ [ტ] ზმნური დაბოლოებისას არის რბილი, ანუ ჰგავს ქართულში რბილად „წ“-სა და „ც“-ს შორის წარმოთქმულ ბგერას.\n\n===== სამხრეთრუსული დიალექტების ჯგუფები, კილო-კავები =====\n\nსამხრეთრუსული დიალექტი მოიცავს კილოკავების შემდეგ ჯგუფებს:\n\n# რიაზანისა და დონისა, \n# დნეპრის და დვინისა ( - ლატ. დაუგავა; ბელ. ძვინა), \n# კურსკ-ორიოლ-ბელგოროდისა.\n\n=== დამწერლობა ===\n\n<div style=\"float:right;\">\n\n</div>\n\nრუსული დამწერლობა ეფუძნება კირილიცას და მოიცავს 33 ასო–ნიშანს (გრაფემას).\n\nბოლოს გატარებული, 1918 წლის მართლწერის რეფორმის შედეგად რუსული ანბანი შედგება 33 ასოსაგან, რომელთაგან 10 ასო-ნიშანი ხმოვნებს გამოსახავს, კერძოდ კი: '''а''', '''е''', '''ё''', '''и''', '''о''', '''у''', '''ы''', '''э''', '''ю''' და '''я'''. დანარჩენი 23 ასო-ნიშნით გადმოიცემა თანხმოვნები, თუმცა ასოები '''ъ''' და '''ь''' არა გარკვეულ, დამოუკიდებელ ბგერათა გადმოსაცემად, არამედ ისინი მხოლოდ წინამდებარე თანხმოვნების სიმაგრისა და სირბილის ინდიკატორები არიან.\n\n\n\n=== ფონეტიკა და ფონოლოგია ===\n\n==== ხმოვნები ====\n\nრუსულ ენას მახვილიან მარცვალზე გააჩნია 6 მონოფთონგი, თუმცა ɨ ხშირად i-ს ალოფონად განიხილება.\n\n\n\n==== თანხმოვნები ====\n\n=== წარმოთქმა ===\n\n==== ტონალურობა ====\n\n==== მახვილი სიტყვაში ====\n\nრუსულ ენაში 5 ხმოვანი ('''а''', '''о''', '''у''', '''е''', '''и''')  და 34 თანხმოვანი ფონემაა. მახვილიანი ხმოვნები — '''а''', '''о''', '''е''' განსხვავდება უმახვილოებისგან.<ref name=\"ქსე\" />. სიტყვის ბოლო მჟღერი თანხმოვანი ყრუვდება. რუსულ სალიტერატურო ენაში თანხმოვანი '''г''' მსკდომია და არა სპირანტი <ref name=\"ქსე\" />. მჟღერი და ყრუ , აგრეთვე რბილი და მაგარი თანხმოვნები ქმნიან კორელატიურ წყვილებს. ზოგი თანხმოვანი ან მხოლოდ მაგარია ანდა მხოლოდ რბილი. სიტყვის დასაწყისში დამახასიათებელია ასო '''о''' <ref name=\"ქსე\" />.\n\n=== მორფოლოგია ===\n=== მეტყველების ნაწილები, გრამატიკული კატეგორიები ===\n==== არსებითი სახელები ====\n==== ზმნები ==== \n==== დრო ====\n\n=== სინტაქსი ===\n\n== ლექსიკა ==\n'''ფრაზები და სიტყვები'''\n\n* გამარჯობა — Здравствуйте; Привет\n* კეთილი იყოს თქვენი მობრძანება — Добро пожаловать\n* გმადლობთ — Спасибо\n* კი / არა — Да / Нет\n* გეთაყვა — Пожалуйста\n* ნახვამდის — До свидания\n\n'''რიცხვები 0 − 10'''\n\n\n* 0 — ноль\n* 1 — один\n* 2 — два\n* 3 — три\n* 4 — четыре\n* 5 — пять\n\n* 6 — шесть\n* 7 — семь\n* 8 — восемь\n* 9 — девять\n* 10 — десять\n\n\n== იხილეთ აგრეთვე ==\n*რუსული ანბანი\n\n== რესურსები ინტერნეტში ==\n* ოქსფორდის რუსული ლექსიკონი \n* \n\n== სქოლიო ==\n\n\n\n\n*\nკატეგორია:რუსეთის ენები\nკატეგორია:სლავთმცოდნეობა\nკატეგორია:ფილოლოგია\nკატეგორია:ენები ათობითი თვლის სისტემით", "url": "https://ka.wikipedia.org/wiki/რუსული_ენა", "length": 14419}
{"id": "3349", "title": "იაპონური ენა", "text": "thumb|right|100px|日本語 (იაპონური ენა)\n'''იაპონური ენა''' () — იაპონიის სახელმწიფო ენა. იაპონურ ენაზე ლაპარაკობს, სავარაუდოდ, 127 მილიონ კაცზე მეტი და მოლაპარაკეთა რიცხვის მიხედვით ამ ენის ხვედრითი წილი მსოფლიო მოსახლეობის 2,4 % შეადგენს, რის გამოც იაპონური მსოფლიოს ყველაზე გავრცელებულ ენათა ჩამონათვალში მე-9 ადგილს იკავებს.\n\n== გავრცელება ==\nიაპონიის საზღვრებს გარეთ იაპონურად მეტყველებს ამერიკის შეერთებული შტატებში დაახლ. 200.000 კაცი ჩრდილოეთ ამერიკის მატერიკზე, ხოლო წყნარ ოკეანეში მდებარე ჰავაის კუნძულებზე კი - დაახლ. 220.000 კაცი. დიდია იაპონურენოვან მოსახლეთა რაოდენობა ასევე სამხრეთ ამერიკაში და განსაკუთრებით - ბრაზილიაში, სადაც დაახლ. 380.000 კაცი ითვლება იაპონურად მოსაუბრედ. იაპონიის გარეთ იაპონურად მოლაპარაკეთა დიდრიცხოვნება გამოიწვია XIX საუკუნის მიწურულსა და XX საუკუნის შუა ხანებში ემიგრაციის სამმა ტალღამ.\n\n: სხვადასხვა შეფასებით იაპონურ ენაზე არსებული ვებგვერდები შეადგენს მსოფლიო ვებსივრცის დაახლ. 4,9 % და ამ მხრივ მეოთხე ადგილი უკავია ინგლისურის, გერმანულისა და ფრანგულის შემდეგ.\n \nიაპონურს არ აქვს რიცხვი და სქესი, არსებითი სახელი არ იბრუნვის. ძირითადი ლექსიკური მარაგი ორმარცვლოვანია. არსებობს იაპონურის მრავალი რეგიონული და სოციალური დიალექტი. იაპონურ ენას სტანდარტიზაციის პროცესში საფუძვლად ტოკიოს ქალაქური მეტყველება დაედო.\n\n== წარმოშობა და კლასიფიკაცია ==\n\nსაკითხი იაპონური ენის წარმოშობისა და კლასიფიკაციის შესახებ ენის მკვლევართა შორის დღემდე არ არის ბოლომდე გარკვეული. ნათელია მხოლოდ ერთი, იაპონური ენა ენათესავება რიუკიუს კუნძულებზე არსებულ ენებს, რომელთაც ასევე რიუკიუს ენები ჰქვია. ამ ენებს ზოგი ენათმეცნიერი იაპონური ენის დიალექტებადაც განიხილავს.\n\nპირველი პრობლემა არის ის, რომ უძველესი იაპონური და დღემდე ჩვენამდე მოღწეული წერილობითი ძეგლი (კოჯიკი) ახ. წ. VIII საუკუნით თარიღდება, ანუ დაახლ. ამდროინდელია ასევე უძველესი ალთაური წერილობითი ძეგლები ორხონ–რუნული და ყიტანის დამწერლობები. იაპონური ენის ისტორიის შესახებ არსებული ყველა მეცნიერული მონაცემი, რომელიც უფრო ადრინდელ პერიოდს შეეხება, წარმოადგენს ლინგვისტურ რეკონსტრუქციებს, ანდა არქეოლოგიურ და გენეტიკურ გამოკვლევებს ეყრდნობა.\n\nმეორე პრობლემა ისაა, რომ იაპონური მგავსებებს ავლენს კორეულ და ალთაურ ენებთან (ერთადერთი გამონაკლისი ამ მხრივ არის ჩრდილოტუნგუსური ენები, რომლებიც სინტაქსურად სულ სხვაგვარად მოწესრიგდებიან) ფონეტიკაში, მორფოლოგიასა და სინტაქსში. ამასთანავე, ძველი იაპონური ენა მორფოლოგიასა და სინტაქსში ბევრ საერთოობასთან (მათ შორის ძველთურქულთანაც, როგორც ალთაურ ენათაგან ყველაზე დასავლეთით მდებარე და ამავდროულად ყველაზე ადრინდელი დამწერლობის მქონე ენა) ერთად „უცნაურობებსაც“ ავლენს. ყოველივეს მიუხედავად, ალტაიცისტების დიდი ნაწილი კორეულ და იაპონურ ენებს საერთო პროტოენის (მაკრო–ალთაური) ადრინდელ ფრაგმენტებად მიიჩნევს, ხოლო თურქული, მონღოლური და ტუნგუსური ენები ალთაურის უფრო გვიანდელ ნამსხვრევებად განიხილება. ყოველი ამ ენისათვის საერთო დამახასიათებელი თვისება არის აგლუტინაცია.\n\nგენეტიკურად იაპონელები არიან ორი სხვადასხვა ტომის შთამომავალნი, რომელნიც სხვადასხვა დროს კორეის ნახევარკუნძულის გამოვლით იაპონიაში გადმოსახლებულან; ჯომონის მოსახლეობას გადმოსახლება უნდა დაეწყო ჯომონის ხანიდან (ახ. წ. დაახლ. X საუკუნიდან), ხოლო იაიოის მოსახლეობას კი ეს პროცესი იაიოის ხანიდან (ახ. წ. დაახლ. IX საუკუნდან) უნდა დაეწყო. ყოველივეს გათვალისწინებით ფრიად სავარაუდოა, რომ ჟამთა სვლაში ორივე ჯგუფი გენეტიკურად და ენობრივად ერთმანეთს შერწყმოდა.\n\nჯომონის მოსახლეობის ენის შესახებ არ არსებობს სარწმუნო მონაცემები, რადგან არც ლიტერატურულ წყაროებს და მით უმეტეს, არც ამ ენაზე მოსაუბრეთ ჩვენამდე არ მოუღწევიათ, რის გამოც ვერც იმის დადგენაა შესაძლებელი, თუ ჯომონთა ენის რა ელემენტები შემორჩა თანამედროვე იაპონურს, რიუკიუს ენებსა და აინუს ენას. მკვლევართა მიერ შემოთავაზებული თეორიების მიხედვით, არსებობს კავშირი ამ ენასა და აინუს ენას, ისევე როგორც ავსტრონეზულ ენებს შორის.\n\nგაცილებით უფრო მეტია ცნობილი იაიოის ენის შესახებ; ენათმეცნიერმა რილიმ (Riley) თავის ერთ-ერთ გამოკვლევაში 2003 წელს პროტო-იაპონურისა და ისტორიული კორეის სახელმწიფოს ენის — გოგურიეოს ლინგვისტური რეკონსტრუქცია მოახდინა და შეეცადა, მათი ნათესაობა დაედგინა. ამ ჰიპოთეზის თანახმად, იაპონური ქვეყნების პოლიტიკურად მოკავშირე კორეული სახელმწიფოების გაიასა და ბაეკლეს ენები კიდევ უფრო მეტ ურთიერთნათესაობას ამჟღავნებენ. მიუხედავად ამისა, რილის ეს მოსაზრება ჰიპოთეზად რჩება საკმარისი არგუმენტების უქონლობის გამო.\n\nიაპონური და კორეული ენები ერთმანეთს არაუადრეს ახ. წ. VII საუკუნისა უნდა დაშორებოდნენ, როცა კორეულმა სახელმწიფო სილამ ნახევარკონტინეტზე არსებული სხვა სამეფოები დაიმორჩილა, რის შედეგადაც სილას ენამ მოიდგა ფეხი და გაბატონდა, ხოლო სწორედ ამ დროს აზუკას ხანაში იაპონიის ტერიტორიაზე სრულიად განსხვავებული კულტურა იწყებს განვითარებას.\n\nდღესდღეობით იაპონიასა და ორივე კორეაში საკითხი ენათა ნათესაობის შესახებ არა მარტო ლინგვისტური, არამედ პოლიტიკური დისკუსიის ხასიათსაც იძენს, რის გამოისობითაც ხსენებულ თემასთან დაკავშირებული იაპონური და კორეული წყაროები არცთუ იშვიათად სუბიექტურად არის შეფერილი.\n\nთავის მხრივ აინუს ენა, რომელიც კუნძულ ჰოკაიდოს უძველეს მცხოვრებთა ენაა, არც იაპონურ და არც რომელიმე სხვა ცნობილ ენას არ ენათესავება, რის გამოც მას რეგიონის სხვა იზოლირებულ ენებთან ერთად პალეოციმბირულ ენებს მიათვლიან.\n\nზოგიერთი ჰიპოთეზით იაპონური ენის კლასიფიცირება სხვა ენათა ოჯახებში უნდა მოხდეს. მაგ. ერთი ჰიპოთეზის თანახმად თანამედროვე იაპონურ ენას ავსტრონეზული ენების მსგავსი ფონეტიკა აქვს, მაშინ როცა მეორე ჰიპოთეზა იაპონური ენის სინტაქსურ მსგავსებებს წარმოაჩენს დრავიდულ ენებთან. იაპონური ენის ნათესაობის შესახებ არსებული ჰიპოთეზებიდან არც ერთი არაა საბოლოო და საყოველთაოდ მიღებული.\n\n=== იაპონური ენის განვითარების საფეხურები ===\n\nიაპონური ენის ისტორია (შესაბამის წყაროებზე დაყრდნობით) განვითარების 5 ენობრივ საფეხურად შეიძლება დაიყოს: \n \n* ძველი იაპონური ენა (, [''jōko nihongo'']) არა უადრეს ნარას ხანიდან მოყოლებული.\n* კლასიკური იაპონური ენა (, [''chūko nihongo'']) ჰეიანის ხანა.\n* საშუალო იაპონური ენა (, [''chūsei nihongo'']) მოიცავს კამაკურას, მურომაჩისა და აზუჩი მომოიამას ხანებს.\n* ახალი იაპონური ენა (, [''kinsei nihongo'']) ედოს ხანა.\n* თანამედროვე იაპონური (, [''gendai hyōjungo'']) მეიჯის ხანდან მოყოლებული.\n\n== ენის სტრუქტურა ==\n\nთავისი თვითმყოფადობა მნიშვნელოვანწილად დღემდე შემოინახა იაპონურმა ენამ. კერძოდ; იაპონური ენის გრამატიკა კი ჰგავს ალთაურს (აგლუტინაცია, სიტყვათწყობა), მაგრამ წარმოთქმა ტიპურად ასტრონეზულია (თანხმოვანთა გაორმაგების ნაკლებობა, მხოლოდ მღიერი თანხმოვანი „-'''n'''“ სიტყვის ბოლოში). ალთაური წარმოთქმის ისეთი ელემენტი, როგორიცაა ხმოვანთა ჰარმონია დროთა განმავლობაში ხმარებიდან გამოსულა .\nიაპონური და კორეული ენების შედარებისას მრავალრიცხოვან სტრუქტურულ მსგავსებათა შორის მნიშვნელოვანი განსხვავებაც წარმოჩინდება ლექსიკაში; ორივე ენას ლამის ერთნაირი გრამატიკული სტრუქტურა აქვს, საკმაო მსგავსებებია პარტიკლის გამოყენებაში და ა. შ., მაგრამ არ არსებობს არანაირი საერთოობა ლექსიკაში, თუ მხედველობაში არ მივიღებთ ზოგიერთ სპეციალურ ცნება–ტერმინს სოფლის მეურნეობის დარგიდან ანდა ჩინურიდან შემოსულ ნასესხობებს.\n\n== დამწერლობა ==\n\nიაპონური სადამწერლობო სისტემა გამოიყენებს ჩინურ სადამწერლობო ნიშნებს, რომელსაც იაპონიაში ჰქვია კანჯი. გარდა ამისა, კიდევ ორი ე.წ. ანბანია გამოყენებაში ჰირაგანა და კატაკანა. იაპონური ენის შემსწავლელს ამის გამო ფაქტობრივად სამი ანბანის დაუფლება უწევს '''კანჯის''', '''ჰირაგანასა''' და '''კატაკანასი'''. ნებისმიერი იაპონური (საგაზეთო ან ლიტერატურული) ტექსტი შეიცავს დამწერლობების სამივე სახეობას, რადგან ყოველივე მათგანს თავისი სემანტიკურ-გრაფიკული ფუნქცია აქვს ტექსტში. ასე მაგ.; '''კანჯის''' მეშვეობით ძირითადად ჩინურ–იაპონური სიტყვის ფუძე–ძირები(საკუთარი სახელები, გვარ–სახელები და სხვ.) გამოიხატება, ხოლო '''კატაკანა''' და '''ჰირაგანა''' , როგორც კუთხოვანი და მრგვლოვანი ნაირ–სახეობების იაპონური დამწერლობისა სუფიქსების და უცხოენოვანი სიტყვების (მათ შორის შედარებით ახალი ნასესხობების) გადმოსაცემად. ამ მარცვლოვანი ანბანით ბევრი ჩინური სიტყვა ისესხეს გადმოიღეს იაპონურში, მაგრამ ჩინური და იაპონური ენების ფონეტიკა და მორფოლოგია ძირ–ფესვიანად განსხვავდება ერთმანეთისაგან; ჩინურისაგან გასხვავებით იაპონური ენა არ იცნობს ტონს და გაცილებით ნაკლები თანხმოვანი აქვს. იაპონური მარცვლების რაოდენობას (150) თუ შევადარებთ ჩინურისას, სადაც მათი რაოდენობა (ტონების გათვალისწინებით) 1 600 არის, დავინახავთ, რომ იაპონური ენა თავისი მარცვალთა მარაგით საკმაოდ მოკრძალებულად გამოიყურება. გრამატიკაში იაპონური ენა, იზოლირებადი ჩინური ენის საპირისპიროდ აგლუტინირებადი ენაა, გააჩნია მთელი რიგი სუფიქსებისა ე.წ. პარტიკლი და დანიშნულებითი სახელი, რომელთაც დაახლოებით ის ფუნქცია აკისრიათ, როგორიც ფლექსიას, წინდებულსა და შორისდებულს ევროპის ბევრ ენაში.\n\nთანამედროვე იაპონურ ენაში ერთმანეთისაგან გამიჯნავენ „ძველ იაპონურსა“ და ჩინურ ელემენტებს. წერით ნიშნებს შორის განასხვავებენ '''ონ–იომისა''' ('''音読み''' [On-yomi]) და '''კუნ–იომის''' ('''訓読み''' [Kun-yomi]). ონ–იომი წარმოადგენს წაკითხვის ჩინურ-იაპონურ ვარიანტს, ჩინური წაკითხვის გადატანას (მხედველობაშია პროცესი, რომელიც მიმდინარეობდა უპირატესად ორი (სუნისა და ტანის ხანაში) იაპონური ენის ბგერათა მარაგის მეშვეობით, ხოლო კუნ-იომის მეშვეობით კი „ძველი იაპონური“ სიტყვა წერილობით ნიშანთანაა სემანტიკურად დაკავშირებული. ზოგიერთი ბგერითი ფიგურა (შე)იხამებს ორივე სფეროს. ჩინურიდან მომდინარე იაპონური ზმნები და ზედსართავები, რომელნიც ჩინური სიტყვების დარად ფლექსიას არ მორჩილებენ, სულ სხვანაირად ფუნქციონირებენ (მათ შორის გრამატიკული თვალსაზრისით), ვიდრე მათი ძველი იაპონური ოპოზიციები.\n\n== ლექსიკა ==\n\n'''ფრაზები და სიტყვები'''\n\n* გამარჯობა - Konnichiwa (こんにちは)！\n* კეთილი იყოს თქვენი მობრძანება - Irasshaimase (いらっしゃいませ); Yōkoso (ようこそ)\n* გმადლობთ - Arigatō (ありがとう); Dōmo arigatō (どうも　ありがとう); Dōmo arigatō gozaimasu (どうも　ありがとう　ございます)\n* კი / არა - Hai (はい) / iie (いいえ); un (うん) / uun (ううん) (მარტივი ფორმა)\n* გეთაყვა - Onegai shimasu (おねがいします ან お願いします); Dōzo (どうぞ)\n* ნახვამდის - Sayōnara (さようなら)\n* ღამე მშვიდობისა - Oyasuminasai (おやすみなさい ან お休みなさい)\n\n'''რიცხვები'''\n\n* 1 - hi/ichi, 2 - hu/ni, 3 - mi/san, 4 - yo/shi, 5 - i/go, 6 - mu/roku, 7 - na(na)/shichi, 8 - ya/hachi, 9 - kokono/kyuu, 10 - too/juu:\n\n'''ჩინური წარმოშობის რიცხვითი სახელები'''\n\nერთიდან ათამდე\n\n一 იჩი (いち) - 1 / 二 ნი (に) - 2 / 三 სან (さん) - 3 / 四 ში (ან იონ) (し ან よん) - 4 / 五 გო (ご) - 5 / 六 როკუ (ろく) - 6 / 七 შიჩი (なな ან しち) - 7 / 八 ჰაჩი (はち) - 8 / 九 კიუუ (きゅう ან く) - 9 / 十 ჯიუუ (じゅう ან とお) - 10 /:\n\nარსებობს მათი იაპონური შესატყვისები. ანუ ეს იმას ნიშნავს რომ, იაპონიაში რიცხვებს ორი სახელი აქვთ\n\n一 ჰიტოცუ - 1 / 二 ჰუტაცუ - 2 / 三 მიცცუ - 3 / 四 იოცცუ - 4 / 五 იცუცუ - 5 / 六 მუცცუ - 6 / 七 ნანაცუ - 7 / 八 იაცცუ - 8 / 九 კოკონოცუ - 9 / 十 ტოო - 10 /:\n\nფაილი:Japanese (standard) vowels.png\n\n== იხილეთ აგრეთვე ==\n\n* იაპონოლოგია\n* გამოცდა იაპონურ ენაში უცხოელთათვის\n* აზიისა და აფრიკის ინსტიტუტი\n\n== რესურსები ინტერნეტში ==\n\n* იაპონური ენა\n* იაპონურ-ინგლისური მთარგმნელი (AnimeCentral.Ge © 2010)\n\n== ლიტერატურა ==\n\n* Lewin, Bruno; Müller-Yokota, Wolfram; Fujiwara, Michio: Einführung in die japanische Sprache. Wiesbaden: Harrassowitz, 1990. ISBN 3-447-03042-9\n* Kerde, Ortrud; Otto, Silke-Susann; Saaler, Sven: Einführung in die Hilfsmittel der Japanologie, Marburg: Förderverein Marburger Japan-Reihe [...], 1995.\n\n*", "url": "https://ka.wikipedia.org/wiki/იაპონური_ენა", "length": 10723}
{"id": "3350", "title": "გერმანული ენა", "text": "მინი|right|upright=2\nმინი|right|upright=1.25\n\n'''გერმანული ენა '''( ) — გერმანიის, ავსტრიისა და ლიხტენშტაინის ოფიციალური და შვეიცარიის, ლუქსემბურგისა და ბელგიის ერთ-ერთი ოფიციალური ენა. გერმანული ინგლისურთან, ნიდერლანდურთან და ფრიზიულთან ერთად ინდოევროპული ოჯახის დასავლეთ-გერმანიკული ენების ჯგუფს მიეკუთვნება.<ref name=\"britannica\" />\n\n== გავრცელება და სტატუსი ==\n\n\n\n;ოფიციალური ენა:\n* გერმანია\n* ავსტრია\n* ლუქსემბურგი => \n:: ფრანგულთან და ლუქსემბურგულთან ერთად.\n* ევროპის კავშირი \n* ბელგია => \n:: ფრანგულთან და ნიდერლანდურთან ერთად.\n* იტალია: ტრენტინო-ალტო-ადიჯე\n* ლიხტენშტაინი\n* შვეიცარია => \n:: ფრანგულთან, იტალიურთან და რეტო-რომანულთან ერთად.\n* დანია\n\n;გავრცელების არეალი:\n* გერმანია\n* ავსტრია\n* შვეიცარია\n* ლუქსემბურგი\n* დანია: ჩრდილოეთ შლეზვიგი\n* საფრანგეთი: ელზასი და ლოთარინგია\n* პოლონეთი: აღმ. პომერანია და აღმ. სილეზია\n\n* რუმინეთი\n* ყაზახეთი\n\n* აშშ\n* კანადა\n* ნამიბია\n* სამხრეთ ამერიკის ქვეყნები\n\n== სიტყვა „deutsch“-ის ეტიმოლოგია ==\nეტიმოლოგიურად სიტყვა „deutsch“ მომდინარეობს ძველგერმანული სიტყვისგან „თიოდა“ (thioda, thiodisk), რაც „ხალხის კუთვნილს“, „ეროვნულს“, „ხალხის ენაზე მოლაპარაკეს“ ნიშნავს. ამ სიტყვიდან მოდის ასევე ლათინური სიტყვა „theodisce“, რომელსაც იმ ერების აღსანიშნავად იყენებდნენ, რომლებიც ლათინურად არ საუბრობდნენ, კერძოდ, ამ შემთხვევაში გერმანელებისა და ნიდერლანდელების. ნიდერლანდელები იმხანად ჯერ კიდევ არ მოიაზრებდნენ თავიანთ თავს გერმანელებისაგან გამოყოფით ცალკე.\n\n== ისტორია ==\n\n=== სათავეები ===\n\nგერმანული ენის ისტორია იწყება VIII—IX სს-ში ძველი ზემოგერმანული () დიალექტების საფუძველზე. XIII—XV სს-ში განაგრძობს განვითარებას საშუალო ზემოგერმანულის () სახელწოდებით, XV ს-დან კი სრულიად ახალი სალიტურატურო გერმანული () ენა იწყებს ჩამოყალიბებას.<ref> გერმანულად „მაღალს“, „ზემოს“ ნიშნავს. ამ შემთხვევაში აღნიშნული ტერმინი ქვეყნის ჩრდილოეთში არსებულ არაერთგვაროვან ენობრივ სურათზე მიანიშნებს.</ref> უძველესი წერილობითი ძეგლებია: სანტ-გალენის ლათინურ-გერმანული გლოსარიუმი (VIII ს.), შესრულებული ალემანურ დიალექტზე, ისიდორეს ტრაქტატის თარგმანი რაინის ფრანკულ დიალექტზე (IX ს-ის დასაწყისი).\n\nგერმანიის ტერიტორიაზე შუა საუკუნებში მრავლად იყო პატარ-პატარა ტერიტორიული წარმონაქმნები, რამაც განაპირობა საკმაოდ განსხვავებული დიალექტების წარმოქმნა. დიალექტთა მრავალფეროვნება ხელს უშლიდა საერთო გერმანული ენისა და კულტურის განვითარებას. ამის გამო, მე-13 საუკუნის დასაწყისში, გერმანელმა პოეტებმა და მწერლებმა თავის შემოქმედებაში დიალექტური სიტყვების ხმარება აიკრძალეს. სწორედ ეს დრო ითვლება საერთო გერმანული სამწერლობო, ლიტერატურული ენის შექმნის პირველ მცდელობად.\n\n1521 წელს მარტინ ლუთერმა თარგმნა ახალი, ხოლო 1534 წელს ძველი აღთქმა, რითაც მან განვითარების სრულიად საფეხურზე აიყვანა გერმანული ენა.\n\nევროპის სხვა ქვეყნებისაგან განსხვავებით, სადაც სალიტერატურო ენა ძირითადად დედაქალაქის დიალექტს ეფუძნება, გერმანული სამწერლობო ენა შუალედურია ჩრდილოეთისა და სამხრეთის დიალექტებს შორის და ადგილობრივად ითვლება მხოლოდ ჰანოვერში. სალიტერატურო ენამ ქვეყნის ჩრდილოეთ ნაწილში სწრაფად ჩაანაცვლა ადგილობრივი დიალექტები, ხოლო სამხრეთ გერმანიაში ჯერ კიდევ უფრო მეტად განსხვავებულ დიალექტებზე საუბრობენ.\n\n=== გერმანული ენის განვითარების პერიოდები ===\n\n\n\n: 1. 750–1050: ძველი ზემოგერმანული ენა ()\n: 2. 1050–1350: საშუალო ზემოგერმანული ენა ()\n: 3. 1350–1650: ადრეული ახალი ზემოგერმანული ენა ()\n: 4. 1650–დან: ახალი ზემოგერმანული, ანუ თანამედროვე სალიტერატურო გერმანული ენა ()\n\n== ანბანი ==\n\nგერმანული ანბანი ჩამოყალიბდა ლათინური ანბანის საფუძველზე. ანბანში სულ 26 ასო-ნიშანია, რომელთაგან 6 ხმოვანია, 20 — თანხმოვანი.\n\n\n\n'''ხმოვნები''': A, a; E, e; I, i; O, o; U; u; Y y.\n\nგარდა ამისა, გერმანულ ენაში არის დამატებითი ნიშნები:\n\n* Ä, ä — ა უმლაუტით (წარმოითქმის გრძლად, დაახლ. '''ე:''')\n* Ö, ö — ო უმლაუტით. წარმოითქმის გრძლად. \n* Ü, ü — უ უმლაუტით. წარმოითქმის გრძლად.\n* ß — ეს ცეტი, ანუ ორმაგი ესი (ახალი მართლწერის წესების თანახმად, ß მხოლოდ გრძელი ხმოვნების და დიფტონგების შემდეგ გამოიყენება.<ref name=\":0\"></ref> შესაბამისად, „“ () ჩანაცვლდა „“-ით,<ref></ref> „“ () კი არ შეცვლილა. შვეიცარიაში ß მთლიანად ჩაანაცვლა ss-მა.<ref name=\":0\" /> ß-ის ss-ით მაშინაც გამართლებულა, როცა კლავიატურას არ გააჩნია ß-ღილაკი.<ref name=\":0\" />)\nგერმანულ ენაში ბგერა ც-სთვის ორი ასო-ნიშანია: Z და C. თუკი Z, z გამოიყენება გერმანული სიტყვების დასაწერად, იკითხება როგორც „ც“, ხოლო თუ ინგლისური ან ფრანგული სიტყვები წერია ამ ასოთი — როგორც „ზ“. არის შემთხვევები როდესაც ეს ასო გვხვდება იტალიური, პორტუგალიური, ესპანური ენებიდან გადმოტანილ საკუთარ სახელებში. ამ შემთხვევაში ეს ასო შესაბამისი ენის ფონეტიკის მიხედვით წაიკითხება. არსებობს უცხოურ წარმოშობის საკუთარ სახელთა ლექსიკონი, სადაც მითითებულია ამ სახელთა წაკითხვის, წარმოთქმის შესამაბისი წესები.\n\nასო-ბგერა C დამოუკიდებლად არაგერმანულ, ნასესხებ სიტყვებში, ან უცხოურ საკუთარ სახელებში გვხვდება. გერმანულში მას გამოიყენებენ ასოთა შემდეგ შეთანხმებებში: Ch, ch; Sch, sch; Tsch, tsch; –, chs; –, ck. ამ ორ უკანასკნელს დიდი ვარიანტი არ გააჩნია, რადგან არ არსებობს სიტყვა, რომელიც ამ ასოთშეთანხმებაზე დაიწყებოდა.\n\n== ფონოლოგია ==\nგერმანულ ენას მრავალი დიალექტი აქვს, თუმცა სტანდარტული გერმანულის (ზემოგერმანულის) ფონოლოგია განსხვავებულ დიალექტებზე ერთმანეთთან საკმაოდ ახლოსაა.\n\nასო V გერმანულ ენაში ორნაირად იკითხება: გერმანული წარმოშობის სიტყვებში იკითხება როგორც „ჶ“. მაგალითად, '''V'''ater, '''v'''ier, '''v'''iel, '''v'''oll და ა.შ.; არაგერმანულ, ძირითადად ლათინურიდან შემოსული სიტყვებში იკითხება როგორ „ვ“. მაგალითად, Re'''v'''olution, E'''v'''olution, '''V'''erb, E'''v'''aluation, Di'''v'''ergenz და ა. შ..\n\nასო-ბგერა R-ს რეგიონული ვარიაცია ახასისათებს და შეიძლება გამოითქვას როგორც „რ“, ისე „ღ“.\n\n=== დიფტონგები და ასოთა კომბინაციები ===\nდიფტონგების არტიკულაციისთვის დამახასიათებელი ორი ბგერის ერთგვარი მოსხლეტით წარმოთქმა.\n* eu — ოი  (n'''eu''' (ნოი) — ახალი)\n* äu — ოი  (tr'''äu'''men (თროიმენ) — ოცნება)\n* ie — იი  (w'''ie''' (ვი:) — როგორ)\n* ei — აი  ('''ei'''ns (აინს) — ერთი)\n* h (თუ ხმოვნის შემდეგ დგას) — აგრძელებს ხმოვანს (g'''eh'''en (გე:ენ — წასვლა)\n* s (ხმოვნის წინ) — ზ  ('''s'''ein (ზაინ)— ყოფნა)\n* s (თანხმოვნის წინ ან სიტყვის ბოლოში) — ს  (ein'''s''' (აინს) — ერთი)\n* st (ფუძის დასაწყისში) — შტ  ('''St'''raße (შტრასე)— ქუჩა, მაგრამ Fro'''st '''(ფროსტ) — ყინვა)\n* sp — შპ  ('''sp'''äter (შპეტერ) — გვიან)\n* g (სიტყვის ბოლოში) — ჰ  (zwanzi'''g''' (ცვანციჰ) — ოცი)\n* ch — ხ  (a, o, u ხმოვნების შემდეგ: Da'''ch '''(დახ) — სახლის სახურავი, no'''ch '''(ნოხ) — კიდევ, au'''ch '''(აუხ) — აგრეთვე). სხვა დანარჩენ შემთხვევებში - ჰ (ich (იჰ) - მე)\n* sch — შ  ('''sch'''lecht (შლეჰთ) — ცუდი)\n* tsch — ჩ  (Deu'''tsch''' (დოიჩ) — გერმანული)\n* ck — კ  (E'''ck'''e (ეკე) — კუთხე)\n\n\n== ლექსიკა ==\n'''ფრაზები და სიტყვები'''\n\n* გამარჯობა! — \n* დილა მშვიდობისა! — \n* საღამო მშვიდობისა! — \n* ღამე მშვიდობისა! — \n* გამარჯობა! (''ფამილარული ფორმა'') — \n* გამარჯობა! (''ფამილარული ფორმა'') — \n\n* როგორ ხარ? —  / \n* კეთილი იყოს თქვენი მობრძანება! — \n* გმადლობთ! —  /  / \n\n* კი. / არა. —  / \n* გეთაყვა. — \n* ნახვამდის! —  / \n\n== იხილეთ აგრეთვე ==\n* გერმანული ენის გრამატიკა\n* უცხო ენის ტესტი - გერმანული (TestDaF)\n* გამოცდა გერმანული ენაში (DSH)\n* გერმანისტიკა\n* საზღვარგარეთის გერმანისტიკა\n\n== რესურსები ინტერნეტში ==\n\n* დავალებები და სავარჯიშოები\n* ქართულ-გერმანული და გერმანულ-ქართული ონლაინ ლექსიკონი \n\n== სქოლიო ==\n\n\n\n\n\n \nკატეგორია:გერმანიის ენები\nკატეგორია:ავსტრიის ენები\nკატეგორია:ლუქსემბურგის ენები\nკატეგორია:ლიხტენშტაინის ენები\nკატეგორია:შვეიცარიის ენები", "url": "https://ka.wikipedia.org/wiki/გერმანული_ენა", "length": 7198}
{"id": "3351", "title": "პენჯაბური ენა", "text": "მინი|პენჯაბურის გავრცელების არეალი\nპენჯაბური ენა () — ინდოეთსა და პაკისტანში მცხოვრები პენჯაბელების ენა. მას ორი ძირითადი დიალექტი აქვს: აღმოსავლური - ინდოეთში (იგივე გურმუქი) და დასავლური - პაკისტანში (იგივე ლაჰნდა, ლაჰანდა, პენჯაბის პროვინციაში).\n\n== ზოგადი ცნობები ==\n\n* '''მოლაპარაკეთა რაოდენობა''': >90 მლნ \n* '''ენის კოდი''': pa \n* '''სახელწოდება''': pa - Panjabi; en - Punjabi; eo - Panghaba \n* '''დამწერლობა''': არაბული, გურმუქი, დევანაგარი \n\nპენჯაბური ენის ლიტერატურული შემოქმედება XII-XIII სს-დან იწყება, მაგრამ მნიშვნელოვან განვითარებას მიაღწია სიქიზმის გავრცელების შემდეგ (XVI ს-ის დასაწყისი). თანამედროვე ლიტერატურული ენა ჩამოყალიბდა XIX ს-ის ბოლოს. ინდოეთში ის განიცდიდა ჰინდის, ხოლო პაკისტანში ურდუს ზეგავლენას. \n\n== სტატუსი ==\n\n'''ოფიციალური ენა: '''\n\n* ინდოეთი - სხვა 15 ენასთან ერთად.\n** პენჯაბი\n\n'''გავრცელების არეალი''':\n\nინდოეთი, პაკისტანი \n\n== ლექსიკა ==\n\n'''ფრაზები და სიტყვები'''\n\n* გამარჯობა - Sat sri akal; Asslaam alaikam; Namaste\n* კეთილი იყოს თქვენი მობრძანება - Sushri akal; Ji ayan nun\n* გმადლობთ - Dhannvaad; Shukria\n* კი / არა - Han ji / Naheen\n* გეთაყვა - Merhebani kerke\n* ნახვამდის - Fir milaan ge; Bandagí; Rabb raakhaa; Khudaa haafiz\n\n'''რიცხვები'''\n\n* 1 - ikk, 2 - do:, 3 - tinn, 4 - cha:r, 5 - pañj, 6 - ch'ai, 7 - satt, 8 - a:tt', 9 - nau, 10 - das\n\n== ლიტერატურა ==\n* Bhatia, Tej. 1993 and 2010. ''Punjabi : a cognitive-descriptive grammar''. London: Routledge. Series: Descriptive grammars.\n* Gill H.S. [Harjit Singh] and Gleason, H.A. 1969. A reference grammar of Punjabi. Revised edition. Patiala, Punjab, India: Languages Department, Punjab University.\n* Chopra, R. M., Perso-Arabic Words in Punjabi, in: Indo-Iranica Vol.53 (1–4).\n* Chopra, R. M.., The Legacy of The Punjab, 1997, Punjabee Bradree, Calcutta.\n* Singh, Chander Shekhar (2004). Punjabi Prosody: The Old Tradition and The New Paradigm. Sri Lanka: Polgasowita: Sikuru Prakasakayo.\n* Singh, Chander Shekhar (2014). Punjabi Intonation: An Experimental Study. Muenchen: LINCOM EUROPA.\n\n== რესურსები ინტერნეტში ==\n* \n* Punjabi language at ''Encyclopædia Britannica'' \n* English to Punjabi Dictionary \n\nკატეგორია:პენჯაბური ენა", "url": "https://ka.wikipedia.org/wiki/პენჯაბური_ენა", "length": 2130}
{"id": "3352", "title": "იავური ენა", "text": "მინი|იავური ენის გავრცელების არეალი, მუქ მწვანედ ნაჩვენებია სადაც გამოიყენება ძირითად სასაუბრო ენად, ხოლო ღია მწვანედ სადაც არ არის ძირითადი.\n'''იავური ენა''' — კუნძულ იავაზე მცხოვრებ იაველთა ენა, მიეკუთვნება ავსტრონეზიული ოჯახის ინდონეზიურ ჯგუფს. იგი იყენებს ლათინურ და იავურ (ინდური წარმოშობის) დამწერლობებს.\n\n== ზოგადი ცნობები ==\n\n* '''მოლაპარაკეთა რაოდენობა''': >80 მლნ \n* '''ენის კოდი''': jv\n* '''სახელწოდება''': en - Javanese; eo - Java \n* '''დამწერლობა''': ლათინური (XVII ს-დან), იავური \n\nთანამედროვე ლიტერატურული ენის საფუძველია ქალაქ სურაკარტას დიალექტი. იავურის რეგიონული ვარიანტებია სუმატრული ენა და ახალკალედონიური ენა. ლიტერატურა იავურ ენაზე არის ერთ-ერთი ყველაზე ძველი და მდიდარი ინდონეზიაში.\n\n== სტატუსი ==\nმინი|სიტყვა იავა დაწერილი იავური ალფავიტით\n'''გავრცელების არეალი''':\n\nინდონეზია (კუნძულ იავის ცენტრალური და აღმოსავლეთი ნაწილები), მალაიზია, სურინამი \n\n== ლექსიკა ==\n\n'''ფრაზები და სიტყვები'''\n\n* გამარჯობა - Selamat; Halo\n* კეთილი იყოს თქვენი მობრძანება - Sugeng rawuh\n* გმადლობთ - Matur nuwun; Kesuwun\n* კი / არა - Jo; Inggih / Ora; Sanes\n* გეთაყვა - Monggo\n* ნახვამდის - Sampon; Sugeng tindak\n\n'''რიცხვები'''\n\n* 1 - siji, 2 - loro, 3 - telu, 4 - papat, 5 - lima, 6 - enem, 7 - pitu, 8 - wolu, 9 - sanga, 10 - sepuluh\n\n== იხილეთ აგრეთვე ==\n* იავა\n\n== წყაროები ==\n* Elinor C. Horne. 1961. ''Beginning Javanese''. New Haven: Yale University Press.\n* W. van der Molen. 1993. ''Javaans schrift''. Leiden: Vakgroep Talen en Culturen van Zuidoost-Azië en Oceanië. ISBN 90-73084-09-1\n* S.A. Wurm and Shiro Hattori, eds. 1983. ''Language Atlas of the Pacific Area, Part II. (Insular South-east Asia)''. Canberra.\n* P.J. Zoetmulder. 1982. ''Old Javanese–English Dictionary''. 's-Gravenhage: Martinus Nijhoff. ISBN 90-247-6178-6\n\n== რესურსები ინტერნეტში ==\n* იავური დამწერლობის სისტემა\n* იავურის ეთნოლოგიური რეპორტი \n\nკატეგორია:იავური ენა", "url": "https://ka.wikipedia.org/wiki/იავური_ენა", "length": 1851}
{"id": "3354", "title": "კორეული ენა", "text": "'''კორეული ენა''' — კორეელების ენა, გავრცელებულია სამხრეთ და ჩრდილოეთ კორეაში. კორეულად მოლაპარაკეთა რიცხვი 78 მილიონზე მეტი კაცია. სამხრეთ კორეაში კორეულის ლოკალური სახელწოდებაა ჰანგუკმალი (hangukmal - 한국말), ან ჰანგუგო (hangugeo - ჰანგილზე: 한국어, - ჰანჯაზე: 韓國語), ჩრდილოეთ კორეაში კი ჩოსონმალი (chosŏnmal - 조선말), ან ჩოსონო (chosŏnŏ - 조선어, 朝鮮語).\n\nკორეული იზოლირებული ენაა, რომლის გენეტიკური კავშირებიც მხოლოდ ჰიპოთეტურადაა დადგენილი. ყველაზე გავრცელებული ვერსიით, მას ალთაურ ოჯახს მიაკუთვნებენ (ხშირად იაპონურთან ერთად). ამის საფუძველია ფონეტიკური შესაბამისობანი, სტრუქტურული მსგავსება, ეტიმოლოგიური მონაცემები. სხვა ვერსიით, იგი ტუნგუსურ-მანჯურულ ენებს მიეკუთვნება.\n\n== კლასიფიკაცია ==\n \n== ზოგადი ცნობები ==\n\n* '''მოლაპარაკეთა რაოდენობა''': 70 მილიონი კაცი.\n* '''ენის კოდი''': ko<br />Internet: .kr\n* '''სახელწოდება''': ko - Choson-mal ('''조선말'''), Chosono ('''조선어'''), Hanguko ('''한국어''') <br /> en - '''Korean''', Korea <br /> fr - '''Coreen''', Coree <br />it - '''Coreano''', Corea\n* '''დამწერლობა''': კორეული (ხანმუნი, V საუკუნიდან). 1444 წელს შემოიღეს ფონეტიკური დამწერლობა.\n\n== კორეული ენის დიალექტები ==\n\nკორეულს რამდენიმე დიალექტური ფორმა აქვს:\n\n: სამხრეთ კორეაში:\n* კანგვონდო (სეული)  \n* ჩუნგჩონდო \n* კიონგსანდო \n* ჩოლადო\n\n: ჩრდილოეთ კორეაში:\n\n* ჰანგიონგდო \n* პიონგანდო \n* ჰვანგაედო\n\nდამწერლობა IV ს-დან, XV ს-ში შექმნეს საკუთარი ანბანი. ჩრდილოეთ კორეაში იგი იყენებს კორეულ დამწერლობას, სამხრეთში - შერეულ კორეულ-ჩინურს.\n\n== სტატუსი ==\n\n'''ოფიციალური ენა: '''\n\n* სამხრეთი კორეა\n* ჩრდილოეთი კორეა\n\n'''გავრცელების არეალი''':\n\nსამხრეთი კორეა (40 მლნ), ჩრდილოეთი კორეა (19 მლნ), ჩინეთი (ძილინი, 1,8 მლნ), იაპონია (0,7 მლნ), რუსეთი (0,3 მლნ), აშშ (0,3 მლნ)...\n\n== გრამატიკა ==\n\n...\n\n== ანბანი ==\n:가  გა  \n:나  ნა \n:다  და \n:라  ლა~რა\n:마  მა \n:바  ბა \n:사  სა  \n:아  ა \n:자  ჯა\n:차  ჩა\n:카  ქა\n:타  თა\n:파  ფა \n:하  ჰა\n\n:아  ა  \n:야  ია \n:어  ო (მაგარი „უ“ ბგერისებურად)\n:여  იო (აქ; ო მაგარი „უ“ ბგერისებურად)\n:오  ო \n:요  იო\n:우  უ \n:유  იუ\n:으  ы\n:이  ი\n\n== ლექსიკა ==\n* '''ფრაზები და სიტყვები (실용 간단 한국어)'''\n\n* გამარჯობა - 안녕하세요? 안녕하십니까?\n* კეთილი იყოს თქვენი მობრძანება - 환영합니다. 어서오세요. 어서오십시오.\n* მადლობა- 고마워요. / 고맙습니다.\n* კი / არა - 네, 예 / 아니요, 아닙니다. (옛 조선말로는 \"아니올시다.\")\n* გეთაყვა - 주세요, 주십시요.\n* ნახვამდის - 안녕히 가세요, 안녕히 가십시요, 안녕히 가십시오!\n\n* '''რიცხვები(실용 한국어 숫자)'''\n\n* 1 - 하나(일 / 一), 2 - 둘(이 / 二), 3 - 셋(삼 / 三), 4 - 넷(사 / 四), 5 - 다섯(오 / 五), 6 - 여섯(육 / 六), 7 - 일곱(칠 / 七), 8 - 여덟(팔 / 八), 9 - 아홉(구 / 九), 10 - 열(십 / 十)\n* 11 - 열하나(십일 / 十一), 12 - 열둘(십이 / 十二)\n* 20 - 스물(이십 / 二十), 30 - 서른(삼십 / 三十), 40 - 마흔(사십 / 四十), 50 - 쉰(오십 / 五十), 60 - 예순(육십 / 六十), 70 - (칠십 / 七十), 80 - 여든(팔십 / 八十), 90 - 아흔(구십 / 九十), 100 - 온(백 / 百, 일백 / 一百)\n* 1000 - 즈믄(천 / 千, 일천 / 一千)\n\n== იხილეთ აგრეთვე ==\n\n* კორეული ენის უნარ-ჩვევათა ტესტი (KLPT)\n* აზიისა და აფრიკის ინსტიტუტი\n\n== ლიტერატურა ==\n* Miller, Roy Andrew (1971). ''Japanese and the Other Altaic Languages''. Chicago: University of Chicago Press. ISBN 0-226-52719-0.\n* Miller, Roy Andrew (1996). ''Languages and History: Japanese, Korean and Altaic''. Oslo: Institute for Comparative Research in Human Culture. ISBN 974-8299-69-4.\n* Ramstedt, G. J. (1928). Remarks on the Korean language. Mémoires de la Société Finno-Oigrienne 58.\n* Rybatzki, Volker (2003). Middle Mongol. In: Juha Janhunen (ed.) (2003): ''The Mongolic languages''. London: Routledge. ISBN 0-7007-1133-3: 47–82.\n\n== რესურსები ინტერნეტში ==\n\n* Korean Swadesh vocabulary list (Wiktionary)\n* Free learning Korean page, in English \n* Linguistic and Philosophical Origins of the Korean Alphabet (Hangeul)\n* Free Korean language and culture course online, in English\n* Korean Course - Free Korean language course online, in English\n* USA Foreign Service Institute Korean basic course\n* Linguistic map of Korea\n\n==სქოლიო==\n\n\nკატეგორია:კორეული ენა", "url": "https://ka.wikipedia.org/wiki/კორეული_ენა", "length": 3718}
{"id": "3355", "title": "ფრანგული ენა", "text": "'''ფრანგული ენა'''  — ფრანგების, ვალონების, ფრანკო-კანადელების, ფრანკო-შვეიცარიელების ენა. მიეკუთვნება ინდოევროპული ენების ოჯახის რომანულ ჯგუფს. ფრანგულ ენაზე ლაპარაკობს აფრიკის მრავალი ქვეყანა, ჰაიტი, საფრანგეთის გვიანა და სხვა<ref name=\"ქსე\"></ref>. ფრანგულმა ენამ სხვა ენებზე ადრე მოიპოვა საერთაშორისო ენის სტატუსი<ref>შოთა ძიძიგური, სიტყვის ცხოვრება; 1988</ref>. ფრანგული ენის საფუძველზე შეიქმნა კრეოლური ენები.\n\n== ისტორია ==\nფრანგული ენა განვითარდა ხალხური ლათინური ენიდან გალიის ტერიტორიაზე რომაელთა გალების დაპყრობის შემდეგ<ref name=\"ქსე\" />. გალების ენიდან შემორჩენილია ზოგიერთი სიტყვა. უფრო მნიშვნელოვანი ლექსიკური ერთეულები შემორჩა გერმანული ტომის - ფრანკების ენიდან, რომლებმაც დაიპყრეს გალია ახ. წ. V საუკუნეში და შეერივნენ ახალ მოსახლეობას<ref name=\"ქსე\" />. გალური სუბსტრატისა და გერმანული სუპერსტრატის  გავლენით აიხსნება ენის ფონეტიკური და გრამატიკული თავისებურება. <br />\nფრანგული ენის ისტორია შემდეგ პერიოდებად დაიყოფა: \n* გალურ-რომანული პერიოდი - (V-VII ს.ს.), \n* ძველი ფრანგული პერიოდი - (IX-XII ს.ს.), \n* საშუალო ფრანგული პერიოდი - (XIV-XV ს.ს.), \n* ადრინდელი ახალი ფრანგული პერიოდი - (XVI ს.),  \n* ახალი ფრანგული-კლასიკური პერიოდი - (XVII-XVIII ს.ს.) და  \n* თანამედროვე ფრანგული პერიოდი - (XIX საუკუნიდან).\n\n== ზოგადი ცნობები ==\nუძველესი წერილობითი ძეგლები VIII (რაიხენაუს გლოსები) საუკუნიდან არსებობს. პირველი გაბმული ტექსტი-842 („სტრასსბურგის ფიცი“, წმინდა „ევლალის  ცხოვრება“). ახალი სალიტერატურო ენა ჩამოყალიბდა XIV საუკუნეში ილ-დე-ფრანსის დიალექტის საფუძველზე (ცენტრი - პარიზი). XVI საუკუნეში შეიქმნა  ეროვნული ფრანგული  ენა, რომელმაც ოფიციალური სახელმწიფო საქმის წარმოებიდან განდევნა, როგორც ადგილობრივი დიალექტები, აგრეთვე ლათინური ენა<ref name=\"ქსე\" />. შუა საუკუნეების ფართოდ გამოხატული დიალექტური საზღვრები თითქმის იშლება. კარგადაა შემონახული ჩრდილოური დიალექტები - პიკარდიული (ჩრდ. საფრანგეთი) და ვალონური (ბელგია). სხვა რეგიონებში იგი კილოკავებად იქცნენ.\n\nXVII-XVIII საუკუნეებში ფრანგულ ენას საერთაშორისო  ენის ფუნქცია დაეკისრა. XVII საუკუნეში დადგინდა სალიტერატურო ნორმა, რომელიც დღემდე ძირითადად უცვლელია.\n\nლექსიკამ ლიტერატურული ლათინურის ძლიერი გავლენა განიცადა. გვხვდება ბევრი ნასესხები სიტყვა ესპანური, ინგლისური, იტალიური ენებიდან. აგრეთვე ლათინური და ბერძნული სამეცნიერო ტერმინოლოგია.\nფრანგული ენა შედგება 15 ხმოვანისა და 20 თანხმოვანი ფონემისაგან. ხმოვნებში განირჩევა ღია და დახურული e და o, ლაბიალიზებული œ, ø, y, ცხვირისმიერი /ɑ̃/, /ɛ̃/, /ɔ̃/ and /œ̃/.\n\nფრანგულ ენას აფრიკატები არ გააჩნია. ბევრია ასოთშერწყმა, რომელიც ერთ ბგერას გადმოგვცემს (eau-ო, ai-ე).\n\nუმახვილო ხმოვნები რედუქციას არ ექვემდებარება, თანხმოვნები არ ყრუვდება. მახვილი მოდის სიტყვის ბოლო მარცვალზე.\n\n== დიალექტები ==\n*ილ-დე-ფრანსი\n*პუატუური\n*ნორმანდიული\n*პიკარდიული\n*ვალონური\n*ბურგუნდიული\n*ლოთარინგიული\n\n== გავრცელება ==\n\n\nევროპა\n*\n*\n**\n**25px ბრიუსელი\n*\n**18px ჟენევის კანტონი\n**18px ნევშატელის კანტონი\n**18px ბერნის კანტონი\n**18px ვოს კანტონი\n**18px იურის კანტონი\n**18px ფრიბურის კანტონი\n**18px ვალეს კანტონი\n*\n*\n*\n*\n*\n*''''\n*''''\nაზია\n*\n*\n*\n*\n\nაფრიკა\n*\n*\n*\n*\n*\n*\n*\n*\n*\n*\n* \n*\n*\n*\n*\n*\n*\n*\n*\n*\n*\n*\n*\n*\n*\n*\n*\n*''''\n*''''\n\nამერიკა\n*\n**\n**\n**\n**\n**\n*\n*\n**\n**\n**\n**\n*''''\n*''''\n*''''\n*''''\n*''''\n*''''\n\nოკეანეთი\n*\n*''''\n*''''\n*''''\n\n\n== სტატუსი ==\n'''ოფიციალური ენა: '''\n* აშშ\n** ლუიზიანა\n* ბელგია — ნიდერლანდურთან და გერმანულთან ერთად.\n* ბურკინა-ფასო\n* ბურუნდი — კირუნდისთან და სუაჰილისთან ერთად.\n* გაბონი\n* ეკვატორული გვინეა — ესპანურთან ერთად.\n* ვანუატუ — ინგლისურთან და ბისლამასთან ერთად. \n* იტალია\n** ვალე-დ'აოსტა — იტალიურთან ერთად.\n* კამერუნი — ინგლისურთან ერთად.\n* კანადა — ინგლისურთან ერთად.\n** კვებეკი\n** ნიუ-ბრანსუიკი\n** ნუნავუტი\n* კომორის კუნძულები — არაბულთან და კომორულთან ერთად.\n* კონგოს დემოკრატიული რესპუბლიკა\n* კონგოს რესპუბლიკა\n* კოტ-დ’ივუარი\n* საფრანგეთი\n* მადაგასკარი — მალგაშურთან ერთად.\n* მავრიკი — ინგლისურთან ერთად.\n* მალი\n* მონაკო\n* რუანდა — ინგლისურთან და კინიარუანდასთან ერთად.\n* სეიშელის კუნძულები — ინგლისურთან ერთად.\n* სენეგალი\n* ტოგო\n* შვეიცარია — გერმანულთან, იტალიურთან და რეტო-რომანულთან ერთად.\n* ჩადი — არაბულთან ერთად.\n* ცენტრალური აფრიკის რესპუბლიკა\n* ჯიბუტი — არაბულთან ერთად.\n* ჰაიტი — ჰაიტიურთან ერთად.\n\n* გაერო \n* ევროპის კავშირი\n\n== ანბანი ==\nანბანი ეფუძნება ლათინურ ანბანს. ხშირად გვხვდება დიაკრიტიკული ნიშნები. \n\n\n== გრამატიკა ==\n\nფრანგული რომანულ ენებს ემსგავსება.\nგრამატიკული წყობა ანალიზურია. სიტყვები არ იბრუნვის- ამ ფუნქციას სიტყვათა რიგი და წინდებულები; არსებით და ზედსართავს აქვს ორი რიცხვი, ორი სქესი(მდედრობითი და მამრობითი). \nფრანგულში არის სიტყვათა სუბიექტურ-ზმნურ-ობიექტური მიმდევრობა. თუმცა შეიძლება შეიცვალოს.\n\n=== არტიკლი ===\n\nფრანგულ ენას აქვს არტიკლი, რომლის ფორმაცვალებადობაში, ისტორიული თვალსაზრისით, ლათინური ჩვენებითი ნაცვალსახელის გარკვეული განვითარება ჩანს.\n\nარტიკლი სამგვარია:\n\n* განსაზღვრული: le, la (ხმოვნის ან ყრუ h-ს წინ: l'); მრავლობითში les; \n* განუსაზღვრელი: un, une; მრავლობითში des;\n* ნაწილობრივი: ''du'', ''de la'' (ხმოვნის ან ყრუ h-ს წინ: ''de l'''); მრავლობითში des;\n\n=== ნაცვალსახელი ===\nნაცვალსახელები ორი ტიპისაა:დამოკიდებული(je) და დამოუკიდებელი(moi).\n\n=== ზმნა ===\nფრანგულში არის 3 ტიპის ზმნა. ზმნას აქვს პირის, რიცხვის, დროის, კილოს გვარისა და ზოგჯერ სქესის გრამატიკული კატეგორია.\n\n== ლექსიკა ==\n=== ცალკეული სიტყვები და ფრაზები ===\n\n: გამარჯობა - Bonjour! \n:: Bonjour madame! - მისალმება ქალს.\n::: donner le bonjour à quelqu'un - მიესალმო ვისმე\n: გამარჯობა (ფამილარული) - Salut!\n:: Salut les copains! გამარჯობა, მეგობრებო!\n: საღამო მშვიდობისა! - Bonsoir! \n: ბატონი - Monsieur, Messieurs!\n: ქალბატონი - Madame, Mesdame!\n:: Madame et messieurs- ქალბატონები და ბატონები\n:: Madame et messieurs! - ქალბატონებო და ბატონებო!\n::: Mademoiselle, Mesdemoiselles! - ქალბატონო! (მიმართვა გაუთხოვარი, ან უქმროდ მცოხვრები ქალისსადმი)\n: ძვირაფასო!; საყვარელო! - chéri (მამრ.), chérie (მდედრ.)\n:: Mon cher! (მამრისადმი); Ma chère! (მდედრისადმი) - ჩემო ძვირფასო!\n: მობრძანდით!; კეთილი იყოს თქვენი მობრძანება! — Bienvenue!\n: ძალიან სასიამოვნო. ძალიან სასიამოვნოა. (ძალიან) მიხარია! - enchanté\n:: Enchanté de faire votre conaissance - მიხარია (სასიამოვნოა) თქვენი გაცნობა \n: თანხმობა, დასტურის მისცემა, ან თხოვნა (შენობითი ურთიერთობის ფორმა) - S’il te plaît\n: თანხმობა, დასტურის მისცემა, ან თხოვნა (თქვენობითი ურთიერთობის, ან მრავლობითი ფორმა) - S’il vous plaît\n::: ''ხშირად ამ ფორმებს თარგმნიან ფორმით „გეთაყვა“, თუმცა ხსენებული ფორმა დღევანდელ ქართულში არ გამოიყენება. აქედან გამომდინარე, იგი ხშირად  გაუგებარია ფრანგული ენის შემსწავლელისთვის და ბევრად ადვილია პარალელის გავლება ინგლისურ „ფლი:ზ“-თან, ან გერმანულ „ბითთე“-სთან, ან თუნდაც რუსულ „პაჟალუისტა“-სთან.''   \n: გმადლობ(თ), მადლობა — Merci\n: დიდად გმადლობ(თ), დიდი მადლობა - Merci beaucoup\n: კი - Oui\n: არა - Non\n: ნახვამდის — Au revoir, À bientot\n: მშვიდობით! - Adieu!\n\n=== რიცხვები ===\n* 1 — un, 2 — deux, 3 — trois, 4 — quatre, 5 — cinq, 6 — six, 7 — sept, 8 — huit, 9 — neuf, 10 — dix\n\n=== ზმნები ===\n* Être — ყოფნა.\n* Faire — კეთება.\n* Avoir — ქონა,ყოლა.\n\n=== პირის ნაცვალსახელები ===\n* Je — მე \n* Tu — შენ \n* Il (elle) — ის \n* Nous — ჩვენ \n* Vous — თქვენ \n* Ils (elles) — ისინი\n\n== იხილეთ აგრეთვე ==\n*ფრანგული ანბანი\n*რეფორმები ფრანგულ ორთოგრაფიაში\n\n== რესურსები ინტერნეტში ==\n*ფრანგულ-ქართული ლექსიკონი\n*Fondation Alliance française\n*Alliance française Paris Ile-de-France\n*French is spreading, especially in Africa\n\n== სქოლიო ==\n\n\n\n\n\n\n\n*", "url": "https://ka.wikipedia.org/wiki/ფრანგული_ენა", "length": 7179}
{"id": "3356", "title": "ტამილური ენა", "text": "'''ტამილური ენა''' — ტამილების სამეტყველო ენა. ინდოეთის ტამილნადუს შტატის ოფიციალური ენა. მიეკუთვნება დრავიდულ ენათა ჯგუფს, რომელიც არის ინდოელების ეთნიკური ჯგუფის ტამილის ხალხის დიალექტი. გააჩნია ინდოეთის, შრი-ლანკისა და სინგაპურის<ref name=\"statutes.agc.gov.sg\">Republic of Singapore Independence Act, s.7 . Republic of Singapore</ref> ოფიციალური ენის სტატუსი. ტამილზე საუბრობენ აგრეთვე უმციროსობები მალაიზიაში,<ref name=\"Tamil Schools\">Tamil Schools. Indianmalaysian.com. Retrieved 28 July 2013.</ref><ref>Ghazali, Kamila (2010). UN Chronicle – National Identity and Minority Languages. United Nations.</ref> ვიეტნამში, მავრიკსა და რეიუნიონზე, ასევე ემიგრანტები მსოფლიოს სხვადასხვა კუთხეში. ტამილური არის პირველი ინდური ენა, რომელიც გამოცხადდა კლასიკურად ინდოეთის მთავრობის მიერ 2004 წელს.<ref name=\"richestClassical\"></ref>\n\nთამილური ლიტერატურა არსებობს უკვე 2200 წელზე მეტია. პირველი ეპიგრაფიული ჩანაწერები ამ ენაზე თარიღდება ჩვენს წელთაღრიცხვამდე მესამე საუკუნით. ტამილური ლიტერატურის პირველი ეტაპი განისაზღვრება ძვ. წ. 200 წლიდან ახ. წ. 300 წლამდე.<ref>Definitive Editions of Ancient Tamil Works. Classical Tamil, Government of India</ref> ჩვენსწელთაღრიცხვამდელი ნიმუშები აღმოჩენილია ეგვიპტესა და ტაილანდში.\n\nტამილური ენა ფორმირების სამ პერიოდს მოიცავს, ეს არის: ძველი ტამილური (ძვ. წ. 300 წ. - ახ. წ. 700 წ.), საშუალი ტამილური (700-1600 წწ.) და ახალი ტამილური (1600 წ. - დღევანდლამდე). ტამილური ანბანი მომდინარეობს ბრაჰმასაგან.\nმარცხნივ|მინიატიურა|ტამილური ენა\n\n== ზოგადი ცნობები ==\n* '''მოლაპარაკეთა რაოდენობა''': 70 მლნ\n* '''ენის კოდი''': ta\n* '''სახელწოდება''': ta - Tamil; en - Tamil; eo - Tamila\n* '''დამწერლობა''': ტამილური\n\n== სტატუსი ==\n=== ოფიციალური ენა ===\n* ინდოეთი - სხვა 15 ენასთან ერთად.\n** პონდიშერი\n** ტამილნადუ\n* სინგაპური - ინგლისურთან, მალაიურთან და ჩინურთან ერთად.\n* შრი-ლანკა - ინგლისურთან და სინგალურთან ერთად.\n\n=== გავრცელების არეალი ===\nტამილურენოვანი ანკლავები კერალას, ანდჰრა-პრადეშისა და სხვა შტატების ტერიტორიებზე. ისინი ცხოვრობენ აგრეთვე შრი-ლანკაზე, მიანმარში, მალაიზიაში, ასევე აფრიკის, ვესტ-ინდოეთისა და ცენტრალური ამერიკის ზოგიერთ ქვეყანაში.\n\n== ლექსიკა ==\n=== ფრაზები და სიტყვები ===\nმინი|[[სანგამის პერიოდი]]ს (ძვ. წ. III საუკუნე) ტამილური წარწერა ქვაზე.\n* გამარჯობა - Vanakkam; Enna vishayan\n* კეთილი იყოს თქვენი მობრძანება - Enna vishayam\n* გმადლობთ - Nandri; Rumba nandri\n* კი / არა - Aamaa; Aamaam / Illai; Venda\n* გეთაყვა - Dhayavu seydhu; Koncham dhayavuseydhu\n* ნახვამდის - Poyitu varen; Poyitu varungal\n\n=== რიცხვები და სიმბოლოები ===\n* 1 - ondru, 2 - irandu, 3 - moondru, 4 - naangu, 5 - aindu, 6 - aaru, 7 - ezhu, 8 - ettu, 9 - onbadu, 10 - pattu\n\n10 ციფრის გარდა ტამილურს აქვს აღნიშვნები 10–ის, 100–ის და 1000–ისთვის. ასევე სიმბოლოები: „დღე“, „თვე“, „წელი“, „დებიტი“, „კრედიტი“, „როგორც ზემოთ“, „ღარიბი“, „რაოდენობა“. \n\n\n\n== ლიტერატურა ==\n* \n* Fabricius, Johann Philip (1933 and 1972), ''Tamil and English Dictionary''. based on J.P. Fabricius ''Malabar-English Dictionary'', 3rd and 4th Edition Revised and Enlarged by David Bexell. Evangelical Lutheran Mission Publishing House, Tranquebar; called Tranquebar Dictionary.\n* \n\n== სქოლიო ==\n\n\nკატეგორია:ტამილური ენა", "url": "https://ka.wikipedia.org/wiki/ტამილური_ენა", "length": 3119}
{"id": "3360", "title": "ტელუგუ ენა", "text": "მინი|გავრცელების არეალი\n'''ტელუგუ''', იგივე '''ანდჰრა''' — ტელუგუს ენა, მიეკუთვნება დრავიდულ ენებს.\n\n==ეტიმოლოგია==\nტელუგუს ეტიმოლოგია არ არის ზუსტად განსაზღვრული, ის, სავარაუდოდ, უნდა მომდინარეობდეს ''ტრილინგა დესა'' -დან, რაც „სამი ლინგა ქვეყანას“ ნიშნავს. ინდუისტური ლეგენდის მიხედვით შივამ სამ მთაზე ჩამოუშვა სამი ლინგამი: კალესვარა, სრისაილა და ბიმესვარა რომლებმაც შექმნეს ტელუგუს ქვეყნის საზღვრები.<ref>History of Kannada language: readership lectures By R. Narasimhacharya</ref>\n\n== ზოგადი ცნობები ==\nუძველესი წერილობითი ძეგლები (რენატი-ჩოდას დინასტიის წარწერები) დათარიღებულია 575-600 წლებით. ლიტერატურული ენა ჩამოყალიბდა IX-XI სს-ში და საკუთარი ნორმები გამოიმუშავა XIV-XVII საუკუნეებში. ტელუგუს ენაზე დიდია სანსკრიტისა და პრაკრიტების ზეგავლენა. იგი იყენებს ტელუგუს ანბანს, რომელიც მომდინარეობს ბრაჰმისაგან.\n\n== სტატუსი ==\n'''ოფიციალური ენა: '''\n* ინდოეთი - სხვა 15 ენასთან ერთად.\n** ანდჰრა-პრადეში\n\n'''გავრცელების არეალი''':\nტელუგუ-ენოვანი ხალხი ცხოვრობს აგრეთვე შრი-ლანკაში, სამხრეთ აფრიკის რესპუბლიკაში, მიანმარში, მალაიზიაში, სინგაპურში, მავრიკის და ფიჯის კუნძულებზე.\n\n== ლექსიკა ==\n'''ფრაზები და სიტყვები'''\n* გამარჯობა - Namaskaaram\n* კეთილი იყოს თქვენი მობრძანება - Suswaagatam\n* გმადლობთ - Dhanyavaadaalu; Tamara krutagntha\n* კი / არა - Avunu\n* გეთაყვა - Dayachesi\n* ნახვამდის - Selavu; Namaskaaram\n\n'''რიცხვები'''\n* 1 - okati, 2 - rendu, 3 - mu:du, 4 - na:lugu, 5 - ayidu, 6 - a:ru, 7 - e:du, 8 - enimidi:, 9 - tommidi:, 10 - padi\n\n==ლიტერატურა==\n*Albert Henry Arden, ''A Progressive Grammar of the Telugu Language'' (1873).\n*Charles Philip Brown, ''English–Telugu dictionary'' (1852; revised ed. 1903; online edition)\n*Charles Philip Brown, ''A Grammar of the Telugu Language'' (1857)\n*P. Percival, ''Telugu–English dictionary: with the Telugu words printed in the Roman as well as in the Telugu Character'' (1862, google books edition)\n*Gwynn, J. P. L. (John Peter Lucius). ''A Telugu–English Dictionary'' Delhi; New York: Oxford University Press (1991; online edition).\n*Uwe Gustafsson, ''An Adiwasi Oriya–Telugu–English dictionary'', Central Institute of Indian Languages Dictionary Series, 6. Mysore: Central Institute of Indian Language (1989).\n*Vēlcēru Nārāyaṇarāvu, David Dean Shulman, Velcheru Narayana Rao, ''Classical Telugu Poetry: An Anthology'' (2002).\n*Callā Rādhākr̥ṣṇaśarma, ''Landmarks in Telugu Literature: A Short Survey of Telugu Literature'' (1975).\n\n==რესურსები ინტერნეტში==\n\n\n* Ethnologue report for Telugu\n* Hints and resources for learning Telugu \n*  English to Telugu online dictionary\n* 'Telugu to English' & 'English to Telugu' Dictionary\n\n==სქოლიო==\n\n\nკატეგორია:ტელუგუ ენა", "url": "https://ka.wikipedia.org/wiki/ტელუგუ_ენა", "length": 2619}
{"id": "3361", "title": "ვიეტნამური ენა", "text": "მინი|გავრცელების არეალი\n'''ვიეტნამური ენა''' (ვიეტნამურად tiếng Việt, იშვიათად Việt ngữ, 越語) — ვიეტების ენა. ვიეტნამური არის ვიეტნამის ოფიციალური ენა, სადაც იგი განათლებისა და ერთაშორისი ურთიერთობის ენაა. გავრცელებულია კამბოჯაში, ლაოსში, ტაილანდში, მალაიზიაში, ავსტრალიაში, საფრანგეთში, გერმანიაში, ამერიკის შეერთებულ შტატებში, კანადასა და ა.შ.. ვიეტნამურ ენაზე მოლაპარაკეთა საერთო რაოდენობა დაახლ. 75 მლნ. კაცია, მათ შორის თვითონ ვიეტნამში, 2005 აღწერის შედეგად, დაახლოებით 72 მლნ. ადამიანია, კამბოჯაში 680 000 ადამიანია (2003 წლის შეფასება), ავსტრალიაში დაახლოებით 175 000 ადამიანია (2001 წლის აღწერა), საფრანგეთში 300 000-ზე მეტი კაცი (2003 წლის შეფასება), აშშ-ში 1,1 მლნ. კაცია (2000 წლის აღწერა), კანადაში 122 000 ადამიანი (2000 წლის აღწერა).\n\n== ზოგადი ცნობები ==\n\nვიეტნამური ენა მიეკუთვნება ავსტროაზიური ოჯახის ვიეტების ენებს. გენეტიკურად ახლოს დგას მიონგის ენასთან, რომელსაც გლოტოქრონოლოგიის მონაცემებით დაახლოებით ჩვენს ერამდე უნდა გამოყოფოდა. <br />\nმიუხედავად იმისა, რომ ვიეტნამური ჩინურ ენას არ ენათესავება, სიტყვების რაოდენობა (სულ 70%) არსებითად ჩინური წარმოშობისაა. ერთმანეთისაგან განარჩევენ სინოჩინური წარმოშობის სიტყვებსა და უშუალოდ ვიეტნამური წამოშობისას, თუმცა პირველს, ჩინური წარმოშობის სიტყვები მშობლიურად აღიქვამენ.\n\nვიეტნამური ენა არის ტონური, ან ტონალური ხასიათის ენა, რომელიც აგრეთვე მონოსილაბურობით (უმცირესი აზრის მატარებელი ერთეული მხოლოდ ერთი მარცვალისაგან შედგება) ხასიათდება. ვიეტნამური ენა მიეკუთვნება ენათმეცნიერულად ნაკლებად გამოკვლეული ენების რიგს.\n\n* '''ვიეტნამელთა დამწერლობა''': ლათინური ანბანის მოდიფიცირებული ვიეტნამური ვარიანტი.\n\n== დიალექტები ==\n\nვიეტნამურ ენას სამი ძირითადი დიალექტი აქვს. ერთ დიალექტზე მოლაპარაკეებს შეუძლიათ გაუგონ მერე დიალექტზე მოლაპარაკეთ, თუ ამ უკანასკნელთ შეუძლიათ მოცემული დიალექტისთვის დამახასიათებელი წარმოთქმისა და სპეციფიკური სიტყვების აღქმა. დიალექტები ერთმანეთისაგან არ განსხვავდებიან გრამატიკაში ანდა სინტაქსში: \nესენია:\n# ჩრდილო-ვიეტნამური დიალექტი, ანუ ჰანოური [Hanoi] დიალექტი. უწინ იგი აგერეთვე ტონკინურის სახელით იყო ცნობილი. ჰანოური ლიტერატურული ენის საფუძველი; \n# ცენტრალურ-ვიეტნამური, ანუ ჰჲუეური [Huế] დიალექტი. უწინ იყო აგერეთვე სალიტერატურო ანნამეზურის სახელით ცნობილი; \n# სამხრეთ-ვიეტნამური, ანუ საიგონური [Saigon] დიალექტი - კოჰინჰინური, გავრცელებულია მდინარე მეკონგის დელტაში. უწინ იყო აგერეთვე კოჩინჩინურის სახელით ცნობილი.\n\nვიეტნამურ ენას ასევე მრავალი კილო-კავი გააჩნია.\n\nმთავარი განსხვავებები ტონების წარმოთქმისას იჩენენ თავს ჩრდილოურ დიალეტები მკვეთრად განარჩევენ ტონებს ერთმანეთისაგან , ვოდრე სამხრეთული დიალექტები; ეს განსხვავება განსაკუთრებით თვალშისაცემია ჰოი [hỏi] (𠳨)-ტონისა და ნგა [ngã] (我)-ტონის წამოთქმისას.\n \nვიეტნამური სიმღერების უმეტესი ნაწილი ჩრდილოეთვიეტნამური დიალექტზეა დაწერილი.\n  \nგარდა ამისა, ვიეტნამურში სამართალქმედების ენა ქვეყნის ჩრდილოეთით მდებარე დედაქალაქის, ჰანოის დიალექტისკენ ტენდირებს.\n\n== დამწერლობა ==\n\nვიეტნამური ენა ისტორიულად სამ სადამწერლობო სისტემას იცნობდა:\n\n# ჩინური chữ Hán (𡦂漢), მაშასადამე ჩინური იეროგლიფიკა.\n# მოდიფიცირებული ჩინური chữ Nôm (𡦂喃), ჩინურ დამწერლობაზე აგებული დამწერლობა.\n# ვიეტმანური Quốc ngữ (國語), დიაკრიტიკული ნიშნებით (უხვად) გავრცობილი ლათინური ანბანი, რომელიც დღესაც გამოიყენება.\n\nთუმცა 1910 წლამდე ვიეტნამში ძირითადად მაინც გავრცელებული იყო ორი სახეობის დამწერლობა:\n\n# ჩინური იეროგლიფიკა და მის საფუძველზე აღმოცენებული „ტი-ნომი“ (chữ Nôm). ამ სისტემაზე შექმნილი უძველესი ძეგლი 1343 წელს მიეკუთვნება). \n# დამწერლობა „კუოკ-ნგუ“ შემოღებულ იქნა 1910 წლიდან. იგი პორტუგალიელმა მისიონერებმა შექმნეს ლათინურის ბაზაზე.\n\n== გრამატიკა ==\n\n\n\nლიტერატურულ ვიეტნამურ ენაში ვოკალიზმი წარმოდგენილია 11 მონოფტონგითა და დიფტონგების უხვი რაოდენობით. 3 ცენტრალურ დიფტონგს ცალკე ფონემებს მიათვლიან, სხვა დანარჩენს კი ნახევარხმოვანა j-ისა და w-ს შეთანხმებას ხმოვნებთან. თანხმოვანთა 2 წყვილის (/a/ და /ə/) ერთმანეთისაგან გარჩევა მხოლოდ სიგრძე-სიმოკლითაა შესაძლებელი.\n\nკონსონანტიზმი მოიცავს 19 დამწყებ თანხმოვანსა და 10 ტერმინალს. ტერმინალური მიჯრილი თანხმოვნები იმპლოზიურები არიან, რაც დამახასიათებელია სამხრეთ-აღმოსვალეთ აზიის არეალის ქვეყნებისათვის. მარცვალში პოზიციათა მაქსიმალური რაოდენობა სულ ოთხია, („თამხმოვანი + თანხმოვანი + ხმოვანი + თანხმოვანი“), ხოლო მინიმალური — ერთი („ხმოვანი“). ტონების რაოდენობა მერყეობს სხვადასხვა კილოში მერყეობს 4-დან 6-მდე. მარცვლები ბოლოვდება ყრუ თნხმოვანზე, თანაც მისი რეალიზაცია შესაძლებელია ორი ტონის მეშვეობით.\n\nვიეტნამური ენა ითვლება იზოლირებად მარცვლოვან და ტონალურ ენად. ვიეტნამური ვიეტურ ენათა შორის გამოირჩევა მონოსილაბიზაციის დასრულებული პროცესითა (ისტორიულად არსებული რთულშედგენილი მარცვლების ერთ მარცვალზე დასრულებით, დამწყები თანხმოვნების არარსებობით) და პოლისილაბიზაციის ტენდენციით (რთულშედგენილი ლექსიკური ერთეულების ჩამოყალიბებით, ტონების შედარებით მეტი რაოდენობით და ტერმინალების ნაკლები ინვენტარით).\n\n=== მორფოლოგია ===\nვიეტნამურს ახასიათებს სიტყვაფორმათა უცვლელობა და ანალიტიკურ ფორმათა სიუხვე. მეტყველების ნაწილები იყოფა სახელებად და პრედიკატივებად, რომლებშიც ზმნები და ზედსართავები შედიან. კლასიფიკატორებს განიხილავენ სახელთა ქვერიგად. სახელადი და ზმნური გრამატიკული კატეგორიები გამოიხატება დამხმარე სიტყვების მეშვეობით. პირის ნაცვალსახელების ფუნქციით ხშირად გამოიყენება ნათესაობის გამომხატველი ტერმინები. წინდებულები და პოსტფიქსები არ არსებობს.\n=== სიტყვაწარმოება ===\nვიეტნამური ენის სიტყვაწარმოების მთავარი საშუალება არის ფუძეთწყობა, გარდა ამისა გამოიყენება რედუპლიკაცია, რომლის დროსაც ჩინური წარმოშობის აფიქსებია აქტიურ გამოყენებაში.\n\nვიეტნამური ენის მთავარ თავისებურებას წარმოადგენს კომპონენტების მონოსილაბურობა სიტყვაქმნადობაში.\n\n=== სინტაქსი ===\n \nსიტყვების თანმიმდევრობა მარტივ წინადადებაში არის „ქვემდებარე + შემასმენელი + დამატება“. \nგანსაზღვრება ჩვეულებისამებრ მსაზღვრელს ახლავს, კლასიფიკატორებს უჭირავთ ადგილი რიცხვით სახელსა და არსებით სახელს შორის.\n\n=== ლექსიკა ===\n\nვიეტნამური ენის სიტყვითი მარაგი ავსტრაზიული ლექსიკის გარდა მოიცავს სინიზმების (ჩინური ენიდან ნასესხობების) მნიშვნელოვან რაოდენობას (60 %-მდე), რომლებიც ისტორიული განვითარების სხვადასხვა პერიოდებში ვიეტნამურში შემოვიდა და დამკვიდრდა ტაის ენებიდანაც.\n\n== ლიტერატურული ენა ==\n\nXIX საუკუნის ბოლომდე ვიეტნამური ენა არსებობდა ყოფითი ენის ფუნქციით. ვიეტნამურად მხატვრული ლიტერატურაც იქმნებოდა, თუმცა ოფიციალურ სამწერლობო ენად კლასიკური ჩინური ითვლებოდა. თანამედროვე ლიტერატურული ვიეტნამური ენის ჩამოყალიბება დააჩქარა ვიეტნამის ფრანგულმა კოლონიზაციამ (XIX საუკუნის მეორე ნახევარი), რადგანაც ფრანგები ხელს უწყობდნენ ვიეტნამური ენის ჩამოყალიბებას ჩინური კულტურისა და ჩინური ენის გავლენის დასუსტების მიზნით. თანამედროვე ლიტერატურულ ვიეტნამურ ენას საფუძვლად დაედო ჩრდილოური დიალექტის ჰანოის კილო. ლიტერატურული ენის წერითი ფორმა ემყარება ცენტრალური დიალექტის ბგერით შემადგენლობასა და ჩრდილოური დიალექტის ტონების სისტემას.\n\n== დამწერლობა ==\n\nXIII—XIV ს.ს. საუკუნეებში ჩინური დამწერლობის საფუძველზე ჩამოყალიბდა იეროგლიფური დამწერლობა „ტჲჷ ნომ“ (ვიეტნამურად Chữ Nôm, 字喃, ზედმიწევნით თარგმანში „ხალხური წერილი, დამწერლობა“), რომელიც XX საუკუნის დასაწყისამდე გამოიყენებოდა, თუმცა ფართო გამოყენება და ოფიციალური სტატუსი მას არასდროს ჰქონია. ტჲჷ ნომზე შესრულებული ცნობილი ლიტერატურული ძეგლი არის პოეტი ქალის, დოან ტჰი დჲემის „ჯარისქალის საჩივარი“ (1705—48).\n\nჩვეულებრივი ლათინური ასოების გარდა სულ თანამედროვე ვიეტნამურ ენაში გამოიყენება 134 (2×67) დამატებითი სიმბოლო:\n \nÁá Àà Ãã Ảả Ạạ Ăă Ắắ Ằằ Ẵẵ Ẳẳ Ặặ Ââ Ấấ Ầầ Ẫẫ Ẩẩ Ậậ Đđ Éé Èè Ẽẽ Ẻẻ Ẹẹ Êê Ếế Ềề Ễễ Ểể Ệệ Íí Ìì Ĩĩ Ỉỉ Ịị Óó Òò Õõ Ỏỏ Ọọ Ôô Ốố Ồồ Ỗỗ Ổổ Ộộ Ơơ Ớớ Ờờ Ỡỡ Ởở Ợợ Úú Ùù Ũũ Ủủ Ụụ Ưư Ứứ Ừừ Ữữ Ửử Ựự Ýý Ỳỳ Ỹỹ Ỷỷ Ỵỵ.\n\n== ლექსიკა ==\n\n'''ფრაზები და სიტყვები'''\n\n* გამარჯობა - Chào; Chào Bạn\n* კეთილი იყოს თქვენი მობრძანება - Chào mừng; Hoan nghênh\n* გმადლობთ - Cám ơn\n* კი / არა - Vâng; Phải / Kaddu; Ledu\n* გეთაყვა - Xin; Xin mời; Xin ông làm ơn\n* ნახვამდის - Chào ông; Chào bà\n\n'''რიცხვები'''\n\n* 1 - một, 2 - hai, 3 - ba, 4 - bốn, 5 - năm, 6 - sáu, 7 - bảy, 8 - tám, 9 - chín, 10 - mười\n\n== იხილეთ აგრეთვე ==\n* ვიეტნამოლოგია\n* ჩინურ-ტიბეტური ენები\n\n== ლიტერატურა ==\n* Dương, Quảng-Hàm. (1941). ''Việt-nam văn-học sử-yếu'' [Outline history of Vietnamese literature]. Saigon: Bộ Quốc gia Giáo dục.\n* Emeneau, M. B. (1947). Homonyms and puns in Annamese. ''Language'', ''23'' (3), 239-244.\n* Emeneau, M. B. (1951). ''Studies in Vietnamese (Annamese) grammar''. University of California publications in linguistics (Vol. 8). Berkeley: University of California Press.\n* Hashimoto, Mantaro. (1978). The current state of Sino-Vietnamese studies. ''Journal of Chinese Linguistics'', ''6'', 1-26.\n* Nguyễn, Đình-Hoà. (1995). ''NTC's Vietnamese–English dictionary'' (updated ed.). NTC language dictionaries. Lincolnwood, Illinois: NTC Pub. Press. ISBN; ISBN\n* Nguyễn, Đình-Hoà. (1997). ''Vietnamese: Tiếng Việt không son phấn''. Amsterdam: John Benjamins Publishing Company.\n* Rhodes, Alexandre de. (1991). ''Từ điển Annam-Lusitan-Latinh'' [original: Dictionarium Annamiticum Lusitanum et Latinum]. (L. Thanh, X. V. Hoàng, & Q. C. Đỗ, Trans.). Hanoi: Khoa học Xã hội. (Original work published 1651).\n* Thompson, Laurence C. (1991). ''A Vietnamese reference grammar''. Seattle: University of Washington Press. Honolulu: University of Hawaii Press. (Original work published 1965). (Online version: www.sealang.net/archives/mks/THOMPSONLaurenceC.htm.)\n* Uỷ ban Khoa học Xã hội Việt Nam. (1983). ''Ngữ-pháp tiếng Việt'' [Vietnamese grammar]. Hanoi: Khoa học Xã hội.\n\n== რესურსები ინტერნეტში ==\n* ვიეტნამის ონლაინ გაკვეთილები  ჩრდილოეთ ილინოისის უნივერსიტეტისგან\n* ისწავლე ვიეტნამური\n* ვიეტნამური ენის შესავალი\n* ვიეტნამურის საბაზისო კურსი\n\n \nკატეგორია:ტონური ენები\nკატეგორია:ვიეტნამის ენები", "url": "https://ka.wikipedia.org/wiki/ვიეტნამური_ენა", "length": 9384}
{"id": "3362", "title": "იტალიური ენა", "text": "'''იტალიური ენა''' (თვითსახელრქმევა '''lingua italiana''', ან '''italiano''') — იტალიელთა და შვეიცარიის სამხრეთში იტალო-შვეიცარიელთა ენა. გარდა ამისა, იტალიურს მშობლიურად ენად აცხადებს მოსახლეობის საკმაოდ არცთუ მცირე რიცხვი დალმაციასა (ყოფილი იუგოსლავია, დღევანდელი ხორვატიის ერთ-ერთი კუთხე) და კუნძულ კორსიკაზე. <br /> \n\n== ზოგადი ცნობები ==\n\n'''იტალიური ენა''' მიეკუთვნება რომანულ ენებს, რომელშიც აგრეთვე შედის ესპანური, ფრანგული, პორტუგალიური, რუმინული და ზოგი სხვა ნაკლებადგავრცელებული ენა. <br /> \n\nრომანული ენები არის ერთ-ერთი შტო ინდოევროპული ენების ოჯახისა. <br /> \n\nრომანულ ენებში იტალიური განეკუთვნება იტალურ-რომანულ ენების ჯგუფს. <br /> \n\n'''რომანული ენების ჯგუფი''' თავის დასამაბს იღებს ხალხური ლათინურიდან, ანუ იმ ენიდან, რომელზედაც ლაპარაკობდნენ რომის იმპერიაში შემავალი ხალხები. <br />\n\n== ენად ჩამოყალიბების გზა ==\n\nიტალიური ენის ფორმირების პროცესი დაახლოებით XVIII საუკუნის შუა ხანებში დასრულდა. ისტორიულად იტალიურის ენად ჩამოყალიბების პროცესი  იმ პერიოდში მიმდინარეობდა, როცა ქვეყნის კულტურული ცხოვრების ცენტრი ცენტრალური იტალია, კერძოდ კი უპირატესად ტოსკანის მთავარი ქალაქი, - ფლორენცია გახდა. ფლორენცია არის მშობლიური კუთხე დანტე ალიგიერის, ფრანჩესკო პეტრარკასა და ჯოვანი ბოკაჩოსი. სწორედ ამ მწერლების შემოქმედებამ  ითამაშა გადამწყვეტი როლი იტალიის საერთო ლიტერატურული ენის ჩამოყალიბებაში, ანუ იტალიური სალიტერატურო ენა ჩამოყალიბდა ტოსკანური დიალექტის, კერძოდ ფლორენციის კილო-კავის საფუძველზე.\n\n== დიალექტები, თუ ენები ? ==\nიტალიაში არსებობს ბევრი ადგილობრივი დიალექტი, რომლებიც ისე ძლიერ განსხვავდება ერთმანეთისაგან, რომ იტალიურის, როგორც საერთოსახელმწიფოებრივი ენის არარსებობის შემთხვევაში შეუძლებელი იქნებოდა იტალიის რესპუბლიკის ერთიანი და გამართული ფუნქციონირება. ადგილობრივ დიალექტებზე საუბრობენ გლეხები, რომლებიც თავიანთი ცხოვრების წესიდან გამომდინარე ნაკლებად მობილურნი არიან. თუმცა აღსანიშნავია ისიც, რომ დიალექტების გავლენა იგრძნობა განათლებული იტალიელების მეტყველებაში, უმთავრესად კი წარმოთქმაში. <br />\n\nრიგი დიალექტებისა, როგორებიცაა რომის, ვენეციის, ნეაპოლის დიალექტები უკვე კარგა ხანია ჩამოყალიბდნენ ლიტერატურულ დიალექტებად, ან ენებად. მათზე წერენ რომანებს, ლექსებს, გამოდის პერიოდიკა. ასე მაგალითად XVIII საუკუნის იტალიელი მწერლის, დრამატურგისა და ლიბრეტისტის კარლო გოლდონის პიესები დაწერილია ვენეციის დიალექტზე, ხოლო ნეაპოლიტანურ დიალექტზე წერს თანამედროვე დრამატურგი, რეჟისორი, იტალიის საზოგადოებრივი და პოლიტიკური მოღვაწე ედუარდო დი ფილიპო. \n\nიტალიური ენის გარდა ლიტერატურა გამოდის მის ცალკეულ დიალექტებზეც, რაც არანაირად არ უშლის ხელს იტალიურ ენას იტალიის საერთო სახელმწიფოებრივ ენად ფუნქციონირებაში. <br />\n<gallery mode=\"packed\" heights=230 caption=\"\">\nLinguistic map of the Italian language.svg\nFile:Idioma%20italiano.png\nCorsivo- come scriverlo a mano in italiano, schede didattiche con alcuni esempi di Paolo Villa (prima edizione commons wikimedia org)-Letters-characters in italics-cursive- how to write it by hand in Italian.pdf|ხელნაწერი კურსორი იტალიურ სკოლაში\n</gallery>\n\n== სტატუსი ==\n\n'''ოფიციალური ენა: '''\n\n* ევროპის კავშირი \n* ვატიკანი\n* იტალია\n* სან-მარინო\n* შვეიცარია - ფრანგულთან, გერმანულთან და რეტო-რომანულთან ერთად.\n** ტიჩინო\n** გრაუბუნდენი - გერმანულთან და რეტო-რომანულთან ერთად.\n\n'''გავრცელების არეალი''':\n\nიტალია, შვეიცარია, სან-მარინო, ვატიკანი, აშშ, გერმანია, არგენტინა, საფრანგეთი, ბელგია, ეთიოპია, სომალი, ლიბია, მალტა .\n\n== ფონეტიკა ==\n\n\n\n== მორფოლოგია ==\n== არტიკლი (Articolo) ==\n\n \nიტალიურ ენაში არსებითი სახელის წინ ყოველთვის დგას ერთგვარი დამხმარე სიტყვა, რომელიც ამ არსებითისავე ნაწილს წარმოადგენს, და მიუთითებს მის გრამატიკულ სქესსა და რიცხვზე. <br />\n\nარტიკლის გარეშე მდგარი არსებითის სახელი ხშირ შემთხვევაში გაუგებარს ხდის წინადადების აზრს, და პირიქით უარსებითოდ არტიკლს არანაირი ფუნქცია არ ექნებოდა. <br />\n\n=== განსაზღვრული არტიკლი ===\n\n\n\n=== განუსაზღვრელი არტიკლი ===\n\n\n== არსებითი სახელი (Sostantivo) ==\n=== არსებითი სახელის სქესი და რიცხვი ===\n\n== ზედსართავი სახელი (Aggettivo) ==\n=== ზედსართავი სახელის სქესი და რიცხვი ===\n=== ზედსართავი სახელის მრავლობითი რიცხვი === \n=== ზედსართავი სახელი ადგილი განსაზღვრების ფუნქციით ===\n=== ''-co'', ''-go'', ''-ca'', ''-ga'' -ზე დამთავრებული არსებითი და ზედსართავი სახელები ===\n\n== ზმნა (Verbo) ==\nიტალიური ზმნების ლექსიკონი\n== ლექსიკა ==\n\n'''ფრაზები და სიტყვები'''\n\n* გამარჯობა - Buon giorno; Salve\n* კეთილი იყოს თქვენი მობრძანება - Benvenuto; Benvenuti\n* გმადლობთ - Grazie\n* კი / არა - Si / No\n* გეთაყვა - Per favore; Per piacere; Prego\n* ნახვამდის - Arrivederci; Ciao\n\n'''რიცხვები'''\n\n* 1 - uno, 2 - due, 3 - tre, 4 - quattro, 5 - cinque, 6 - sei, 7 - sette, 8 - otto, 9 - nove, 10 - dieci\n\n== ლიტერატურა ==\n\n* \n*\n*\n\n== სქოლიო ==\n\n\n\n\n*", "url": "https://ka.wikipedia.org/wiki/იტალიური_ენა", "length": 4560}
{"id": "3363", "title": "მარათული ენა", "text": "'''მარათული ენა''' (თვითდასახ. मराठी) — მარათელების ენა, მიეკუთვნება ინდოევროპული ოჯახის ინდურ ჯგუფს. დამწერლობა შექმნილია დევანაგარის საფუძველზე. \n\n== ზოგადი ცნობები ==\n* '''მოლაპარაკეთა რაოდენობა''': 60 მლნ \n* '''ენის კოდი''': mr \n* '''სახელწოდება''': mr - Marathi; en - Marathi; eo - Marata \n* '''დამწერლობა''': დევანაგარი \n\nმარათული ენის ისტორიის თვალის გავლება ტრადიციული პოეტური ძეგლების საშუალებით შესაძლებელია XIII ს-დან. თანამედროვე ლიტერატურლი ნორმა ჩამოყალიბდა XIX ს-ის დასაწყისში. მარათული ენას მიაკუთვნებენ ინდოეთის რიგ მცირე ენებს: არე, ბჰალაი, დეკანი, გოულანი, ვარჰადი-ნაგპური.\n\n== სტატუსი ==\n'''ოფიციალური ენა: '''\n\n* ინდოეთი - სხვა 15 ენასთან ერთად.\n** მაჰარაშტრა\n\n== გრამატიკა ==\n...\n\n== ლექსიკა ==\n\n'''ფრაზები და სიტყვები'''\n\n* გამარჯობა - Namaskar; Namaste\n* კეთილი იყოს თქვენი მობრძანება - Krupayaa aatuyaa\n* გმადლობთ - Abhari ahi; Dhanyawaatha\n* კი / არა - A / Nahi\n* გეთაყვა - Krupaya; Krupaya karuna\n* ნახვამდის - Achha; Nan tara bhetuyaa\n\n''' რიცხვები'''\n\n* 1 - e:k, 2 - 'do:n, 3 - ti:n, 4 - cha:r, 5 - pà:ts, 6 - saha:, 7 - sa:t, 8 - a:t', 9 - nau:, 10 - da:ha\n\n== ლიტერატურა ==\n*  A Survey of Marathi Dialects. VIII. Gāwḍi, A. M. Ghatage & P. P. Karapurkar. The State Board for Literature and Culture, Bombay. 1972.\n*  Marathi: The Language and its Linguistic Traditions - Prabhakar Machwe, Indian and Foreign Review, 15 March 1985.\n* 'Atyavashyak Marathi Vyakaran' (''Essential Marathi Grammar'') - Dr. V. L. Vardhe\n* 'Marathi Vyakaran' (''Marathi Grammar'') - Moreshvar Sakharam More.\n* 'Marathi Vishwakosh, Khand 12 (''Marathi World Encyclopedia, Volume 12''), Maharashtra Rajya Vishwakosh Nirmiti Mandal, Mumbai\n* 'Marathyancha Itihaas' by Dr. Kolarkar, Shrimangesh Publishers, Nagpur\n* 'History of Medieval Hindu India from 600 CE to 1200 CE, by C. V. Vaidya\n* Marathi Sahitya (Review of the Marathi Literature up to I960) by Kusumavati Deshpande, Maharashtra Information Centre, New Delhi\n\n== რესურსები ინტერნეტში ==\n* Marathi Wordnet\n* English to Marathi and Marathi to English Dictionary \n\nკატეგორია:მარათული ენა", "url": "https://ka.wikipedia.org/wiki/მარათული_ენა", "length": 2047}
{"id": "3364", "title": "თურქული ენა", "text": "'''თურქული ენა''' — თურქი ხალხის ენა. მიეკუთვნება ენათა თურქულ ჯგუფს, რომელიც თავის მხრივ, სავარაუდოდ ალთაურ ენებს უნდა მიეკუთვნებოდეს. მიუხედავად იმისა, რომ ჰიპოთეზას თურქული ენების ალთაურთან ურთიერთნათესაობის შესახებ დღეს უკვე აღარ იზიარებს ბევრი ენათმეცნიერი, ის საბოლოოდ მაინც არ უარუყვიათ ერთხმად.\n\n== ზოგადი ცნობები ==\nლიტერატურულ ენას საკმაოდ ხანგრძლივი ისტორია აქვს, თუმცა საკუთრივ თურქული ლიტერატურული ენის ჩამოყალიბება XIX—XX საუკუნეებში მოხდა. მანამდე არსებობდა ე. წ. ოსმალური ლიტერატურული ენა, რომელიც მეტწილად არაბული და სპარსული ნასესხები სიტყვებისაგან შედგებოდა. პირველი წერილობითი ძეგლები XIII საუკუნეს მიეკუთვნება.\n\nთანამედროვე ლიტერატურული ენის საფუძველია ანკარის საქალაქო და კვიპროსის დიალექტები. სხვა დიალექტებიდან აღსანიშნავია: დუნაის, ესქიშეჰირის, რაზგრადის, დინლერის, რუმელიის, კარამანლის, ედირნეს, გაზიანთეფის, ურფის.\n\n== ისტორია ==\n\nდღესდღეობით თურქულ ენად მოიაზრება თანამედროვე თურქეთის რესპუბლიკის ტერიტორიაზე არსებული სახელმწიფო ენა. უწინ ამ ტერიტორიაზე გავრცელებულ ენას '''ოსმალური''' (Osmanlıca, ან Osmanlı Türkçesi, თვითდასახელება: لسان عثمانى‎ / lisân-i Osmânî)  ეწოდებოდა. ოსმალური ენის ოფიციალურ სფეროში გამოყენება პირველ მსოფლიო ომში ოსმალეთის დამარცხების შემდეგ შეწყდა 1923 წელს თურქეთის რესპუბლიკის დაარსებასთან ერთად. ფართო პოლიტიკური რეფორმების ფარგლებში, რომლის მიზანი იყო ე.წ სუფთა თურქულის (''öz Türkçe'') შექმნა, 1923 წელს პრეზიდენტ მუსტაფა ქემალ ათათურქის (1881-1938) ინიციატივით ფაქტობრივად შეიცვალა ენა: მრავალრიცხოვანი არაბული და სპარსული ნასესხობები თურქული ეკვივალენტებით ჩაანაცვლეს, ხოლო მანამდე გამოყენებაში არსებული არაბული ანბანი კი – ლათინური ანბანით. ამ ღონისძიებებს ხელი უნდა შეეწყო ახალი თურქული ენის ჩამოყალიბებაზე, რომელიც სასაუბრო ენას, - ანუ ერთი მხრივ '''საშუალო თურქულს''' (''Orta Türkçe'') (ვაჭრებისა და ზედა ფენების მეტყველებას), ხოლო მეორე მხრივ '''ვულგარულ თურქულს''' (''Kaba Türkçe'') (დაბალი ფენების მეტყველებას), უნდა დაფუძნებოდა. ყოველივე კი შექმნიდა ერთგვარ დემონსტრატიულ ზღვარს ახალ თურქულ სახელმწიფოსა და ოსმალურ ტრადიციას შორის. ეს მცდელობა ლამის უტოპიურად შეიძლება მივიჩნიოთ, თუ გავითვალისწინებთ იმას, რომ ჩვეულებრივი თურქული წინადადება სანახევროდ შედგება უცხოური წარმოშობის სიტყვებისაგან, რომლებიც საუკუნეთა განმავლობაში იქნა ათვისებული. მაგ.; '''cep''' [ჯებ] „ჯიბე“ (არაბული), '''can''' [ჯან] „სული“ (სპარსული), '''efendim''' [ეჶენდიმ] „ბატონი“, ან „ქალბატონი“ (ბერძნული). <br /> \nგანსხვავება ოსმალურსა და თანამედროვე თურქულს შორის იმდენად დიდია, რომ ოსმალური და თურქული არა მარტო ცალკე ენებად შეიძლება განიხილებოდნენ, არამედ ოსმალურს თანამედროვე თურქულის წინამორბედი შეიძლება ვუწოდოთ მხოლოდ გარკვეული წინდათქმების გათვალისწინებით. აღნიშნულის საილუსტრაციოდ თუკი ოსმალური სიტყვათშეხამებები სპარსული და არაბული სიტყვაწარმოების წესებით იქმნებოდა უწინ, თანამედროვე თურქულში ეს ფენომენი მხოლოდ შეზღუდული სახითაა მოცემული, რადგან უწინდელი სპარსულ-არაბული სიტყვათმაწარმოებელი სუფიქსები სადღეისოდ ძირითადად გათურქულებულია.\n\n== თურქული ენა და თურქული ენები ==\n\nსაერთოდ, თურქულ ენათა უმეტესობა საკმაოდ დიდ მსგავსებას ავლენს ფონოლოგიაში, მორფოლოგიასა და სინტაქსში. ენათა ეს მსგავსება ართულებს ენათა შორის საზღვრების დადგენას, განსაკუთრებით ეს ეხება ერთმანეთის მეზობლად განლაგებულ თურქულენოვან ქვეყნებს, რომელთაც ხშირად სახელმწიფოებს შორის მდებარე ორივე მხარეს გარდამავალ დიალექტებზე მოსაუბრე მოსახლეობა ჰყავს. (იხილეთ თურქულენოვანი ხალხები) არადა, განცხადება იმის შესახებ, რომ საზღვრები ამ ხალხებს შორის ხელოვნურადაა გავლებული პოლიტიკურ ჟღერადობას შეიძენდა, რადგან იგი საფუძველშივე არღვევს თურქულენოვან სახელმწიფოთა შორის ჩამოყალიბებულ თანხმობას. გარდა ამისა, ისევ და ისევ დიდი მსგავსებისა და ინტენსიური ურთიერთგავლენების გამო გართულებულია თურქული ენების შიდა გენეტიკური ნიშნით დაყოფა. დღემდე ყოველი მსგავსი მცდელობა მხოლოდ ახალი საკლასიფიკაციო ჰიპოთეზის შექმნით დასრულებულა.\n\nთურქულენოვან ხალხთა საერთო რიცხვი დაახლ. 150-მდე მლნ. კაცამდე მერყეობს. გეოგრაფიულად უაღრესი გაფანტულობის მიუხედავად, რომელიც მოიცავს არეალს აღმოსავლეთ ბალკანეთიდან დღევანდელი თურქეთის რესპუბლიკისა და კავკასიის ჩათვლით ვიდრე ცენტრალური აზიისა და ციმბირის სივრცეებამდე, ეს ენები ავლენენ მეტ-ნაკლებ სიახლოვეს გრამატიკულ სტრუქტურასა და ლექსიკაში. სწორედ ეს არის პირვანდელი და უმთავრესი მიზეზი ამ ენათა და ხალხთა ერთ ჯგუფად გაერთიანებისა.\n\n=== პანთურქიზმი ===\n\nXIX საუკუნეში ჩამოყალიბდა პოლიტიკური და რელიგიურ-კულტურული მოძრაობა, რომელიც ამ ეთნოსთა ზემოხსენებულ ენობრივ სიახლოვეს ეფუნებოდა და პერსპექტივაში საბოლოო მიზნად თურქულენოვან ხალხთა ერთ სახელმწიფოდ გაერთიანებას ისახავდა მიზნად ოსმალეთის იმპერიის ნანგრევებზე აღმოცენებული თურქეთის რესპუბლიკის ჰეგემონიით.\n\nსწორედ თურქულენოვან ეთნოსთა ჩრდილოეთ კავკასიის, შუა აზიისა და ციმბირის მიმართულებით გაერთიანების შექმნის საქმეში თურქეთისთვის ხელშემშლელ ფაქტორად მიიჩნეოდა სამხრეთ კავკასიაში ორი ქრისტიანული სახელმწიფოს, საქართველოსა და სომხეთის არსებობა. თურქი ხალხების ენების, ისტორიის, კულტურების შესწავლითაა დაკავებული სამეცნიერო დარგი, რომელსაც '''თურქოლოგია''' ეწოდება.\n\nსაქართველოში თურქულ ენათაგან ძირითადად თურქულ ენასა და ლიტერატურას შეისწავლიან, თუმცა ქვეყნის ზოგ უნივერსიტეტში ფუნქციონირებს აგრეთვე აზერბაიჯანული და უზბეკური ენების განყოფილებები.\n\n== ფრაზები და სიტყვები ==\n\n* გამარჯობა — Merhaba; Selam\n* როგორ ხართ — nasılısınız?\n* რას აკეთებ? — ne yapıyorsun?\n* კეთილი იყოს თქვენი მობრძანება — Hoş geldiniz\n* გმადლობთ — Teşekkür ederim; Sağolun\n* კი / არა — Evet / Hayır\n* გეთაყვა — Lütfen\n* ნახვამდის — Allaha ısmarladık; Güle güle\n\n'''რიცხვები'''\n\n\n* 1 — bir\n* 2 — iki\n* 3 — üç\n* 4 — dört\n* 5 — beş\n* 6 — altı\n\n* 7 — yedi\n* 8 — sekiz\n* 9 — dokuz\n* 10 — on\n* 11 — on bir\n* 12 — on iki\n\n* 20 — yirmi\n* 30 — otuz\n* 40 — kırk\n* 50 — elli\n* 60 — altmış\n* 70 — yetmiş\n\n* 80 — seksen\n* 90 — doksan\n* 100 — yüz\n* 200 — iki yüz\n* 1000 — bin\n* 1 000 000 — milyon\n\n\n== იხილეთ აგრეთვე ==\n* თურქული დამწერლობა\n\n== ლექსიკონები, სასაუბროები, სახელმძღვანელოები ==\n\n* '''ქართულ-თურქული სასაუბრო ტურისტებისათვის''' / [შემდგ.: ვ. კლუკოვსკი, ი. კლუკოვსკი, ა. ფაღავა] - ბათუმი, 1990 \n* ლებანიძე, იოსებ, ბარამიძე, ნიკო: '''ქართულ-თურქული სასაუბრო''' - ბათუმი, 1990 \n* '''თურქულ-ქართული ლექსიკონი''' - თბილისი: მერკური, 1992\n* '''მოკლე ქართულ-თურქული და თურქულ-ქართული სასაუბრო''' / [შემდგ.: მარინე ილურიძე] - თბილისი: ბჭე, 1992: „სამშობლოს“ სტამბა.\n* '''ქართულ-თურქული სასაუბრო''' / შეადგინა ნათელა დანგაძემ - ქუთაისი : სარანგი, 1992 -\n* '''ქართულ-თურქული სასაუბრო''' / შემდგ.: გიორგი ანთელავა - თბილისი: ქრონოგრაფი, 1993 : ბ.ს. კომბ-ტი \n* ლებანიძე, სოსო: '''ვისაუბროთ თურქულად. ქართულ-თურქული და თურქულ-ქართული სასაუბრო ''' - თბილისი: ოტარიდი, 1993\n* '''თურქულ-ქართული ლექსიკონი''' / საქ. მეცნ. აკად., აღმოსავლეთმცოდნ. ინ-ტი ; [შემდგ.: ნუნუ გურგენიძე და სხვ.] ; ლია ჩლაიძის რედ. - სტამბოლი, 2001 ISBN 99928-905-0-9 \n* '''თურქული ქრესტომათია ლექსიკონით''' / [შემდგ.: ელიდა კვანტალიანი ; რედ.: ნ. ჯანაშია] - თბილისი : სახ. უნ-ტის გამ-ბა, 2002 \n* '''თურქული ქრესტომათია ლექსიკონით – Türkçe okuma kitabi sozluguyle''' : (საშ. და უმაღლ. სკოლებისათვის) / [შემდგ.: ელიდა კვანტალიანი ; რედ.: ნ. ჯანაშია] - თბილისი : სახ. უნ-ტის გამ-ბა, 2003 \n* მამულია, ეთერ: '''თურქულ-ქართული ფრაზეოლოგიური ლექსიკონი - Turkce-Gurcuce deyimler sozlugu''' / ეთერ მამულია ; [რედ.: ლია ჩლაიძე] ; საქ. მეცნ. აკად., აღმოსავლეთმცოდნ. ინ-ტი - თბილისი : ცისარტყელა, 2006\n\n== ლიტერატურა ==\n\n* Geoffrey Lewis: The Turkish Language Reform. A Catastrophic Success. Oxford University Press, Oxford 2002, ISBN 0-19-925669-1. \n* Pierre-François Viguier, Éléments de la langue turque, ou tables analytiques de la langue turque usuelle, avec leur développement, dédiés au Roi, sous les auspices de M. le comte de Choiseul-Gouffier, ambassadeur de Sa Majesté Très-Chrétienne près la Porte Ottomane, par M. Viguier, Préfet Apostolique des Établissements de la Congrégation de la Mission dans le Levant, Constantinople, de l'Imprimerie du Palais de France, mars 1790, in-4°\n* Manuscrit de Viguier, Recueil de fables traduites du latin et du français en turc. Manuscrit écrit à Constantinople en 1721.\n* Дмитриев Н. К. Строй турецкого языка. — Л.: Ленингр. гос. ун-т, 1939. — 60 с. — (Строй языков / Ленинградский государственный университет / Под общей ред. А. П. Рифтина; вып. 11).\n* Кононов А. Н. Грамматика турецкого языка / Академия наук СССР Ин-т востоковедения. — М.-Л.: Изд-во АН СССР, 1941. — 312 с.\n* Кононов А. Н. Очерк истории изучения турецкого языка / Академия наук СССР, Отд-ние литературы и яз., Сов. ком. тюркологов, Ин-т востоковедения, Ленингр. отд-ние. — Л.: Наука. Ленингр. отд-ние, 1976. — 119 с.\n\n\n\n\nკატეგორია:თურქული ენები\nკატეგორია:თურქეთის ენები", "url": "https://ka.wikipedia.org/wiki/თურქული_ენა", "length": 8409}
{"id": "3366", "title": "სპარსული ენა", "text": "მინი|სპარსული ენის გავრცელების არეალი\n'''სპარსული ენა''', იგივე '''ფარსი''' — სპარსელების ენა, მიეკუთვნება ინდოევროპული ოჯახის ირანულ ენებს. სპარსულთან ძალიან ახლოსაა დარი ანუ ქაბულის სპარსული ენა. განსხვავება მათ შორის უმნიშვნელოა, ლექსიკის დონეზე. სპარსულის დიალექტზე საუბრობენ ტაჯიკებიც (იხ. ტაჯიკური ენა და დარი). იყენებს სპარსულ დამწერლობას, რომელიც არაბულ გრაფიკაზეა დაფუძნებული. \n\n== ზოგადი ცნობები ==\n\n* '''მოლაპარაკეთა რაოდენობა''': <50 მლნ \n* '''ენის კოდი''': fa \n* '''სახელწოდება''': fa - Farsi, Dari; en - Farsi, Persian; eo - Persa \n* '''დამწერლობა''': არაბული \n\nცნობილია სპარსული ენის სამი ფორმა: ძველი სპარსული - ამჟამად მკვდარი ენაა, ცნობილია ლურსმული წარწერებიდან (ძვ. წ. VI ს.); საშუალო სპარსული ანუ ფალაური - მკვდარი ენაა, იხმარებოდა ახ. წ. III-XI სს-ში; ახალი სპარსული - სალიტერატურო ენა IX საუკუნიდან.\n\nთანამედროვე სპარსულის დიალექტებიდან ყველაზე მნიშვნელოვანია თეირანის დიალექტი. იგი წარმოადგენს სალაპარაკო სპარსულის ფორმირების ძირითად წყაროს. სხვა დიალქტებია: ყაზვინი, მაჰალათი, ჰამადანი, ქაშანი, ისფაჰანი, სედეჰი, ქერმანი, არაკი, შირაზი, ჯაჰრომი, შაჰრუდი, კაზერუნი, მაშხადი და სხვა.\n\n== სტატუსი ==\n\n'''ოფიციალური ენა: '''\n\n* ირანი\n* ავღანეთი - დარის სახელით.\n* ტაჯიკეთი - ტაჯიკურის სახელით.\n\n'''გავრცელების არეალი''':\n\nირანი, ავღანეთი, ერაყი ...\n\n==ანბანი==\n\n\nსპარსული ენის დამწერლობა ეფუძნება არაბულ დამწერლობას და მოიცავს 32 ასო–ნიშანს (გრაფემას).\n\n\n\n== გრამატიკა ==\n\n\n== ლექსიკა ==\n\n'''ფრაზები და სიტყვები'''\n\n* გამარჯობა - Salaam; dorud \n* კეთილი იყოს თქვენი მობრძანება - Khosh aamadid\n* როგორ ბრძანდებით -hale shoma chetore \n* გმადლობთ - Tashakkor; Motehshakeram\n* سپاس [sepa's] — მადლობა;\n* خواهش ميكنم — არაფრის;\n* კი / არა - Ba'leh; Balli / Nah; Ne\n* გეთაყვა - Khahesh mikonam; Balii\n* ნახვამდის - Khoda hafez ; bedrud \n\n'''რიცხვები'''\n\n* 1 - yek, 2 - do:, 3 - se, 4 - chahar: r, 5 - panj, 6 - shash, 7 - haft, 8 - hasht, 9 - no, 10 - dah\n\n== იხილეთ აგრეთვე ==\n\n* ირანისტიკა\n* ირანული ენები\n\n== ლიტერატურა ==\n\n* მიქაშავიძე, მარინე, ნინო რამიშვილი: ''სპარსული ენა: მე-3 კლასი. სწავლების პირველი წელი'', თბილისი: განათლება, 1983.\n* გიუნაშვილი ჯემშიდ, ლილი ჟორჟოლიანი: ''სპარსული ენა: მე-3 კლ''. (სწავლების მე-2 წელი), თბილისი: განათლება, 1986.\n* ფუთურიძე, ვლადიმერ: ''სპარსული ენა: სავარჯიშო მასალა'', ტფილისის სახელმწიფო უნივერსიტეტის გამომცემლობა, ნაკვ. 1, 1936.\n\n== რესურსები ინტერნეტში ==\n* თბილისის ივანე ჯავახიშვილის სახელობის სახელმწიფო უნივერსიტეტის ირანისტიკის საბაკალავრო პროგრამა (მცირე დახასიათება)\n\nკატეგორია:სპარსული ენა", "url": "https://ka.wikipedia.org/wiki/სპარსული_ენა", "length": 2464}
{"id": "3367", "title": "ურდუ ენა", "text": "'''ურდუ''' ('''اُردُو''')  — ჰინდუსტანის ერთ-ერთი ვარიანტი, სამწერლობო და ლიტერატურული ენა, რომელსაც იყენებენ პაკისტანისა და ინდოეთის მუსლიმები. ურდუ პაკისტანის ოფიციალური ენა და ინდოეთის ერთ-ერთი მთავარი ლიტერატურული ენა, მიეკუთვნება ინდოევროპული ოჯახის ინდურ ჯგუფს. გენეტიკურად და სტრუქტურულად წარმოადგენს ჰინდის ნაირსახეობას. მისგან განსხვავდება სპარსული და არაბული სიტყვების სიუხვით. ურდუმ აღიარება ბრიტანეთის ინდოეთში 1837 წელს მოიპოვა, როდესაც ბრიტანელებმა სპარსული და ადგილობრივი ენები ჩრდილოეთ ინდოეთში ინგლისურით და ურდუთი ჩაანაცვლეს.<ref></ref>\n\n== ზოგადი ცნობები ==\n* '''მოლაპარაკეთა რაოდენობა''': >45 მლნ\n* '''ენის კოდი''': ur\n* '''სახელწოდება''': ur — Urdu; en — Urdu; eo — Urduo\n* '''დამწერლობა''': არაბული\n\nურდუს საფუძველი გახდა დელის რაიონის კილოკავები, რომლებიც ცნობილია სახელწოდებით „ქჰარი ბოლი“. მათ ბაზაზე XIII—XVI სს-ში ჩამოყალიბდა სალაპარაკო ენა ჰინდუსტანი, რომელიც ეთნოსთაშორისი ურთიერთობების ენის ფუნქციას ასრულებდა. იგი გავრცელდა დიდ ქალაქებსა და სავაჭრო გზებზე საკუთრივ ჰინდუსტანში (ამჟამად უტარ-პრადეში) და პენჯაბში. XVI—XVIII სს-ში მოხდა ჰინდუსტანის ერთ-ერთი ნაირსახეობის ფორმირება (შემდგომში ურდუ), რომელზეც დიდი იყო სპარსულის და არაბულის ზეგავლენა. ურდუს დამწერლობა არაბულ გრაფიკაზეა.\n\n== სტატუსი ==\n'''ოფიციალური ენა: '''\n\n* ინდოეთი — სხვა 15 ენასთან ერთად.\n** ჯამუ და ქაშმირი\n* პაკისტანი\n\n'''გავრცელების არეალი''':\n\nინდოეთი, პაკისტანი, ბანგლადეში\n\n== გრამატიკა ==\n\n== ლექსიკა ==\n'''ფრაზები და სიტყვები'''\n\n* გამარჯობა — Salaam aleekum\n* კეთილი იყოს თქვენი მობრძანება — Khush amaadiid;\n* გმადლობთ — Shukriya; Danyavad;\n* კი / არა — HaaN; Ji han / Nahin; NehiiN;\n* გეთაყვა — Merher-bani she; Merhbaanii karke;\n* ნახვამდის — Khuda hafiz;\n* ტახტი — Takht ;\n* წყარო — bahi ;\n \n'''რიცხვები'''\n\n* 1 — e:k, 2 — do:, 3 — ti:n, 4 — cha:r, 5 — pa:nch, 6 — chha, 7 — sa:t, 8 — a:th, 9 — nau, 10 — das\n\n==რესურსები ინტერნეტში==\n* ურდუს ენა \n* ურდუს ენა\n* ურდუ-ფრანგული და ფრანგულ-ურდუ ლექსიკონი\n* Linguistic Lineage for Urdu - Ethnologue\n\n== სქოლიო ==\n\n\nკატეგორია:ურდუ ენა", "url": "https://ka.wikipedia.org/wiki/ურდუ_ენა", "length": 1991}
{"id": "3368", "title": "ტაი ენა", "text": "'''ტაი (სიამური) ენა''' — ტაილანდელების ენა, მიეკუთვნება ტაის ენებს. დამწერლობა სამხრეთ-ინდურ გრაფიკაზეა.\n\n== ზოგადი ცნობები ==\n\n* '''მოლაპარაკეთა რაოდენობა''': 45 მლნ \n* '''ენის კოდი''': th \n* '''სახელწოდება''': th - Phasa thai; en - Thai; eo - Taja \n* '''დამწერლობა''': ტაილანდური, ლათინური \n\n\nტაი ენას რამდენიმე ძირითადი დიალექტი აქვს: ცენტრალური (სიამური ანუ სტანდარტული ტაილანდური) - დაახლ. 20 მლნ, ჩრდილოური - დაახლ. 6 მლნ, ჩრდილო-აღმოსავლური - დაახლ. 20 მლნ, სამხრეთული - დაახლ. 5 მლნ. ისინი ერთმანეთისაგან განსხვავდებიან ფონეტიკურად და ნაწილობრივ - ლექსიკურად. \nტაი ენას აქვს 20 თანხმოვანი და 24 ხმოვანი (18 მარტივი და 6 დიფთონგი. სიტყვაწარმოება უმეტესად კომპოზიციის მეშვეობით ხორციელდება. აფიქსების ნაცვლად იყენებენ დამხმარე სიტყვებს. \n\n== სტატუსი ==\n\n'''ოფიციალური ენა: '''\n\n* ტაილანდი\n\n\n'''გავრცელების არეალი''':\n\nტაილანდი, ვიეტნამი, ჩინეთი (იუნანი), ლაოსი \n\n\n== გრამატიკა ==\n\n...\n\n== ლექსიკა ==\n\n\n'''ფრაზები და სიტყვები'''\n\n* გამარჯობა - Sawatdi\n* კეთილი იყოს თქვენი მობრძანება - Yin dee; Inde torn lap\n* გმადლობთ - Khawp khun\n* კი / არა - Chai; Dai / Mai; Maidai; Maichai\n* გეთაყვა - Daiprod; Garunah\n* ნახვამდის - Sawatdi; Laagan\n\n\n'''რიცხვები'''\n\n* 1 - nyng, 2 - song, 3 - sa:m, 4 - si:, 5 - ha:, 6 - hog, 7 - ced, 8 - ped, 9 - kazh, 10 - sib\n\n== ლიტერატურა ==\n\n\nკატეგორია:ტაი ენა\nკატეგორია:ტონური ენები", "url": "https://ka.wikipedia.org/wiki/ტაი_ენა", "length": 1318}
{"id": "3369", "title": "უკრაინული ენა", "text": "'''უკრაინული ენა''' ( ) — უკრაინელების ენა, მიეკუთვნება ინდოევროპული ოჯახის სლავურ ენებს.\n\nthumb|250px|უკრაინული ენა\n== ზოგადი ცნობები ==\n* '''მოლაპარაკეთა რაოდენობა''': 45 მლნ.\n* '''ენის კოდი''': uk \n* '''სახელწოდება''': uk - українська мова (ukrains’ka mova); en - Ukrainian; eo - Ukraina \n* '''დამწერლობა''': კირილიცა\n\nსალიტერატურო ენამ განვითარების ორი ეტაპი გაიარა: ძველუკრაინული (XIV-XVIII სს) და თანამედროვე ლიტერატურული ენა (XVIII ს-ის ბოლოდან). მასში უფრო მეტი სიტყვაა პოლონურიდან ნასესხები, მაგრამ რუსულისაგან განსხვავებით, ნაკლებია საკლესიო სლავურიდან მომდინარე სიტყვები. თანამედროვე ლიტერატურული ენის ფორმირებაში უდიდესი როლი შეასრულა ტარას შევჩენკოს შემოქმედებამ. დამწერლობა სლავურ-კირილურ გრაფიკაზე.\n\n== სტატუსი ==\nოფიციალური ენაა უკრაინაში, გავრცელებულია ძირითადად უკრაინაში, მის მომიჯნავე რაიონებში: რუსეთსა და ბელარუსში, ყუბანში, პოლონეთში, სლოვაკეთში, აგრეთვე კანადაში, აშშ-ში, არგენტინაში, ავსტრალიაში.\n\n== დამწერლობა==\n\nუკრაინული დამწერლობა ეფუძნება კირილიცას და მოიცავს 33 ასო–ნიშანს (გრაფემას).\n\n\n== გრამატიკა ==\n\n...\n\n== ლექსიკა ==\n\n'''ფრაზები და სიტყვები'''\n\n* გამარჯობა - Добрий день (Dobri den); Привіт (Pryvit)\n* დილა მშვიდობისა - Доброго ранку (Dobroho ranku)\n* საღამო მშვიდობისა - Добрий вечір (Dobryy̆ vechir)\n* როგორ ხართ? - як ви поживаєте? (yak vy pozhyvayete?)\n* როგორ ხარ? - як поживаєш? (yak pozhyvayesh?)\n* კეთილი იყოს თქვენი მობრძანება - Ласкаво просимо (Laskavo prosymo); Вітаємо (Vitaemo)\n* როგორ გაქვთ საქმეები? - Як у вас справи? (Yak u vas spravy?)\n* გმადლობთ - Дякую (Dyakuyu); Спасибі (Spasybi)\n* კი / არა - Так / Ні (Tak / Ni)\n* გეთაყვა - Будь ласка (Bud' laska); Прошу (Proshu)\n* ნახვამდის - До побачення (Do pobachennya)\n\n'''რიცხვები'''\n\n\n== სქოლიო ==\n\n\n== იხილეთ აგრეთვე ==\n\n* უკრაინისტიკა\n\n== რესურსები ინტერნეტში ==\n* უკრაინულ-ქართული ლექსიკონი\n\n\n\n\n\nკატეგორია:უკრაინის ენები\n \nკატეგორია:სლავთმცოდნეობა\nკატეგორია:ფილოლოგია", "url": "https://ka.wikipedia.org/wiki/უკრაინული_ენა", "length": 1872}
{"id": "3370", "title": "პოლონური ენა", "text": "thumb|პოლონური ანბანი\n\nthumb|300px|ცენტრალური აღმოსავლეთ ევროპის ენები და დიალექტები (პოლონური ენის მეტ-ნაკლები გავრცელების არეალი აღნიშნულია მუქი მწვანე ფერით)\n\n'''პოლონური ენა''' (პოლონურად język polski ან polszczyzna) — პოლონელების ენა, მიეკუთვნება დასავლეთსლავური ენების ჩრდილოურ ჯგუფს და წარმოადგენს ინდოევროპულ ენათა ოჯახის ერთ-ერთ ქვეჯგუფს.\n\nდასავლეთსლავური ენების ამ (ჩრდილოურ) ჯგუფს ლეხური, ან ლახური ენების ჯგუფსაც უწოდებენ. პოლონური ენათესავება კაშუბურ, ჩეხურ, სლოვაკურ და სორბულ ენებს. ეს უკანასკნელი (სორბული ენა) კი წარმოადგენს გერმანიაში მცხოვრებ ეროვნულ უმცირესობათა ენას. 38 მილიონ პოლონურად მოლაპარაკეს ემატება დაახლ. 15–18 მლნ. საზღვარგარეთ მცხოვრები. პოლონურენოვანი მოსახლეობის დიდი რიცხვი მოდის უპირველეს ყოვლისა რუსეთზე, ლიტვაზე, ბელარუსზე, უკრაინაზე და ყოფილი სსრკ-ს ტერიტორიაზე წარმოქმნილ თუ აღმდგარ სხვა სახელმწიფოებზე, ასევე ჩეხეთზე. პოლონელთა საკმაოდ მოზრდილი რაოდენობა ცხოვრობს კანადაში, ირლანდიაში, არგენტინასა და ავსტრალიაში. რიცხობრივად მნიშვნელოვანი პოლონური ეროვნული უმცირესობაა შეერთებულ შტატებში, სადაც დაახლ. 6–10 მლნ. პოლონელი უნდა ცხოვრობდეს. პოლონელები ცხოვრობენ ასევე გერმანიის ფედერაციულ რესპუბლიკაში, ბრაზილიასა და საფრანგეთში.\n\nპოლონურ ენას აქვს დიალექტები: დიდპოლონური (ველიკოპოლსკი), მცირე პოლონური (მალოპოლსკი), მაზოვური, სილეზიური ან შლეზიური და კაშუბური. ეს უკანასკნელი მხოლოდ პოლონეთშია მიჩნეული დიალექტად, ხოლო პოლონეთის საზღვრებს გარეთ მცხოვრები და მოღვაწე სლავისტები, პოლონისტები კაშუბურს ცალკე ენად განიხილავენ.\n\nპოლონური ენის ისტორიული განვითარების ყველაზე გავრცელებული (მიღებული) პერიოდიზაციაა: \n: 1. ძველპოლონური - 1500 წლამდე, \n: 2. საშუალოპოლონური - XVI ს.-დან XVIII ს.-ის მეორე ნახევრამდე, \n: 3. ახალპოლონური - XVIII ს.-ის მეორე ნახევრიდან.\n\nპოლონური დამწერლობა ლათინურ ანბანს ემყარება. \nუძველესი წერილობითი ძეგლია „სვენტოქშის ქადაგებანი“, რომელიც XIV ს-ის შუა წლებით თარიღდება.\n\n== ფონეტიკა ==\n\nპოლონური ენის შესწავლის უცხოელ მსურველთ ეს ენა თავისი სირთულით ჯერ კიდევ ორთოგრაფიისა და ორთოეპიის წესების დაუფლებისას გაუჩენს საზრუნავს. პოლონური ენის ფონეტიკა და ფონოლოგია ხასიათდება მრავალმხრივობით, კომპლექსურობით და გასაოცარი დიფერენცირებულობით, რომელიც ერთ რთულ სისტემად შეიკვრის.  \n \n=== ანბანი ===\n\n(აქ და მთელს ტექსტში, თანხმოვნის შემდეგ დასმული არქაულ-ქართული '''ჲ'''-ს მეშვეობით აღვნიშნავთ თანხმოვნის დარბილებას.)\n: '''1'''. პოლონური ენა გამოიყენებს ლათინურ ანბანის 32 ასო-ნიშანს: \n: '''a''', '''ą''', '''b''', '''c''', '''ć''', '''d''', '''e''', '''ę''', '''f''', '''g''', '''h''', '''i''', '''j''', '''k''', '''l''', '''ł''', '''m''', '''n''', '''ń''', '''o''', '''ó''', '''p''', '''r''', '''s''', '''ś''', '''t''', '''u''', '''w''', '''y''', '''z''', '''ź''', '''ż'''.\n: ე.წ. '''პოლონურ დანამატს''' წარმოადგენს დიაკრიტიკული ნიშნებით განვრცობილი შემდეგი ასოები: '''ą''', '''ć''', '''ę''', '''ł''', '''ń''', '''ó''', '''ś''', '''ź''', '''ż'''.\n: ასო-ნიშნები '''q''', '''v''' და '''x''' არ აქვს პოლონურს და მათ გამოყენებენ უცხო წარმომავლობის საკუთარ სახელებში.\n: '''2'''. ცალკეული ბგერები გადმოიცემა ორი ასო-ნიშნისაგან შემდგარი ასოთშეთანხმებების მეშვეობით: \n:: '''ა)''' '''i'''-სთან შეთანხმებები (შესაძლებელია მხოლოდ ხმოვნების წინ.): '''si''' – ['''შჲ'''], '''zi''' – ['''ჟჲ''' ], '''ci''' – ['''ჩჲ'''], '''ni''' – ['''ნჲ'''] იმავე ბგერებს წარმოადგენენ, როგორსაც '''ś''' – ['''შჲ'''], '''ź''' – ['''ჟჲ'''], '''ć''' – ['''ჩჲ'''], '''ń''' – ['''ნჲ''']; ასევე '''dz''' – ['''ჯჲ''']  და '''dź''' – ['''ჯჲ'''] წარმოადგენს ერთსადაიმავე ბგერას.\n: '''pi''', '''bi''', '''fi''', '''wi''', '''mi''', '''ki''', '''gi''' ასევე '''hi''' და '''ch''' წარმოადგენენ პალატალიზებულ შესატყვისებს ბგერებისა '''p''', '''b''', '''f''', '''w''', '''m''', '''k''', '''g''' ასევე '''h'''-სა და '''ch'''-სი.  \n:: '''ბ)''' ასოთშეთანხმებები '''z'''-სთან: '''sz''' - ['''შ'''], '''cz''' - ['''ჩ'''] არის '''s''' და '''c''' თანხმოვნების ალვეოლარული შესატყვისები; '''rz''' – ['''ჟ'''] შეესაბამება  თანხმოვან '''ż'''-სთან ['''ჟ'''] ანდა ასოთშეთანხმება '''sz'''-სთან ['''შ'''].\n:: '''გ)''' ასოთშეთანხმება '''d'''-სთან გამოიყენება მღიერი თანხმოვნებისათვის: '''dz'''-['''ძ'''], '''dź'''-['''ჯ'''], '''dż'''-['''ჯ''']\n:: '''დ)''' '''ch''' და '''h''' ერთი და იმავე ბგერის ორი გრაფიკული ვარიანტია.\n\n==== ხმოვნები ====\n\n: '''3.''' პოლონური არ განასხვავებს გრძელ და მოკლე ხმოვნებს. პოლონური ხმოვნების კლასიფიკაცია შემდეგი კრიტერიუმების მიხედვით ხდება:\n:: '''ა''') '''ენის ჩართულობის მიხედვით''' არტიკულაციის პროცესში, ანუ იმის მიხედვით, თუ  ენის რომელი ნაწილი – '''წინა''' თუ '''უკანა ენაა''' ჩაბმული  არტიკულაციის პროცესში.\n:: '''ბ''') '''პირის ღრუს ღიაობის მიხედვით''' არტიკულაციის პროცესში, ანუ იმის მიხედვით, როგორაა ღია პირის ღრუ – '''ფართოდ''', '''საშუალოდ''' თუ '''ვიწროდაა''' გაღებული არტიკულირებისას.\n:: '''გ''') '''ცხვირის ღრუს ჩართულობის მიხედვით''' არტიკულაციის პროცესში, ანუ იმის მიხედვით, წარმოთქმა '''ნაზალურია''' (ცხვირისმიერი) თუ '''ორალური''' (პირისმიერი).\n\nვიწრო ღიაობის ორალური წინაენისმიერი '''i'''/'''y''' და უკანაენისმიერი '''u'''/('''ó''') ხმოვნები .\n\nსაშუალო ღიაობის ორალური წინაენისმიერი '''e''' და უკანაენისმიერი '''o''' ხმოვნები.<br />\nსაშუალო ღიაობის ნაზალური ხმოვნები  წინაენისმიერი '''ę''' და უკანაენისმიერი '''ą'''. <br />\n  \nფართო ღიაობის ორალური ხმოვანი მხოლოდ ერთია '''a'''.\n\n: '''4.''' '''ორალური''' (პირისმიერი) '''ხმოვნები''' '''e''', '''a''', '''o''' დაახლოებით ქართულის მსგავსად წარმოითქმის  '''e''' როგორც სიტყვაში '''„ეს“''', '''a''' როგორც სიტყვაში '''„არა“''', '''o''' როგორც სიტყვაში '''ორი''', ხოლო ხმოვანი '''u''' კი როგორც '''„უმი“'''; მიუხედავად იმისა, რომ ეს ბგერა ძირითადად გრაფიკული '''u'''-თი გამოიხატება, არის შემთხვევები, როცა იგი ხმოვან '''o'''-ს უთმობს ადგილს და ასე ვიღებთ დიაკრიტიკული გაფორმების ასო-ნიშანს '''ó''', რომელიც წარმოითქმის როგორც ქართული '''უ''' (მაგ.; ''pokój'' [პოკ'''უ'''ჲ] <=> ''pokoje'' [პოკოჲე]).\n\nხმოვნების '''i'''-სა და '''y'''-ს წარმოთქმა (არტიკულაცია) განსხვავდება ერთმანეთისაგან: '''i'''-ს წარმოთქვამთ როგორც ქართულ '''ი'''-ს, ხოლო '''y''' ხმოვნის წარმოსათქმელად კი ენას მინიმალურად ავწევთ, საარტიკულაციო აპარატს მოვამზადებთ ქართული ბგერა '''ე'''-ს წამოსათქმელად, მაგრამ არ წარმოვთქვამთ მას, არამედ ვაფიქსირებთ პირს მოლოდ ამ მდგომარეობაში თითქოს მას წარმოვთქვამდეთ და ვამბობთ '''ი'''-ს. სხვა  სლავური ენებიდან '''y''' ძალიან ჰგავს რუსულ '''ы'''-ს. '''i''' ყოველთვის რბილი თანხმოვნების შემდეგ გვხვდება პოლონურში, ხოლო '''y''' ყოველთვის მაგარ თანხმოვნებს მოსდევს. გარდა ამისა, '''y'''-თი არასდროს არ იწყება პოლონური სიტყვა, '''i'''-თი კი საკმაოდ ხშირად.\n\n: '''5.''' '''ნაზალური''' (ცხვირისმიერი) '''ხმოვნები''' პირისმიერი ხმოვნებისთვის დამახასიათებელი თვისებების გარდა დამატებით ცხვირისმიერ არტიკულაციასაც ითავსებენ,  რომელიც ხორციელდება წარმოსათქმელი ხმოვნის გაჟღერებისას რბილი სასის დაწევით.\n\n==== თანხმოვნები ====\n\n: '''6.''' პოლონურ თანხმოვანთა კლასიფიკაცია ხდება შემდეგი კრიტერიუმების საფუძველზე:\n:: '''ა)''' '''არტიკულაციის ადგილი''' (ანუ ლაბიალურია, დენტალური, ალვეოლარული, პალატალური და ველარული თანხმოვანი). \n:: '''ბ)''' '''არტიკულაციის გვარობა''' (ანუ ექსპლოზივები, სპირანტები, ალვეოლარები, პალატალები, ნაზალური და ლიკვიდური სპირანტები).\n\nგარდა თანხმოვნებისა პოლონურს აქვს ასევე ორი '''ნახევარხმოვანი''': '''j''' და  '''ł''' (ეს უკანასკნელი ძალიან ჰგავს ქართულ '''უ'''-ს, მაგრამ ბევრი ფონეტისტი ამ ბგერას კიდევ უფრო ამსგავსებს ინგლისურ '''w'''-ს, თავისი მკვეთრადგამოხატული ბილაბიალურობისა გამო.)\n\n===== ექსპლოზივები =====\n\n: ყრუ ექსპლოზივები:\n:: ლაბიალური '''↓'''\n::: მაგარი: '''p'''.\n::: რბილი: '''pi'''.\n:: დენტალური: '''t'''.\n:: ალვეოლარული: არ არსებობს.\n:: პალატალური: არ არსებობს.\n:: ველარული '''↓'''\n::: მაგარი: '''k'''.\n::: რბილი: '''ki'''.\n\n: მჟღერი ექსპლოზივები:\n:: ლაბიალური '''↓'''\n::: მაგარი: '''b'''.\n::: რბილი: '''bi'''.\n:: დენტალური: '''d'''.\n:: ალვეოლარული: არ არსებობს.\n:: პალატალური: არ არსებობს.\n:: ველარული '''↓'''\n::: მაგარი: '''g'''.\n::: რბილი: '''gi'''.\n\n===== სპირანტები =====\n\n: ყრუ სპირანტები:\n:: ლაბიალური '''↓'''\n::: მაგარი: '''f'''.\n::: რბილი: '''fi'''.\n:: დენტალური: '''s'''.\n:: ალვეოლარული: '''sz''' / '''rz'''.\n:: პალატალური: '''ś''' / '''si'''.\n:: ველარული '''↓'''\n::: მაგარი: '''h''' / '''ch'''.\n::: რბილი: '''hi''' / '''chi'''.\n\n: მჟღერი სპირანტები:\n:: ლაბიალური '''↓'''\n::: მაგარი: '''w'''.\n::: რბილი: '''wi'''.\n:: დენტალური: '''z'''.\n:: ალვეოლარული: '''ż''' / '''rz'''.\n:: პალატალური: '''ź''' / '''zi'''.\n:: ველარული '''↓'''\n::: მაგარი: არ არსებობს.\n::: რბილი: არ არსებობს.\n\n===== აფრიკატები =====\n \n: ყრუ აფრიკატები:\n:: ლაბიალური '''↓'''\n::: მაგარი: არ არსებობს.\n::: რბილი: არ არსებობს.\n:: დენტალური: '''c'''.\n:: ალვეოლარული: '''cz'''.\n:: პალატალური: '''ć''' / '''ci'''.\n:: ველარული '''↓''' \n::: მაგარი: არ არსებობს.\n::: რბილი: არ არსებობს.\n\n: მჟღერი აფრიკატები:\n:: ლაბიალური '''↓''' \n::: მაგარი: არ არსებობს.\n::: რბილი: არ არსებობს.\n:: დენტალური: '''dz'''.\n:: ალვეოლარული: '''dż'''.\n:: პალატალური: '''dź''' / '''dzi'''.\n:: ველარული '''↓'''\n::: მაგარი: არ არსებობს.\n::: რბილი: არ არსებობს.\n\n===== სონანტები =====\n\n: ცხვირისმიერი სონანტები:\n:: ლაბიალური '''↓'''\n::: მაგარი: '''m'''.\n::: რბილი: '''mi'''.\n:: დენტალური: '''n'''.\n:: ალვეოლარული: არ არსებობს.\n:: პალატალური: '''ń''' / '''ni'''.\n:: ველარული '''↓'''\n::: მაგარი: არ არსებობს.\n::: რბილი: არ არსებობს.\n\n: ლიკვიდა სონანტები:\n:: ლაბიალური '''↓'''\n::: მაგარი: არ არსებობს.\n::: რბილი: არ არსებობს.\n:: დენტალური: არ არსებობს.\n:: ალვეოლარული: '''r, l'''.\n:: პალატალური: არ არსებობს.\n:: ველარული '''↓''' \n::: მაგარი: არ არსებობს.\n::: რბილი: არ არსებობს.\n\n===== ნახევარხმოვნები =====\n\n: ყრუ და მჟღერი ნახევარხმოვნები არ არსებობს.\n:: ლაბიალური '''↓'''\n::: მაგარი: არ არსებობს.\n::: რბილი: არ არსებობს.\n:: დენტალური: არ არსებობს.\n:: ალვეოლარული: არ არსებობს.\n:: პალატალური: '''j'''.\n:: ველარული '''↓'''\n::: მაგარი: '''ł(u)'''.\n::: რბილი: არ არსებობს.\n\n==== თანხმოვანთა წარმოთქმის ზოგი თავისებურებანი ====\n: '''7.''' თანხმოვანთა ორთოეპია.\n:: '''p''', '''t''', '''k:''' ყრუ არა ასპირირებული თანხმოვნები.\n:: '''b''', '''d''', '''g:''' მჟღერი თანხმოვნები.\n:: '''f''', '''s''', '''sz:''' ყრუ სპირანტები.\n:: '''h'''/'''ch:''' ყრუ სპირანტი.\n:: '''w''', '''z''', '''ż'''/'''rz:''' მჟღერი სპირანტები.\n:: '''c''', '''cz:''' ყრუ აფრიკატები.\n:: '''dz''', '''dż:''' მჟღერი აფრიკატები.\n:: '''m''', '''n''', '''l:'''  შესაბამება ქართულ ბგერებს.\n:: '''r:''' ალვეოლარული წინაენისმიერი ბგერა.\n:: '''j:''' ნახევარხმოვანი.\n:: '''ł'''/'''u:''' ნახევარხმოვანი. ბილაბიალური '''ლ'''.\n:: '''ś'''/'''si''', '''ź'''/'''zi:''' პალატალური სპირანტები.\n:: '''ć'''/'''ci:''' აფრიკატები (სპირანტების არტიკულაციის ადგილის მიხედვით.)\n:: '''dź'''/'''dzi:''' შეესაბამება '''ś'''/'''si''', '''ź'''/'''zi'''.\n:: '''ń:''' პალატალური ნაზალი; დენტალურ '''n'''-სთან ისეთივენაირია, როგორც '''ś'''/'''si ბგერა-ასო s'''-სთან.\n\n==== პალატალიზებული თანხმოვნები ====\n\n: '''8.''' პოლონური '''ენა''' იცნობს ლაბიალური და ველარული თანხმოვნების ორ, პალატალიზებულ და არაპალატალიზირებულ რიგს.\n:: '''1.''' პალატალიზებული თანხმოვნები: '''pi''', '''bi''', '''fi''', '''wi''', '''mi''', '''ki''', '''gi''', '''hi'''/'''chi'''.\n:: '''2.''' არაპალატარიზებული თანხმოვნები: '''p''', '''b''', '''f''', '''w''', '''m''', '''k''', '''g''', '''h'''/'''ch'''.\nპალატალიზებულ თანხმოვნებს რთული არტიკულაცია აქვთ. გარდა ძირითადი არტიკულაციისა, რომელიც შესაბამის არაპალატალიზულ თანხმოვნებს ტიპურად ახასიათებს (როგორიცაა ორივე, ზედა და ქვედა ტუჩის ნაწილების დახურვა, ან ურთიერთმიახლოვება: '''p''', '''b''', '''m''';), ქვედა ტუჩის მიახლოვება წინა კბილებთან: '''f''', '''w'''; ენის ზურგის მიახლოვება რბილ სასასთან: '''k''', '''g''', '''h'''/'''ch'''), კიდევ ერთი დამატებითი არტიკულაცია  ხორციელდება: ენის შუა ნაწილის აწევა მაგარი სასის მიმართულებით. პალატალიზებულ ველარებს არაპალატალიზებულთა მიმართ რამდენადმე წინ წაწეული საარტიკულიო ადგილი აქვთ.\n\nპოლონურ ენაში პალატალიზებულ და არაპალატალიზებულ თანხმოვანთა დიფერენცირება აუცილებულია, რადგან მთელ რიგ შემთხვევებში  მხოლოდ ამ განსხვავების საფუძველზეა შესაძლებელი ორი სხვადასხვა მნიშვნელობის მქონე სიტყვის (მაგრამ მეტად მსგავსი ჟღერადობის სიტყვაფორმის) ერთმანეთისაგან გარჩევა. <br />\n: მაგ.; '''p'''asek („ქამარი“, „სარტყელი“) – '''pi'''asek („ქვიშა“), '''b'''ada (ის (გამო)იკვლევს; „გამოკვლევა“) – '''bi'''ada! (ვაიმე!), '''w'''ał („ვეშაპი“) – '''wi'''ał („ბერვა“, „ფრიალი“), '''m'''ały („პატარა“, „მცირე“) – '''mi'''ały (მათ ჰქონდათ; „ქონა“, „ყოლა“), sza'''fę''' [''szafe''] („კარადა“ ბრალდებით ბრუნვაში = კარადა'''ს'''), sza'''fi'''e („კარადა“ მიცემითში, ან ლოკატივში), dro'''gę''' [''droge''] („გზა“ ბრალდებით ბრუნვაში = გზა'''ს'''), dro'''gi'''e („ძვირი“).\n\n==== თანხმოვანთა მართლწერის წესები ====\n\n: '''9.''' პალატალური თანხმოვნები გრაფიკულად შემდეგნაირად გამოისახება:\n:: '''ა)''' '''ś, ź, ć, dź, ń.'''\nთუ ეს ასო-ნიშნები სიტყვის ბოლოში, ან თანხმოვნების წინ დგას. <br />\n: მაგ.; kto'''ś''' (ვინმე), ma'''ź''' (საცხი, საპოხი), da'''ć''' (მიცემა), cho'''dź'''! (მოდი!), dło'''ń''' (ხელისგული), gro'''ź'''ny (საშიში), '''ć'''ma (ღამის პეპელა), '''dź'''ięk (ბგერა), pa'''ń'''stwo (სახელმწიფო);\n:: '''ბ)''' '''si, zi, ci, dzi, ni.'''\nხმოვნების წინ გარდა ხმოვან '''i'''-ისა. <br /> \n: მაგ.; '''si'''ano (თივა), '''zi'''arno (პურის კაკალი), '''ci'''eń (ჩრდილი), '''dz'''ielo (საქმე, საქციელი, ნახელავი), to'''ni'''e (დამხრჩვალი);\n:: '''გ)''' რაკი ხმოვან '''i'''-ის წინ მხოლოდ პალატალური, ან პალატალიზებული თანხმოვნები შეიძლება შეგვხვდეს, თანხმოვნების პალატალურობა '''i'''-ის წინ ცალკე გრაფიკულად არ აღინიშნება. ასეთი სიტყვები ერთი პალატალური თანხმოვნით იწყება ხოლმე.\n: მაგ.; '''si'''ny (ლურჯი), '''zi'''ma (ზამთარი), '''ci'''chy (წყნარი), '''dzi'''wny (უცნაური, ახირებული), '''ni'''c (არაფერი).\n\n: '''10.''' პალატალური თანხმოვნები მხოლოდ ხმოვნების წინ გვხვდება და ისინი შემდეგნაირი ასოთშეთანხმებებით გადმოიცემა:\n:: '''ა)''' ხმოვნების წინ (გარდა '''i'''-სა) '''pi, bi, fi, wi, ki, gi, hi/chi'''.\n: გვხვდება ისეთ სიტყვებში როგორიცაა მაგ,; '''pi'''es (ძაღლი), '''bi'''ały (თეთრი), '''fi'''ołek (ია), '''wi'''em (ვიცი), '''mi'''asto (ქალაქი), '''ki'''edy (როდის), '''gi'''ąć (მოღუნვა, მოხრა რაიმესი), '''hi'''ena (აფთარი).\n:: '''ბ)''' ხმოვანი '''i'''-ს წინ თანხმოვნების პალატალიზაცია ცალკე არ აღინიშნება.\n: მაგ,; '''pi'''sać (წერა, წერდე რამეს), '''bi'''ć ((და)რტყმა), '''fi'''lm (ფილმი), '''wi'''na (დანაშაული), '''mi'''t (მითი, მითოსი), '''ki'''no (კინო), '''gi'''nąć (გარდაცვალება), '''hi'''storia (ისტორია), '''Сhi'''ny (ჩინეთი).\n\n===== პალატალური თანხმოვნები =====\n\n: თანხმოვნების წინ და სიტყვის ბოლოს: '''ś''', '''ź''', '''ć''', '''dź''', '''ń'''\n: ხმოვნების წინ გარდა '''i'''-სა: '''si''', '''zi''', '''ci''', '''dzi''', '''ni'''\n: '''i'''-ს წინ: '''s''', '''z''', '''c''', '''dz''', '''n'''\n\n===== პალატალიზირებული თანხმოვნები =====\n\n: თანხმოვნების წინ და სიტყვის ბოლოს: '''–'''\n: ხმოვნების წინ გარდა '''i'''-სა: '''pi''', '''bi''', '''fi''', '''wi''', '''mi''', '''ki''', '''gi''', '''hi''' / '''chi'''\n: '''i'''-ს წინ: '''p''', '''b''', '''f''', '''w''', '''m''', '''k''', '''g''', '''h''' / '''ch'''\n\n: '''11.''' სპირანტი '''ż''' / '''rz''' გადმოიცემა შემდეგი ასო-ნიშნების მეშვეობით:\n:: '''ა)''' '''ż'''-ს მეშვეობით მხოლოდ იმ შემთხვევაში, თუ ის მოცემული სიტყვის სხვა ფორმებში, ან მონათესავე სიტყვებში '''g'''-თი, '''z'''-თი, მაშასადამე თანხმოვნებით '''ź''' / '''zi'''-თ ჩანაცვლდება.\n: მაგ.;\n:: '''ბ)'''\n: '''12.'''\n: '''13.'''\n: '''14.'''\n\n==== რბილი და ფუნქციონალურად რბილი თანხმოვნები ====\n==== ბგერათა ცვალებადობა ====\n\n== მორფოლოგია ==\n=== მეტყველების ნაწილები ===\nპოლონური ენა განასხვავებს 10 მეტყველების ნაწილს. <br />\nესენია; <br /> \n: '''1.''' არსებითი სახელი\n:: მაგ.; '''dom''' (სახლი), '''ryba''' (თევზი), '''okno''' (ფანჯარა);\n: '''2.''' ზედსართავი სახელი\n:: მაგ.; '''dobry''' (კარგი, კეთილი), '''czarny''' (შავი), '''mały''' (პატარა, მცირე);\n: '''3.''' ნაცვალსახელი\n:: მაგ.; '''ja''' (მე), '''nasz''' (ჩვენი), '''który''' (რომელი, რომელიც);\n: '''4.''' რიცხვითი სახელი\n:: მაგ.; '''dwa''' (ორი), '''pierwszy''' (პირველი), '''obaj''' (ორივე);\n: '''5.''' ზმნა\n:: მაგ.; '''iść''' (წა-/მი-/მო-/სვლა), '''siedzieć''' (ჯდომა),  '''zrobić''' (ქმნა, კეთება);\n: '''6.''' ზმნიზედა\n:: მაგ.; '''dobrze''' (კარგად, სასიკეთოდ), '''mało''' (მცირედ), '''po polsku''' (პოლონურად)\n: '''7.''' წინდებული\n:: მაგ.; '''na''' (-ზე), '''przez''' (-ის წინ), '''w''' (-ში);\n: '''8.''' კავშირი\n:: მაგ.; '''i''' (და), '''ale''' (მაგრამ), '''bo''' (რადგან, რამეთუ, რაკი);\n: '''9.''' ნაწილაკი\n:: მაგ.; '''tak''' (ასე, ისე), '''nie''' (არა), '''оb''' (თუ, ან);\n: '''10.''' შორისდებული,\n:: მაგ.; '''hej!''' (ჰეი!), '''och!''' (ოხ!), '''be!''' (თფუი!)\n\n=== სიტყვის მორფოლოგია ===\n=== არაფონეტიკურად განპიროვნებული ბგერათა ცვალებადობა სიტყვებში === \n==== თანხმოვანთა ცვალებადობა ====\n== არსებითი სახელი ==\n=== არსებითი სახელის სქესი ===\n=== არსებითი სახელის რიცხვი ===\nპოლონურ ენაში განასხვავებენ არსებითი სახელის ორ რიცხვს: მხოლობითსა და მრავლობით რიცხვებს. \nგრამატიკული რიცხვის ფორმები პოლონურში იწარმოება შემდეგნაირად: მხოლობითი რიცხვის დაბოლოებებს ჩაანაცვლებენ მრავლობითი რიცხვის დაბოლოებებით. მაგ.; poe'''ta''' (პოეტი) - poe'''ci''' (სახელობითი ბრუნვა, მრავლობითი რიცხვი), okn'''o''' - okn'''a''', kobiet'''a''' - kobiet'''y'''.\n\nის სიტყვები, რომლებიც წინადადებაში არსებით სახელთან არიან დაკავშირებული, შეუთანხმდებიან ამ არსებით სახელს რიცხვში.  მაგ.; '''ten wysoki dom stoi na''' wzgórzu. (ეს მაღალი სახლი მაღლობზე დგას.) და... მრავლობითში იქნება '''te wysokie domy stoją na''' wzgórzu. (ზედმიწევნითი თარგმანი: ეს'''ენ'''ი მაღ(ა)ლ'''ებ'''ი სახლ'''ებ'''ი''' დგა'''ნან მაღლობზე.)\n\nპოლონურში, ისევე როგორც ქართულში მოიპოვება არსებითი სახელები, რომლებიც ან მხოლოდ მხოლობით რიცხვში გამოიყენებიან, ანდა მხოლოდ მრავლობითში.\n\n=== ბრუნვები ===\n\n1. '''Mianownik''' (სახელობითი ბრუნვა, ანუ  ნომინატივი) '''↓''' <br /> \n:::::::::::: სახელობითი ბრუნვა უპასუხებს კითხვებს: '''kto? co?''' (ვინ? რა?)\n2. '''Dopełniacz''' (ნათესაობითი ბრუნვა, ანუ გენიტივი) '''↓''' <br />\n:::::::::::: ნათესაობითი ბრუნვა უპასუხებს კითხვებს: '''kogo? czego?''' (ვისი? რისი?)\n3. '''Celownik''' (მიცემითი ბრუნვა, ანუ დატივი) '''↓''' <br />\n:::::::::::: მიცემითი ბრუნვა უპასუხებს კითხვებს: '''komu? czemu?''' (ვის? რას?)\n4. '''Biernik''' (ბრალდებითი ბრუნვა, ანუ აკუზატივი) '''↓''' <br />\n:::::::::::: ბრალდებითი ბრუნვა უპასუხებს კითხვებს: '''kogo? co?''' (ვინ? ვის? რა? რას?)\n5. '''Narzędnik''' (მოქმედებითი ბრუნვა, ანუ ინსტრუმენტალი) '''↓''' <br />\n:::::::::::: ბრალდებითი ბრუნვა უპასუხებს კითხვებს: '''(z) kim? / (z) czym?''' (ვინ? ვის? რა? რას?)\n6. '''Míejscownik''' (ადგილობითი ბრუნვა, ანუ ლოკატივი) '''↓''' <br /> \n:::::::::::: ადგილობითი ბრუნვა უპასუხებს კითხვებს: '''o kim? / o czym?''' (ვიზე? ვის შესახებ? რაზე? რის შესახებ?)\n7. '''Wołacz''' (წოდებითი ბრუნვა, ანუ ვოკატივი) '''↓''' <br />\n:::::::::::: წოდებითი ბრუნვა ქართულის მსგავსად მიმართვისას გამოიყენება.\n\nზედსართავები, ნაცვალსახელები, რიცხვითი სახელები და მიმღეობები, რომლებიც არსებით სახელებს განსაზღვრებად უდგანან, შეუთახმდებიან მას ბრუნვაში. მაგ.; '''twój ojciec czyta''' (მამაშენი კითხულობს), '''widziałem twojego ojca''' (მამაშენი (და)ვ(ი)ნახე).\n\n== ბრუნება ==\n=== არსებითი სახელების ბრუნება მხოლობით რიცხვში ===\n=== არსებითი სახელების ბრუნება მრავლობით რიცხვში ===\n=== არსებითი სახელების ბრუნების განსაკუთრებული ფორმები ===\n=== არსებითი სახელების ზედსართავული ბრუნება ===\n=== ბრუნვის გამოყენება ===\n=== ბრუნვის უწინდებულოდ გამოყენება ===\n== ზოგიერთი პოლონური სიტყვა და გამოთქმა ==\n\n: Pan (მიმართვის ფორმა) – ბატონო.\n: Pani (მიმართვის ფორმა) – ქალბატონო.\n: Tak. – დიახ.\n: Nie. – არა.\n: Proszę. – გეთაყვა. გთხოვთ.\n: Dzień dobry. – გამარჯობა.\n: Dobry wieczór. – საღამო მშვიდობისა.\n: Do widzenia. – ნახვამდის.\n: Dobranoc. – ღამე მშვიდობისა.\n: Do zobaczenia wkrótce. – მომავალ შეხვედრამდე.\n: Cześć. – (ფამილარული მისალმება) სალამი.\n: Cześć. – (ფამილარული დამშვიდობება) ნახვამდის.\n: Dobrze. – კარგი. კეთილი.\n: W porządku. – (ყველაფერი) რიგზეა.\n: Jak się masz? Jak się ''Pan'' / ''Pani'' ma? – როგორ ხარ? როგორ ბრძანდებით?\n: Dziękuję (bardzo). – (დიდი) მადლობა.\n: Proszę (bardzo). – პასუხი მადლობაზე.\n: Nie ma za co. – (პასუხი მადლობაზე) არაფრის.\n: Przepraszam. – მაპატიეთ.\n: Nic nie szkodzi. – არა უშავს.\n: Zgadzam się. – გეთანხმები(თ).\n: Czy mówi ''Pan'' / ''Pani'' po angielsku (po niemiecku, po hiszpańsku)? – საუბრობთ ინგლისურად (გერმანულად, ესპანურად)?\n: Znam polski tylko trochę. – მხოლოდ ცოტას ვსაუბრობ პოლონურად.\n: Mówię bardzo słabo po polsku. – პოლონურად ძალიან ცუდად ვსაუბრობ\n: Nie rozumiem. – არ მესმის. ვერ ვიგებ.\n: Rozumiem. – მესმის. გასაგებია.\n: Proszę mi to napisać. – გთხოვთ დამიწეროთ.\n: Proszę mówić wolniej. – გთხოვთ უფრო ნელა ილაპარაკოთ.\n\n'''რიცხვები'''\n: 0 – zero (''IPA'': ˈzɛrɔ)\n: 1 – jeden ()\n: 2 – dwa ()\n: 3 – trzy ()\n: 4 – cztery ()\n: 5 – pięć ()\n: 6 – sześć ()\n: 7 – siedem ()\n: 8 – osiem ()\n: 9 – dziewięć ()\n: 10 – dziesięć ()\n: 20 – dwadzieścia ()\n: 30 – trzydzieści )\n: 40 – czterdzieści ()\n: 50 – pięćdziesiąt ()\n: 60 – sześćdziesiąt (''IPA'': ˌʃɛɕˈʥ̑ɛ̇ɕɔ̃nt)\n: 70 – siedemdziesiąt (''IPA'': ˌɕɛdɛ̃mʲˈʥ̑ɛ̇ɕɔ̃nt)\n: 80 – osiemdziesiąt ()\n: 90 – dziewięćdziesiąt ()\n: 100 – sto ()\n\n== იხილეთ აგრეთვე ==\n\n* დასავლეთსლავური ენები\n* სლავური ენები\n* სლავები\n* აღმოსავლეთსლავური ენები\n* სამხრეთსლავური ენები\n* სლავისტიკა\n* ინდოევროპული ენები\n\n== რესურსები ინტერნეტში ==\n\n*  Gramatyka języka polskiego \n*  Mapa dialektów polskich\n*  Wortal poświęcony językowi polskiemu\n*  Forum przyjaciół języka polskiego\n\n== სქოლიო ==\n\n\n\n\n\n\n\n \nკატეგორია:სლავთმცოდნეობა", "url": "https://ka.wikipedia.org/wiki/პოლონური_ენა", "length": 20862}
{"id": "3371", "title": "ბოჯპური", "text": "ბოჯპური - ერთ-ერთი ბიჰარული ენა. გავრცელებულია ინდოეთის ბიჰარისა და უტარ-პრადეშის შტატებში. მიეკუთვნება ინდურ ენებს.\n\n\n== ზოგადი ცნობები ==\n\n\n* '''მოლაპარაკეთა რაოდენობა''': >35 მლნ \n* '''ენის კოდი''': bh \n* '''სახელწოდება''': bh, en - Bhojpuri, Bihari; eo - Boghpura, Bihara \n* '''დამწერლობა''': დევანაგარი \n\n\n== სტატუსი ==\n\n'''გავრცელების არეალი'''\nამ ენის გავრცელების ძირითად არეალია: ინდოეთი (ბიჰარი ), ნეპალი, მავრიკი.\nბოჯპურზე მოსაუბრე რეგიონს დასავლეთიდან ესაზღვრებიან ავადჰიზე მოსაუბრეები, ჩრდილოეთიდან ნეპალურზე, მაგაჰიზე და მაიტილიზე აღმოსავლეთიდან, და ბაგჰელი სამხრეთიდან.\n\nბოჯპური ნეპალში ყველაზე გავრცელებული ენაა. ბანგლადეშში ასევე არიან ბოჯპურზე მოსაუბრე მუსლიმები.\n\nბოჯპურიზე ასევე საუბროვბენ იმ ადამიანების შთამომავლები, რომელთა სამუშაო ძალად მიგრაცია მოხდა XIX-XX საუკუნეებში, ძირითადად კარიბებში და სამხრეთ აფრიკაში.\n\n\n== ლექსიკა ==\n\n'''რიცხვები'''\n\n* 1 - e:k, 2 - du:, 3 - ti:n, 4 - cha:r, 5 - pã:ch, 6 - ch'aw, 7 - sa:t, 8 - a:t', 9 - naw, 10 - das\n\n== რესურსები ინტერნეტში ==\n* The Universal Declaration of Human Rights in Bhojpuri, United Nations Information Centre, India (1998)\n* archived open access recordings of Bhojpuri.\n\nკატეგორია:ინდოარიული ენები", "url": "https://ka.wikipedia.org/wiki/ბოჯპური", "length": 1177}
{"id": "3372", "title": "გუჯარათული ენა", "text": "left '''გუჯარათული ენა''' (ગુજરાતી Gujarātī, აგრეთვე ცნობილი როგორც ''გუჯარათი'') – გუჯარათელების ენა, მიეკუთვნება ინდოევროპული ოჯახის ინდურ ჯგუფს . დამწერლობა დევანაგარის მონათესავე ანბანზე.\n\n== ზოგადი ცნობები ==\n\n* '''მოლაპარაკეთა რაოდენობა''': >35 მლნ \n* '''ენის კოდი''': gu \n* '''სახელწოდება''': gu, en - Gujarati; eo - Gugharata \n* '''დამწერლობა''': გუჯარათული\n\nგუჯარათული ენა გავრცელებულია ინდოეთის გუჯარათისა და მაჰარაშტრის შტატებში. თავისი სტრუქტურული ტიპით უკავია შუალედური მდებარეობა ჰინდისა და მარატჰის შორის. იგი ახლოსაა რაჯასტანულ ენასთან, აქვს ბევრი დიალექტები, მათ შორის სოციალური. ძირითადი დიალექტებია: ჩრდილოეთის ანუ აჰმადაბადის, დასავლეთის ანუ კათხიავარის, სამხრეთის ანუ სურატის. გუჯარათულ ჯგუფს მიეკუთვნება ინდოეთისა და პაკისტანის რამდენიმე მცირერიცხოვანი ენა, მათ შორის: აერი, ჯანდავრა, პარკარი, ვადიარა და სხვები.\n\n== სტატუსი ==\n\n'''ოფიციალური ენა: '''\n\n* ინდოეთი - სხვა 15 ენასთან ერთად.\n** დადრა და ნაგარ-ჰაველი\n** დამანი და დიუ\n** გუჯარათი\n\n'''გავრცელების არეალი''':\n\nინდოეთი (გუჯარათი), პაკისტანი\n\n== გრამატიკა ==\n\n...\n\n== ლექსიკა ==\n\nლექსიკაში ბევრია ნასესხებობები სანსკრიტიდან, სპარსულიდან და არაბულიდან. ევროპული სიტყვები მასში აღწევს ინგლისურის მეშვეობით.\n\n'''ფრაზები და სიტყვები'''\n\n* გამარჯობა - Kem cho\n* კეთილი იყოს თქვენი მობრძანება - Swaagat; Ao padharo\n* გმადლობთ - Aabhar; Dhanyawaad\n* კი / არა - HaaN; Au / NahiiN; Naa\n* გეთაყვა - Kripaa karine\n* ნახვამდის - Awjo; Fari malshun\n\n'''რიცხვები'''\n\n* 1 - e:k, 2 - be, 3 - tran., 4 - cha:r, 5 - pã:ch, 6 - ch'a, 7 - sa:t, 8 - a:t', 9 - naw, 10 - das\n\n== ლიტერატურა ==\n*.\n*.\n*.\n\n== რესურსები ინტერნეტში ==\n*Gujarati Online Dictionary & Language Resources\n*UCLA Language Materials Project: Gujarati \n*Gujarati Wiktionary\n*Bharatiya Bhasha Jyoti: Gujarati\n\nკატეგორია:ინდოარიული ენები", "url": "https://ka.wikipedia.org/wiki/გუჯარათული_ენა", "length": 1763}
{"id": "3373", "title": "ბირმული ენა", "text": "ბირმული ენა — ბირმელების ენა, მიეკუთვნება ჩინურ-ტიბეტურ ოჯახს. ბირმული ანბანის საფუძველია სამხრეთ-ინდური დამწერლობა. \n\n\n== ზოგადი ცნობები ==\n\n* '''მოლაპარაკეთა რაოდენობა''': >30 მლნ \n* '''ენის კოდი''': my \n* '''სახელწოდება''': en - Burmese; eo - Birma \n* '''დამწერლობა''': ბირმული \n\nბირმული ენა მარცვლოვანი და ტონალურია, აქვს 4 ტონი. სიტყვათა წყობა იზოლირებულია აგლუტინაციის მნიშვნელოვანი ელემენტებით. დამწერლობა მარცვლოვანია, აგებულია ბრაჰმიდან მომდინარე სამხრეთინდურ სისტემაზე. უძველესი წერილობითი ძეგლია წარწერა მიაზეიდის პაგოდაზე (1113 წ.).\n\n== სტატუსი ==\n\n'''ოფიციალური ენა: '''\n\n* მიანმარი\n\n== ლექსიკა ==\n\n'''ფრაზები და სიტყვები'''\n\n* გამარჯობა - Mingala ba; Nekaoyela\n* კეთილი იყოს თქვენი მობრძანება - Mingalaba\n* გმადლობთ - Chezu ba; Chezu tinbade\n* კი / არა - Hou'ke; Hou'pade / Mahou'hpu; Mahou'pabu\n* გეთაყვა - Chézù pyúpì\n* ნახვამდის - Twხme naw; Nauq twe dhe da paw\n\n'''რიცხვები'''\n\n* 1 - tiq, 2 - hniq, 3 - thoùn, 4 - lè, 5 - ngà, 6 - c'auq, 7 - k'un-hniq, 8 - shiq, 9 - kò, 10 - s'eh\n\n== ლიტერატურა ==\n*\n*\n*\n*\n*\n*\n\n== რესურსები ინტერნეტში ==\n*Omniglot: Burmese Language\n*Online Burmese lessons \n*Burmese language resources \n\nკატეგორია:ტიბეტურ-ბირმული ენები\nკატეგორია:ტონური ენები", "url": "https://ka.wikipedia.org/wiki/ბირმული_ენა", "length": 1194}
{"id": "3374", "title": "ინდონეზიური ენა", "text": "მინი|250პქ|ინდონეზიური ენის გავრცელების არეალი\n'''ინდონეზიური ენა''' — მალაიური ენის სტანდარტიზებული დიალექტი, რომელიც 1945 წლიდან ინდონეზიის ოფიციალური ენაა ბაჰასა ინდონესიას სახელით. მიეკუთვნება ავსტრონეზიული ოჯახის ინდონეზიურ შტოს.\n\n== ზოგადი ცნობები ==\n\nინდონეზიური ენის ფორმირება მოხდა მალაიური ენის სამწერლო-ლიტერატურული და სალაპარაკო ფორმების კონვერგენციის შედეგად ევროპული ენების მნიშვნელოვანი ზეგავლენის პირობებში.\n\nსახელწოდება „ინდონეზიური ენა“ მიღებულ იქნა 1928 წელს ახალგაზრდობის კონგრესზე, რომელმაც ხმარებიდან თანდათანობით განდევნა სახელწოდება „მალაიური ენა“. იგი პრაქტიკულად ხელოვნურად შექმნილი ენაა, რომელზეც სხვადასხვა ხარისხით 150 მლნ ადამიანი ლაპარაკობს (მშობლიური ენაა 30 მლნ ადამიანისათვის)..\n\n== სტატუსი ==\n\n'''ოფიციალური ენა: '''\n\n* ინდონეზია\n\n== ლექსიკა ==\n\n'''ფრაზები და სიტყვები'''\n\n* გამარჯობა - Selamat\n* კეთილი იყოს თქვენი მობრძანება - Selamat datang\n* გმადლობთ - Terima kasih\n* კი / არა - Ya/Tidak\n* გეთაყვა - Tolong; silakan\n* ნახვამდის - Selamat jalan; Selamat tinggal\n\n'''რიცხვები'''\n\n* 1 - satu, 2 - dua, 3 - tiga, 4 - empat, 5 - lima, 6 - enam, 7 - tujuh, 8 - delapan, 9 - sembilan, 10 - sepuluh\n\n== იხილეთ აგრეთვე ==\n*მალაიური ენა\n*ენათა ოჯახები\n\n== რესურსები ინტერნეტში ==\n* Learning Indonesian \n* Indonesian Swadesh list of basic vocabulary words\n\nკატეგორია:ინდონეზიური ენა", "url": "https://ka.wikipedia.org/wiki/ინდონეზიური_ენა", "length": 1310}
{"id": "3375", "title": "კანადა (ენა)", "text": "მინი|კანადის გავრცელების არეალი\n'''კანადა''', იგივე კანარა, მიეკუთვნება დრავიდულ ენებს. ოფიციალური ენის სტატუსი აქვს ინდოეთის კარნატაკის შტატში.\n\n== ზოგადი ცნობები ==\n* '''მოლაპარაკეთა რაოდენობა''': >30 მლნ \n* '''ენის კოდი''': kn \n* '''სახელწოდება''': kn - Kannada; en - Kannara, Kannada; eo - Kanara, Kanada \n* '''დამწერლობა''': კანარა \n\nმისი დამწერლობა ბრაჰმიდან მომდინარეობს. უძველესი წერილობითი ძეგლები დათარიღებულია V ს-ით, ლიტერატურული ტრადიცია კი IX-X სს-ში ჩამოყალიბდა.\n\n== სტატუსი ==\n'''ოფიციალური ენა: '''\n* ინდოეთი - სხვა 15 ენასთან ერთად.\n** კარნატაკა\n\n'''გავრცელების არეალი''':\nკანადაზე მოლაპარაკეთა ცალკეული ანკლავებია მაჰარაშტრის, ტამილნადუს და ანდჰრა-პრადეშის შტატებში. \n\n== ლექსიკა ==\n\n'''ფრაზები და სიტყვები '''\n\n* გამარჯობა - Namaskaara; Hege iddi ra\n* კეთილი იყოს თქვენი მობრძანება - Banni\n* გმადლობთ - Vandane\n* კი / არა - Haudu / Beda; Illa\n* გეთაყვა - Dayavittu\n* ნახვამდის - Hogi barthene\n\n'''რიცხვები'''\n\n* 1 - ondu, 2 - erDu, 3 - muuru, 4 - naaku, 5 - aydu, 6 - aaru, 7 - eeLu, 8 - eNTu, 9 - ombattu, 10 - hattu\n\n== ლიტერატურა ==\n* \n* \n* George M. Moraes (1931), The Kadamba Kula, A History of Ancient and Medieval Karnataka, Asian Educational Services, New Delhi, Madras, 1990 \n* \n\n== რესურსები ინტერნეტში ==\n*  \n* Kannada language at ''Encyclopædia Britannica''\n* \n* \n* \n* \n\nკატეგორია:კანადა (ენა)", "url": "https://ka.wikipedia.org/wiki/კანადა_(ენა)", "length": 1325}
{"id": "3376", "title": "მალაიალამური ენა", "text": "მინი|ინდოეთში მალაიალამის გავრცელების არეალი\n'''მალაიალამი''' (თვითდასახ. മലയാളം) — ინდოეთში მცხოვრები ხალხის მალაიალის ენა, მიეკუთვნება დრავიდულ ენებს. ენა სავარაუდოდ წარმოიშვა ძველი ტამილური დიალექტების ევოლუციის შედეგად. გამოიყოფა დიალექტები როგორც ტერიტორიული პრინციპით (სამხრეთის, ცენტრის, ჩრდილოეთის), ასევე სოციალურ-ეთნიკური პრინციპით (ბრაჰმანული, მუსულმანური და სხვა ჯგუფების).\n\n== ზოგადი ცნობები ==\n* '''მოლაპარაკეთა რაოდენობა''': >30 მლნ \n* '''ენის კოდი''': ml \n* '''სახელწოდება''': ml, en - Malayalam; eo - Malajalama \n* '''დამწერლობა''': მალაიალამური \n\nმალაიალამის პირველწყაროები ცნობილია IX-X სს-დან. მისი დამწერლობა მომდინარეობს ბრაჰმისაგან. თანამედროვე დამწერლობის შემქმნელად ითვლება XVშ ს-ის მწერალი ტ.ეჟუტაჩანი. \n\n== სტატუსი ==\n'''ოფიციალური ენა: '''\n\n* ინდოეთი - სხვა 15 ენასთან ერთად.\n** კერალა\n** ლაქშადვიპი\n\n== გრამატიკა ==\n\n…\n\n== ლექსიკა ==\n'''ფრაზები და სიტყვები'''\n\n* გამარჯობა - Namaskaram\n* კეთილი იყოს თქვენი მობრძანება - Swagatam\n* გმადლობთ - Nandi; Valarey nanhi\n* კი / არა - - \n* გეთაყვა - Dayewu cide; Dayavayi\n* ნახვამდის - Pottei; Namaskaram\n\n== რიცხვები ==\n\n* 1 - onnu, 2 - randu, 3 - moonu, 4 - nalu, 5 - anchu, 6 - aaru, 7 - aazhu, 8 - yettu, 9 - ompathu, 10 - pathu\n\n\n\n== იხილეთ აგრეთვე ==\n* მალაიალამური ლიტერატურა\n\n== ლიტერატურა ==\n* \n\n== რესურსები ინტერნეტში ==\n\n* Ethnologue report for Malayalam \n* Unicode Code Chart for Malayalam (PDF Format)\n* Malayalam Grammar\n\nკატეგორია:მალაიალამური ენა", "url": "https://ka.wikipedia.org/wiki/მალაიალამური_ენა", "length": 1433}
{"id": "3377", "title": "ჰაუსა (ენა)", "text": "frameless|border|right\n'''ჰაუსა''' — დასავლეთ აფრიკაში მცხოვრები ხალხის ჰაუსას ენა, მიეკუთვნება აფრაზიული ოჯახის ჩადის ჯგუფს. იგი თანამედროვე აფრიკაში ერთ-ერთი ყველაზე გავრცელებული ენაა და წარმოადგენს დასავლეთ აფრიკის რეგიონის ეთნოსთა შორის ურთიერთობის ენას. დამწერლობა ლათინურ ანბანზეა.\n\n\n== ზოგადი ცნობები ==\n\n\n* '''მოლაპარაკეთა რაოდენობა''': 30 მლნ\n* '''ენის კოდი''': ha \n* '''სახელწოდება''': ha, en, eo - Hausa \n* '''დამწერლობა''': ლათინური \n\nძირითადი დიალექტები (კანო, კაცინა, სოკოტო და სხვები) ძალიან ახლოსაა ერთმანეთთან.\n\n\n== სტატუსი ==\n\n\n'''გავრცელების არეალი''':\n\nჰაუსას გავრცელების პირველადი არეალი იყო ნიგერის სამხრეთ-აღმოსავლეთი, მაგრამ მიგრაციებისა და სავაჭრო ექსპანსიის შედეგად გავრცელდა აგრეთვე განაში, ტოგოში, ბენინში, ნიგერიაში, კამერუნში. \n\n\n== გრამატიკა ==\n\n…\n\n\n== ლექსიკა ==\n\n'''ფრაზები და სიტყვები'''\n\n* გამარჯობა - Sànnu; Sànnunku\n* კეთილი იყოს თქვენი მობრძანება - Barka dà zuwà; Lafia lau\n* გმადლობთ - Na gode; Yauwa\n* კი / არა - Toh; Ii / Babu; A'a\n* გეთაყვა - Don Allah\n* ნახვამდის - Segobe; Sai watarana\n\n'''რიცხვები'''\n\n* 1 - d`aya, 2 - biyu, 3 - ukù, 4 - hud`u, 5 - bìyar, 6 - shidà, 7 - bakwài, 8 - takwàs, 9 - tarà, 10 - go: ma\n\n== რესურსები ინტერნეტში ==\n* Omniglot\n* Map of Hausa language from the LL-Map Project \n* PanAfriL10n page on Hausa \n* Hausa language acquisitions at Columbia University Libraries \n\nკატეგორია:აფრაზიული ენები", "url": "https://ka.wikipedia.org/wiki/ჰაუსა_(ენა)", "length": 1365}
{"id": "3379", "title": "ორია (ენა)", "text": "'''ორია''', იგივე ოდრი, უტკალი (ଓଡ଼ିଆ) — ინდოეთში მოსახლე ხალხის, ორიას ენა, მიეკუთვნება ინდოევროპული ოჯახის ინდურ ჯგუფს . \n\n== ზოგადი ცნობები ==\n* '''მოლაპარაკეთა რაოდენობა''': <30 მლნ \n* '''ენის კოდი''': or \n* '''სახელწოდება''': or, en — Oriyâ, Odiâ; eo — Orija \n* '''დამწერლობა''': ორია \n\nდამწერლობა მომდინარეობს ბრაჰმიდან. ორიას ჯგუფში 7 ენას მოიცავს — საკუთრივ ორია, აგრეთვე ენა-დიალექტები ბჰატრი, ბოდო ფარჯა, ბჰუნჯია, ადივასი, კუპია, რელი. ადრეული წერილობითი ძეგლები XI-XIII სს-ს მიეკუთვნება. თანამედროვე ენა ჩამოყალიბდა XIX ს-ის მეორე ნახევარში.\n\n== სტატუსი ==\n'''ოფიციალური ენა: '''\n* ინდოეთი — სხვა 15 ენასთან ერთად.\n** ორისა\n\n== ლექსიკა ==\n'''ფრაზები და სიტყვები'''\n* გამარჯობა — Kemitee choo; Namaskar\n* კეთილი იყოს თქვენი მობრძანება — Aasantu\n* გმადლობთ — Danna waat\n* კი / არა — A / —\n* გეთაყვა — Dayakari\n* ნახვამდის — Bidaya neuchi; Vidaaya\n\n'''რიცხვები'''\n* 1 — e:ka, 2 — dui, 3 — tini, 4 — chi:ri, 5 — pã:cha, 6 — ch'a, 7 — sa:ta, 8 — a:t'a, 9 — naa, 10 — dasha\n\n== ლიტერატურა ==\n*  \n* \n* \n* \n* \n* Ghosh, A. (2003). ''An ethnolinguistic profile of Eastern India: a case of South Orissa''. Burdwan: Dept. of Bengali (D.S.A.), University of Burdwan.\n* Mohanty, Prasanna Kumar (2007). ''The History of: History of Oriya Literature'' (Oriya Sahityara Adya Aitihasika Gana).\n* \n\n== რესურსები ინტერნეტში ==\n\n* \n* Odia Wikipedia\n* Praharaj, G.C. Purnnachandra Ordia Bhashakosha  (Odia-English dictionary). Cuttack: Utkal Sahitya Press, 1931–1940.\n* A Comprehensive English-Oriya Dictionary (1916–1922)\n\nკატეგორია:ინდოარიული ენები", "url": "https://ka.wikipedia.org/wiki/ორია_(ენა)", "length": 1539}
{"id": "3380", "title": "მაიტილი", "text": "მაიტილი - ერთ-ერთი ბიჰარული ენაა, გავრცელებულია ინდოეთის ბიჰარის შტატში და ნეპალში. იგი წარმოადგენს ძველი ქვეყნის მიტილას (ტირხუნის) ენა. ენას შენარჩუნებულია აქვს არქაული ფორმები.\n\n== ზოგადი ცნობები ==\n\n* '''მოლაპარაკეთა რაოდენობა''': >25 მლნ \n* '''ენის კოდი''': bh \n* '''სახელწოდება''': bh, en - Maithili, Bihari; eo - Maitila, Bihara \n* '''დამწერლობა''': დევანაგარი \n\n== სტატუსი ==\n\n'''გავრცელების არეალი''':\n\nინდოეთი (ბიჰარი ), ნეპალი \n\n== ლექსიკა ==\n\n'''რიცხვები'''\n\n* 1 - ek, 2 - du:, 3 - ti:n, 4 - cha:ri, 5 - pã:ch, 6 - ch'a:, 7 - sa:t, 8 - a:t', 9 - nხu, 10 - dash\n\n== ლიტერატურა ==\n* \n* \n\n== რესურსები ინტერნეტში ==\n\n\n* National Translation Mission's (NTM) Maithili Pages\n* Videha Ist Maithili \n* Maithili Books \n* Udbodhana Regd International e journal\n\nკატეგორია:ინდოარიული ენები", "url": "https://ka.wikipedia.org/wiki/მაიტილი", "length": 790}
{"id": "3381", "title": "რუმინული ენა", "text": "'''რუმინული ენა''' — რუმინელთა და მოლდოველთა ენა, მიეკუთვნება ინდოევროპული ოჯახის რომანულ ჯგუფს. დამწერლობა თავდაპირველად კირილურ ანბანზე იყო, 1860 წლიდან — ლათინურ გრაფიკაზე.\n\n== ზოგადი ცნობები ==\nრუმინული ენა ჩამოყალიბდა რომის იმპერიის მიერ აღმოსავლეთ ბალკანეთის დამპყრობის შემდეგ გადასახლებული კოლონისტების სალაპარაკო-დიალექტური ლათინურისაგან. ამ ენამ განიცადა ადგილობრივი დაკური და ფრაკიული ენების დიდი გავლენა, მოგვიანებით კი — ბერძნულისა და სლავურისა. პირველი წერილობითი ძეგლები (წერილები, საქმიანი ქაღალდები, რელიგიური ტექსტები) XVI ს-ის დასაწყისით თარიღდება. ლიტერატურული ენის ჩამოყალიბება დაიწყო XVII ს-ში.\n\n== სტატუსი ==\n\n'''ოფიციალური ენა: '''\n\n* მოლდოვა \n* რუმინეთი\n* სერბეთი\n** ვოივოდინა\n* ევროპის კავშირი\n\n== ლექსიკა ==\n\n'''ფრაზები და სიტყვები'''\n\n* გამარჯობა - Bună ziua; Salut\n* კეთილი იყოს თქვენი მობრძანება - Bun venit\n* გმადლობთ - Mulțumesc\n* კი / არა - Da / Nu\n* გეთაყვა - Vă rog\n* ნახვამდის - La revedere\n\n'''რიცხვები'''\n\n* 1 - un\n*2 - doi\n*3 - trei\n*4 - patru\n*5 - cinci\n*6 - şase\n*7 - şapte\n*8 - opt\n*9 - nouă\n*10 - zece", "url": "https://ka.wikipedia.org/wiki/რუმინული_ენა", "length": 1043}
{"id": "3382", "title": "სუნდური ენა", "text": "სუნდური ენა — ინდონეზიის კუნძულებზე მოსახლე სუნდების ენა, მიეკუთვნება ავსტრონეზიული ოჯახის ინდონეზიურ ჯგუფს. \n\n== ზოგადი ცნობები ==\n\n\n* '''მოლაპარაკეთა რაოდენობა''': 25 მლნ\n* '''ენის კოდი''': su \n* '''სახელწოდება''': en - Sundanese; eo - Sunda \n* '''დამწერლობა''': ლათინური \n\nუძველესი წარწერები, რომლებიც შესრულებულია სანსკრიტზე, მაგრამ შეიცავენ სუნდური ენის ელემენტებს, თარიღდება VIII-IX სს-ით. XVI ს-დან გაავრცელდა დამწერლობა ჯაჯავანი არაბული ანბანის საფუძველზე, XVII ს-დან - იავური დამწერლობა, ხოლო XIX ს-ის ბოლოს სუნდური ენისათვის შემოღებულ იქნა დამწერლობა ლათინურ გრაფიკაზე.\n\n== სტატუსი ==\n\n'''გავრცელების არეალი''':\n\nგავრცელებულია კუნძულებზე იავასა და სუმატრაზე. \n\n== გრამატიკა ==\n...\n\n== ლექსიკა ==\n\n'''ფრაზები და სიტყვები'''\n\n* გამარჯობა - Kumaha; Damang\n* კეთილი იყოს თქვენი მობრძანება - Wilujeng Sumping\n* გმადლობთ - Hatur nuhun\n* კი / არა - Jâ; Mangga; Sumuhn / Heunteu; Sanes\n* გეთაყვა - Mangga\n* ნახვამდის - Pileuleuyan\n\n'''რიცხვები'''\n\n* 1 - hidji, 2 - dua, 3 - tilu, 4 - opat, 5 - lima, 6 - genep, 7 - tudjuh, 8 - dalapan, 9 - salapan, 10 - sapuluh\n\nკატეგორია:სუნდური ენა", "url": "https://ka.wikipedia.org/wiki/სუნდური_ენა", "length": 1086}
{"id": "3383", "title": "ფულანი", "text": "'''ფულანი''' იგივე: ''ფული'', ''ფულფულდე'', ''პელი'' (ფულანი: ''Fulfulde, Pulaar, Pular''; ) — აფრიკაში მოსახლე ხალხის ფულბეს ენა, მიეკუთვნება დასავლურაფრიკულ ენებს. აფრიკის ზოგიერთ რეგიონებში (კამერუნი, გვინეა) გამოიყენება როგორც ეთნოსთაშორის კომუნიკაციის საშუალება. დამწერლობა ლათინურ გრაფიკაზეა.\n\n== ზოგადი ცნობები ==\n* '''მოლაპარაკეთა რაოდენობა''': 22 მლნ\n* '''სახელწოდება''': en - Fulfulde; eo - Fula\n* '''დამწერლობა''': ლათინური\n\nფულანს დიალექტების სამი დიდი ჯგუფი აქვს: დასავლური - სენეგალსა და გვინეაში, ცენტრალური - მალისა და ბურკინა ფასოში, აღმოსავლური - კამერუნში. ერთიანი ლიტერატურული ნორმა არ არსებობს, თუმცა არის სამწერლო ტრადიციების კერები. მე-20 საუკუნის მეორე ნახევრიდან შეიქმნა დამწერლობა ლათინურის ბაზაზე.\n\n== სტატუსი ==\n'''გავრცელების არეალი''':\n\nნიგერია, გვინეა, სენეგალი, მალი, ნიგერი, კამერუნი, ბურკინა-ფასო.\n\n== ლექსიკა ==\n'''ფრაზები და სიტყვები'''\n\n* გამარჯობა - No ngoola daa\n* კეთილი იყოს თქვენი მობრძანება - A jaraama\n* გმადლობთ - Jaaraama\n* კი / არა - Ee; Qeeyi / Ala\n* გეთაყვა - Njaafodaa; Tino\n* ნახვამდის - Mi yahee\n\n'''რიცხვები'''\n\n* 1 - go'o, 2 - d`id`-, 3 - tat-, 4 - nay-, 5 - jow-, 6 - joweego'o, 7 - joweed`id`-, 8 - joweetat-, 9 - joweenay-, 10 - sappo\n\n== ლიტერატურა ==\n* McIntosh, Mary. Fulfude Syntax and Verbal Morphology. London: St Edmundsbury Press Lt, 1984. Print.\n* Paradis, Carole. Lexical Phonology and Morphology: The Nominal Classes in Fula. New York: Garland Publishing, Inc, 1992. Print.\n\n== რესურსები ინტერნეტში ==\n* Fulfulde Language Family Report (SIL) \n* D. W. Arnott. The Nominal and Verbal Systems of Fula General Introduction\n* Listen to a sample of Adamawa Fulfulde from Global Recordings Network\n* Adlam alphabet\n\n== სქოლიო ==\n\n\nკატეგორია:ნიგერ-კონგოს ენები", "url": "https://ka.wikipedia.org/wiki/ფულანი", "length": 1720}
{"id": "3384", "title": "იორუბა (ენა)", "text": "მინი|იორუბას გავრცელების არეალი.\n'''იორუბა''' — აფრიკაში მოსახლე ხალხის იორუბას ენა, მიეკუთვნება კვას ჯგუფს. გავრცელებულია ნიგერიაში, ნიგერში, ბენინში, ტოგოში, სიერა-ლეონეში. იგი ერთაშორის ურთიერთობის ენას წარმოადგენს. ნიგერიაში გამოიყენება როგორც ოფიციალური ენა სახელმწიფო დაწესებულებებში შტატების დონეზე (ჰაუსასთან, იგბოსთან და ინგლისურთან ერთად).\n\n== ზოგადი ცნობები ==\n\n* '''მოლაპარაკეთა რაოდენობა''': >20 მლნ \n* '''ენის კოდი''': yo \n* '''სახელწოდება''': yo, en - Yoruba; eo - Joruba \n* '''დამწერლობა''': ლათინური\n\nიორუბას 30-ზე მეტი დიალექტი აქვს, დამწერლობა ლათინურ გრაფიკაზეა XIX საუკუნის შუახნებიდან..\n\n== სტატუსი ==\n\n'''გავრცელების არეალი''':\n\nნიგერია, ბენინი \n \nიორუბაზე არსებობს მხატვრული ლიტერატურა, წარმოებს სწავლება დაწყებით სკოლებში, გადაიცემა რადიოთი\n\n== გრამატიკა ==\n\n…\n\n== ლექსიკა ==\n\n'''ფრაზები და სიტყვები'''\n\n* გამარჯობა - E kú àárò; E kú òsán; E kú ìròle\n* კეთილი იყოს თქვენი მობრძანება - E kaabo\n* გმადლობთ - E se é; Oshe\n* კი / არა - En; Béè ni / Rara; Béè kó\n* გეთაყვა - E jòwó; O jòwó\n* ნახვამდის - Ō dâbò\n\n'''რიცხვები'''\n\n* 1 - ení, 2 - èjì, 3 - èta, 4 - èrin, 5 - àrún, 6 - èfà, 7 - èje, 8 - èjo, 9 - èsán, 10 - èwáá\n\n== ლიტერატურა ==\n*\n*\n*\n*\n*\n*\n\n== რესურსები ინტერნეტში ==\n* Abibitumi Kasa — Hundreds of Yorùbá Language Resources both original/unavailable elsewhere and compiled from the best on/off the web \n* Yoruba Translation - Free online translation service instantly Yorùbá. \n* Map of Yoruba language from the LL-Map project \n* kasahorow Yoruba Dictionary \n* Ọrọ èdè Yorùbá \n* Omniglot: Yoruba orthography\n* Yoruba dictionary\n\nკატეგორია:ნიგერ-კონგოს ენები\nკატეგორია:იორუბა (ენა)", "url": "https://ka.wikipedia.org/wiki/იორუბა_(ენა)", "length": 1614}
{"id": "3385", "title": "პუშტუ", "text": "'''პუშტუ''' (پښتو‎), იგივე ავღანური ენა — ავღანეთში მცხოვრები პუშტუნების ენა, მიეკუთვნება ინდოევროპული ოჯახის ირანულ ჯგუფს. იგი ავღანეთის ერთ-ერთი ოფიციალური და ლიტერატურული ენაა, გავრცელებულია აგრეთვე პაკისტანის დასავლეთ და ჩრდილო-დასავლეთ რაიონებში. \n\n== ზოგადი ცნობები ==\n* '''მოლაპარაკეთა რაოდენობა''': >20 მლნ \n* '''ენის კოდი''': ps \n* '''სახელწოდება''': ps, en - Pashto; eo - Pashtua \n* '''დამწერლობა''': არაბული \n\nპირველი წერილობითი ძეგლები XIII ს-ს მიეკუთვნება (ზოგიერთი ტექსტები, მაგალითად კრორის ლექსები, შეიძლება უფრო ძველიც იყოს. პუშტუ იყენებს არაბულ-სპარსულ დამწერლობას. ენაში გამოიყოფა ორი ძირითადი დიალექტური ჯგუფი: სამხრეთდასავლური ანუ ყანდაარის და ჩრდილოაღმოსავლური ან ფეშავარის.\n\n== სტატუსი ==\n'''ოფიციალური ენა: '''\n* ავღანეთი - დარისთან ერთად.\n\n'''გავრცელების არეალი''':\n\nპაკისტანი, ავღანეთი, ირანი \n\n== გრამატიკა ==\n\n== ლექსიკა ==\nპუშტუს ლექსიკაში ბევრია სპარსული ენიდან შესული სიტყვები, ასევე არაბული, ინდური, თურქული, მონღოლური, დასავლეთევროპული. \n\n'''ფრაზები და სიტყვები'''\n\n* გამარჯობა - Senga yai; Assalam u alaikum\n* კეთილი იყოს თქვენი მობრძანება - Pe kher ragle\n* გმადლობთ - Tashakkur\n* კი / არა - Hoo; Baleh; Wo / Na; Nakhayr\n* გეთაყვა - Lutfan; Meher bani\n* ნახვამდის - De kuday pa aman; Paamaha dekha\n\n'''რიცხვები'''\n\n* 1 - yau, 2 - dwa, 3 - dre, 4 - shala: r, 5 - pinz'a, 6 - shpag, 7 - uwa,, 8 - ata, 9 - neha, 10 - las\n\n== ლიტერატურა ==\n* \n* Gusain, Lakhan (2008?) ''A Grammar of Pashto''. Ann Arbor, MI: Northside Publishers.\n\n== რესურსები ინტერნეტში ==\n\n\n* Pashto Dictionary with Phonetic Keyboard & Auto-Suggestion\n* Pashto Phonetic Keyboard\n* Pashto Language & Identity Formation in Pakistan\n* Indo-Aryan identity of Pashto \n\nკატეგორია:პუშტუ", "url": "https://ka.wikipedia.org/wiki/პუშტუ", "length": 1679}
{"id": "3386", "title": "ნიდერლანდური ენა", "text": "'''ნიდერლანდული ენა''', ან '''ჰოლანდიური ენა''' — ნიდერლანდელთა და ფლანდრიელთა ენა, მიეკუთვნება ინდოევროპული ოჯახის გერმანიკულ ჯგუფს. სამხრეთ აფრიკის რესპუბლიკაში მცხოვრები ბურები, რომლებიც გადმოსახლებულნი არიან ნიდერლანდებიდან, მეტყველებენ ნიდერლანდული ენის ნაირსახეობაზე.\n\nნიდერლანდელთა და ფლანდრიელთა ენა-დიალექტების შესწავლით დაკავებულია ნიდერლანდისტიკა.\n\n== ნიდერლანდური თუ ჰოლანდიური ==\nნიდერლანდურ ენას ხშირად შეცდომით ჰოლანდიურს უწოდებენ. ჰოლანდიური წარმოადგენს არა ენას, არამედ მხოლოდ ერთ-ერთ დიალექტს ნიდერლანდურისას, რომელზედაც ნიდერლანდების დასავლეთ ნაწილში, ისტორიულ რეგიონ „ჰოლანდში“ ლაპარაკობენ.\n\n\nფლანდრიაში, რომელიც ბელგიის ნიდერლანდურენოვანი ნაწილია, ნიდერლანდურს უწოდებენ აგრეთვე ფლანდრიულ ენას. ჯერ კიდევ 1878 წლიდან მოყოლებული ნიდერლანდურ ბელგიაში სახელმწიფო ენად არის გამოცხადებული.\n\nნიდერლანდური ენა ძირითადად ვითარდებოდა ქვემოფრანკული ენის საფუძველზე.\n\nნიდერლანდური ენის განვითარებაში გამოყოფენ სამ პერიოდს.\n:: ესენია:\n# '''ძველნიდერლანდური''' პერიოდი (ძველი ქვემოფრანკული, IX-XI სს.).\n# '''საშუალო ნიდერლანდული''' პერიოდი (XII-XV სს.).\n# '''ახალნიდერლანდული''' პერიოდი (XVI ს-დან).\n\nძველნიდერლანდული ენის წერილობითი ძეგლები არ შემონახულა. ყველაზე ადრეული ძეგლი საშუალო ნიდერლანდულისა — იურიდიული სიგელები, ი. ვან მარლანტის ნაწარმოებები, რაინდული რომანები — XIII საუკუნეს განეკუთვნება.\n\n== სტატუსი ==\nthumb|250px|ნიდერლანდური ენის გავრცელება მსოფლიოში\nthumb|250px|ნიდერლანდური ენის გავრცელება დასავლეთ ევროპაში\n'''ოფიციალური ენა''':\n* არუბა\n* ბელგია — ფრანგულთან და გერმანულთან ერთად.\n* ნიდერლანდები\n* ნიდერლანდების ანტილის კუნძულები\n* სურინამი\n* ევროპის კავშირი\n\n'''გავრცელების არეალი''':\nნიდერლანდები, ბელგია, სურინამი, საფრანგეთი.\n\n== გრამატიკა ==\n…\n\n== ლექსიკა ==\n'''ფრაზები და სიტყვები'''\n\n* გამარჯობა - Goedendag; Hallo\n* კეთილი იყოს თქვენი მობრძანება - Welkom\n* გმადლობთ - Dank u; Dank u wel\n* კი / არა - Ja / Nee\n* გეთაყვა - Alstublieft\n* ნახვამდის - Tot ziens; Tot kijk\n\n'''რიცხვები'''\n\n\n\n\nკატეგორია:გერმანიკული ენები", "url": "https://ka.wikipedia.org/wiki/ნიდერლანდური_ენა", "length": 1950}
{"id": "3387", "title": "რუანდა-ბურუნდიული ენა", "text": "'''რუანდა-ბურუნდიული ენა''' — ბანტუს ჯგუფის ენა, რომელიც ორი ფორმით გვხვდება: რუანდული (კინიარუანდა) და ბურუნდიული (კირუნდი). პირველი მათგანი რუანდის რესპუბლიკის ოფიციალური ენაა (ფრანგულთან ერთად), ხოლო მეორე - ბურუნდის რესპუბლიკისა (ასევე ფრანგულთან ერთად).\n\n== ზოგადი ცნობები ==\n\n*'''მოლაპარაკეთა რაოდენობა''': 20 მლნ \n*'''ენის კოდი''': rw / rn \n*'''სახელწოდება''': rw/rn, en - Kinyarwanda / Kirundi; eo - Ruanda-Burunda\n*'''დამწერლობა''': ლათინური\n\nრუანდული ენისთვის დამწერლობა ლათინურ ენაზე შემოღებულ იქნა 1922 წლიდან. ამჟამად მასზე გამოდის პერიოდიკა, მიმდინარეობს სწავლება დაწყებით სკოლებში. ბურუნდიულ ენაზე დამწერლობა შემოღებულ იქნა XX ს-ის დასაწყისში, ხოლო 1976 წლიდან იგი სწავლების ენა გახდა.\n\n== სტატუსი ==\n\n'''ოფიციალური ენა: '''\n\n*ბურუნდი - ფრანგულთან ერთად.  \n*რუანდა - ფრანგულთან ერთად.\n\n'''გავრცელების არეალი''':\n\nენის გავრცელების არეალია ცენტრალური აფრიკა: რუანდა, ბურუნდი, კონგო-კინშასა, უგანდა, ტანზანია.\n\n== გრამატიკა ==\n…\n\n== ლექსიკა ==\n\n'''ფრაზები და სიტყვები'''\n\n*გამარჯობა -  Muraho; Mwaramutse\n*კეთილი იყოს თქვენი მობრძანება -  Urakaza\n*გმადლობთ -  Murakoze\n*კი / არა -  Yego / Oya\n*გეთაყვა -  Akira\n*ნახვამდის -  Murabeho\n\n'''რიცხვები'''\n\n*1 - limwe, 2 - kabili, 3 - gatatu, 4 - kane, 5 - gatanu, 6 - gatandatu, 7 - kalindwi, 8 - umunani, 9 - icyenda, 10 -icumi\n\n== სქოლიო ==\n\n\nკატეგორია:ბანტუს ენები", "url": "https://ka.wikipedia.org/wiki/რუანდა-ბურუნდიული_ენა", "length": 1324}
{"id": "3388", "title": "სუაჰილი ენა", "text": "'''სუაჰილი''' (სუაჰ. Kiswahili) — ერთაშორის ურთიერთობის ენა აღმოსავლეთ აფრიკაში, მიეკუთვნება ბანტუს ჯგუფის ენებს. გავრცელებულია ცენტრალურ და აღმოსავლეთ აფრიკაში.\n\n== ზოგადი ცნობები ==\n* '''მოლაპარაკეთა რაოდენობა''': 50-100 მლნ, მათ შორის მშობლიურია 2-15 მლნ ადამიანისათვის.<ref name=enthologue></ref>\n* '''ენის კოდი''': sw \n* '''სახელწოდება''': sw - Kiswahili; en - Swahili; eo - Suahela \n* '''დამწერლობა''': ლათინური\n\nსუაჰილი სავარაუდოდ ჩამოყალიბდა IX-XI სს-ში, ბანტუს ადგილობრივი ენების კრეოლიზაციისა და სტრუქტურული გამარტივების შედეგად, რომელზეც დიდი ზეგავლენა მოახდინა არაბულმა ენამ. XIX ს-დან მან აფრიკის კონტინენტზე შეაღწია და ფართოდ გავრცელდა სხვადასხვა ფორმებით - ნაციონალური ვარიანტები, დიალექტები, პიჯინიზირებული ფორმები. სუაჰილის კლასიკური ლიტერატურული ძეგლები XVIII ს-ით თარიღდება.\n\n== სტატუსი ==\n'''ოფიციალური ენა: '''\n\n* კენია - ინგლისურთან ერთად.\n* ტანზანია\n* უგანდა\n\n'''გავრცელების არეალი''':\n\nსუაჰილის გავრცელების პირველადი არეალი იყო ზანზიბარის, პემბას, მაფიას და კომორის კუნძულების მიმდებარე ვიწრო სანაპირო ზოლი, ხოლო მისი მატარებლები იყვნენ ამ რეგიონის ისლამიზირებული აფრო-არაბული მოსახლეობა.\n\n== გრამატიკა ==\n\n…\n\n== ლექსიკა ==\n'''ფრაზები და სიტყვები'''\n\n* გამარჯობა - Habari, bwana; Habari, bibi\n* კეთილი იყოს თქვენი მობრძანება - Karibu; Karibu nyumbani\n* გმადლობთ - Asante; Asante sana\n* კი / არა - Ndiyo; Sawa / Hapana; A-a\n* გეთაყვა - Tafadhali; Tafadhalini\n* ნახვამდის - Kwaheri\n\n'''რიცხვები'''\n\n* 1 - moja, 2 - mbili, 3 - tatu, 4 - nne, 5 - tano, 6 - sita, 7 - saba, 8 - nane, 9 - tisa, 10 - kumi\n\n== რესურსები ინტერნეტში ==\n* ფრაზები სუაჰილზე\n* აშშ -ს საერთაშორისო ურთიერთობების უნსტიტუტი, სუაჰილის კურსი\n* ეთნოლოგიური რეპორტი სუაჰილზე; ეთნოლოგიური რეპორტი სუაჰილზე, კონგო\n* UCLA რეპორტი სუაჰილზე \n* პანაფრიკული ლოკალიზაციის გვერდი სუაჰილზე \n* სუაჰილი გუშინ, დღეს და ხვალ: მისი განვითარების და გავრცელების ფაქტორები\n* პროექტი კამუსი \n\n=== ლექსიკონები და გრამატიკა ===\n* ინტერნეტ, სუაჰილურ – ინგლისური ლექსიკონი\n* The Kamusi Project: სუაჰილის ინტერნეტ ლექსიკონი \n* სუაჰილის ლექსიკონი, ეტიმოლოგიებით - Andras Rajki \n* სუაჰილურ – ინგლისური ლექსიკონი \n\n== სქოლიო ==\n\n\nკატეგორია:სუაჰილი ენა", "url": "https://ka.wikipedia.org/wiki/სუაჰილი_ენა", "length": 2112}
{"id": "3390", "title": "უზბეკური ენა", "text": "'''უზბეკური ენა''', ან '''უზბეკური''' (თვითსახელრქმევით: Oʻzbek tili [უზბეკური ენა], Oʻzbekcha [უზბეკური], მოძველებული კირილური ფორმა Ўзбек тили და არაბული ئۇزبېك تیلى‎Oʻzbek tili) — შუა აზიაში მოლაპარაკეთა რაოდენობის მიხედვით ყველაზე მეტად გავრცელებული თურქული ენა. უზბეკეთში ამ ენას მოლაპარაკეთა უმეტესობა მშობლიურ ენად მიიჩნევს. უზბეკური არის უზბეკეთის სახელმწიფოს ოფიციალური ენა. \n\nუზბეკეთში უზბეკურად მოლაპარაკეთა რიცხვი 22 მლნ. კაცით აღირიცხება. უზბეკურენოვანი უმცირესობები ცხოვრობენ ტაჯიკეთში (1,2 მლნ. კაცი), ავღანეთში (1. მლნ. კაცი), ყირგიზეთში (551 000 კაცი), ყაზახეთში (333 000 კაცი), თურქმენეთში (318 000 კაცი), ჩინეთში (ძინანის პროვინციაში 5000 კაცი). უზბეკური უიგურული ენის მსგავსად თურქულ ენათა სამხრეთაღმოსავლურ ჯგუფში შედის. \n\nუზბეკური ენა მომდინარეობს ჩაგატაიური სალიტერატურო ენიდან, რომელსაც შუა აზიაში XIV-დან XIX საუკუნემდე გამოიყენებდნენ. უზბეკთა ენის ჩამოყალიბებასა და განვითარებაზე ასევე დიდი გავლენა უნდა მოეხდინა სხვადასხვა თურქული წარმოშობის დიალექტს.\n\nუზბეკეთის ყველაზე დიდი ეროვნული პოეტი '''ალი შირ ნავოი''' (გასული საუკუნის ქართულ სამეცნიერო ლიტერატურასა და პერიოდიკაში გვხვდება ასევე წერითი ფორმით '''ალიშერ ნავოი''') წერდა ჩაგატაიურ ენაზე, რომელიც ქარახანიდების კარლუკური თურქულიდან წარმოიშვა IX-XII საუკუნეებში. თანამედროვე უზბეკური ენა გვიჩვენებს, რომ მას შემდეგ, რაც IX საუკუნეში, კარლუკები ისლამზე მოექცნენ, ენაში შემოვიდა და დამკვიდრდა მრავალი არაბიზმი და ირანიზმი.\n\n'''უზბეკური ენა''' არის ერთადერთი შუა აზიური ენა, რომელსაც საქართველოში შეისწავლიან. თბილისის თავისუფალი უნივერსიტეტის აზიისა და აფრიკის ინსტიტუტში მას შეისწავლიან ერთ-ერთი დამატებითი, არჩევითი ენის სახით.\n\n== სიტყვა უზბეკის წარმოშობისათვის ==\n\n== უზბეკური ენის ზოგადი დახასიათება ==\n\n== ლექსიკა ==\n\n'''ფრაზები და სიტყვები'''\n\n* გამარჯობა - Assalomu aleykum/Salom!\n* კეთილი იყოს თქვენი მობრძანება - Xush kelibsiz!\n* გმადლობთ - Rahmat/Tashakkur\n* კი / არა - Ha/yoʻq\n* გეთაყვა - Marhamat\n* ნახვამდის - Ertagacha xayr\n\n'''რიცხვები'''\n\n* 1 - bir, 2 - ikki, 3 - uch, 4 - toʻrt, 5 - besh, 6 - olti, 7 - yetti, 8 - sakkiz, 9 - toʻqqiz, 10 - oʻn\nსდფსდფს\n\n== იხილეთ აგრეთვე ==\n\n* აღმოსავლეთმცოდნეობის პროფილის ინსტიტუტები\n* აღმოსავლეთმცოდნეობა, ისლამოლოგია, თურქოლოგია, ოსმანისტიკა\n\n== ლიტერატურა ==\n\n1. Austin, Peter k.(გამომც.); 1000 Sprachen (lebendig, gefährdet, vergangen). \"Spektrum\". ISBN 97-3-8274-2100-5 (იხ. სტატია \"Usbekisch\".) <br />\n\nკატეგორია:უზბეკური ენა", "url": "https://ka.wikipedia.org/wiki/უზბეკური_ენა", "length": 2365}
{"id": "3391", "title": "დავით III", "text": "'''დავით III''' ''დიდი, კურაპალატი'' (გ. 1001) – ტაოს მეფე, ადარნასე III-ის ძე, ბაგრატიონთა ტაოს შტოს წარმომადგენელი. ფლობდა კურაპალატის ტიტულს 978 წლიდან.\n\n== ბიოგრაფია ==\nდავით III ფლობდა სამხრეთ ანუ იმიერ-ტაოს, ბასიანს და მომიჯნავე სომხურ თემებს. X საუკუნის შუა წლებში ტაოს სამეფოს საზღვარი მდ. არაქსზე გადიოდა. დავით III-ის მეთაურობით მისი შვილობილი და გაზრდილი ბაგრატ III გამეფდა და ერთიანი ქართული სახელმწიფო შეიქმნა. როდესაც ბაგრატის გამეფებით უკმაყოფილო ქართლის აზნაურებმა კახელთა დახმარებით შეიპყრეს ბაგრატი, მისი მამა — გურგენი და დედოფალი გურანდუხტი, დავით III-მ ისინი გაათავისუფლა და უფლებები აღუდგინა.\n\n==== კულტურული ღონისძიებები ====\nthumb|ალტ=|მარცხნივ|265x265px|[[ბრილის ჯვარი|ბრილის საწინამძღვრო ჯვარი]].\nდავით III-ის დროს ტაოს სამეფომ მნიშვნელოვან წარმატებებს მიაღწია. გაიბა ფართო ეკონომიური კავშირი აღმოსავლეთ და დასავლეთ ქვეყნებთან. აღდგა არაბთა მფლობელობის დროს შეწყვეტილი ქართული მონეტის გამოშვება. აიგო ოშკის, ხახულის, პარხალის ტაძრები, საფუძვლიანად გადაკეთდა ოთხთა ეკლესია. ამ მონასტრებში ფართო კულტურული საქმიანობა გაჩაღდა. ტაოს კულტურულ ცენტრებში მწერლობის არაერთი ძეგლი ითარგმნა და გადაიწერა. გარდა ამისა, დავით III ათონზე მოღვაწე ქართველ მამებს (ექვთიმე ათონელი და სხვ.) საგანგებოდ უკვეთავდა ქართულ წიგნებს. შემორჩენილია აგრეთვე მისი დაკვეთილი ბრილის საწინამძღვრო ჯვარი.\n\n=== საგარეო პოლიტიკა ===\nდავით III მნიშვნელოვანი პოლიტიკური ფიგურა იყო იმდროინდელ ახლო აღმოსავლეთში. ის აწესრიგებდა საქმეებს მეზობელ სამეფო-სამთავროებში (მისი აქტიური ჩარევით დამყარდა მშვიდობა სომეხთა სამეფოში ერთმანეთის წინააღმდეგ მებრძოლ სმბატ ბაგრატუნსა და კარის მფლობელ მუშეღს შორის). ქართლის ერისთავის — იოანე მარუშისძის რჩევით იშვილა ბაგრატი (შემგომ ბაგრატ III). ვინაიდან აფხაზეთის მეფე თეოდოსს შვილი არ ჰყავდა აფხაზეთი გადადიოდა მისი დის შვილის (ბაგრატის) ხელში. ასევე ბაგრატს ეკუთვნოდა თავისი მამის — გურგენის სამფლობელო. დავითის გარდაცვალების შემდეგ ტაო-კლარჯეთიც ბაგრატს დარჩებოდა და ქართული სამეფო-სამთავროები ერთ სამეფოდ გაერთიანდებოდა. დავით III-ის სამხედრო ნაწილები ხშირად მონაწილეობდნენ ბიზანტიის იმპერიის შინა თუ გარე ბრძოლებში. 979 დავით III დაეხმარა იმპერატორ ბასილ II-ს ბარდა სკლიაროსის აჯანყების ჩაქრობაში. ამისათვის იმპერიის ხელისუფლებამ მას გადასცა „ზემონი ქუეყანანი საბერძნეთისანი“ სამმართველოდ მისი სიცოცხლის მანძილზე. ამ ტერიტორიის დიდი ნაწილი დავით III-ს თვითონ უნდა გაეთავისუფლებინა მაჰმადიანთაგან. ჩანს, დავით III-ს იმედი ჰქონდა, რომ შემოერთებულ ქვეყნებს ერთიან საქართველოს სამეფოს უანდერძებდა. ძირითადად ამ სურვილით უნდა იყოს გაპირობებული 988 დავით III-ის ლაშქრის ბრძოლა ბასილ II-ის წინააღმდეგ აჯანყებულ ბარდა ფოკას მხარეზე. აჯანყების დამარცხების გამო დავით III იძულებული გახდა პატიება ეთხოვა იმპერატორისათვის და აღუთქვა, რომ გარდაცვალების შემდეგ მისი სამფლობელო იმპერიას გადაეცემოდა. მიუხედავად ამ მარცხისა, დავით III განაგრძობდა ბრძოლას ქართული და სომხური მიწების გასათავისუფლებლად მაჰმადიან მფლობელთაგან. დავით III-თან ერთად იბრძოდნენ მისი მოკავშირეები — ქართველთა მეფე ბაგრატ II, სომეხთა მეფეები — ანისის მეფე გაგიკ I, ვანანდის მეფე აბასი. 993 წელს დავითმა მარვანიდთა დიარბაქრის საამიროსგან მანაზკერტი დაიპყრო. 997 ალყა შემოარტყა ხლათს. 998 დავით III-ის წინააღმდეგ ადარბაგადანის რავადიდებმა კოალიციური ლაშქრობა მოაწყვეს, რომლის ამირა მამლან I (988–1000) ბრძოლაში ორჯერ დამარცხდა, უკანასკნელი მარცხი მან ცუმბში, არჭეშთან ახლოს იგება.<ref></ref> დავით III-ის გარდაცვალების შემდეგ, მისი მემკვიდრეობა ბიზანტიის იმპერატორმა, ბასილ II-მ შეიერთა, რაც მომავალში საბაბი გახდა ბიზანტია-საქართველოს შორის ხანგრძლივი დაპირისპირებისა\n\n==ლიტერატურა==\n\n*\n\n==სქოლიო==\n\n\n\nკატეგორია:გარდაცვლილი 1001\nკატეგორია:ტაო-კლარჯეთის სამეფოს ბაგრატიონები\nკატეგორია:ქართველი კურაპალატები", "url": "https://ka.wikipedia.org/wiki/დავით_III", "length": 3592}
{"id": "3392", "title": "ამჰარული ენა", "text": "'''ამჰარული ენა''' – ამჰარელთა ენა, მიეკუთვნება სემიტურ ენებს. ოფიციალური ენის სტატუსი აქვს ეთიოპიაში. \n\n== ზოგადი ცნობები ==\n\n* '''მოლაპარაკეთა რაოდენობა''': 18 მლნ.\n* '''ენის კოდი''': am \n* '''სახელწოდება''': am - Amharinya; en - Amhara; eo - Amhara \n* '''დამწერლობა''': ეთიოპიური \n\nდიალექტური განსხვავებები უმნიშვნელოა. ლიტერატურული ენა ჩამოყალიბდა შოანური დიალექტის ბაზაზე.\n\n== სტატუსი ==\n\n'''ოფიციალური ენა: '''\n\n* ეთიოპია\n\n'''გავრცელების არეალი''':\n\nგავრცელებულია ეთიოპიის ცენტრალურ და სამხრეთ რეგიონებში. \n\n== გრამატიკა ==\n\nდამწერლობა XIX საუკუნიდან მარცვლოვან ეთიოპიურ ანბანზეა. სიტყვათა რიგი წინადადებაში ფიქსირებულია, შემასმენელი ბოლოში დგას. პირველი ცნობილი ჩანაწერები (“სამხედრო სიმღერები”) XIV საუკუნით თარიღდება.\n\n== ლექსიკა ==\n\n'''ფრაზები და სიტყვები'''\n\n* გამარჯობა - Teanastëllën\n* კეთილი იყოს თქვენი მობრძანება - Selam\n* გმადლობთ - Amesegënallô; Betam amesegënallô\n* კი / არა - Ow; Awo / Yelem; Aydelem; Aye\n* გეთაყვა - Ibakkih; Ibakkish; Ibakkwon\n* ნახვამდის - Debna yisenbëtu; Teanastëllën\n\n'''რიცხვები'''\n\n* 1 - and, 2 - hulát, 3 - sost, 4 - arat, 5 - ammist, 6 - siddist, 7 - sábat, 8 - simmint, 9 - zát'áññ, 10 - asir\n\n== ლიტერატურა ==\n\n=== გრამატიკა ===\n* Afevork Ghevre Jesus (1911). ''Il verbo amarico''. Roma.\n* Amsalu Aklilu & Demissie Manahlot (1990). ''T'iru ye'Amarinnya Dirset 'Indet Yale New!'' (An Amharic grammar, in Amharic)\n* Anbessa Teferra and Grover Hudson (2007). ''Essentials of Amharic.'' Cologne: Rüdiger Köppe Verlag.\n* Appleyard, David (1994). ''Colloquial Amharic''. Routledge \n\n=== ლექსიკონები ===\n* Guidi, I. (1940). ''Supplemento al Vocabolario amarico-italiano.'' (compilato con il concorso di Francesco Gallina ed Enrico Cerulli) Roma.\n* Kane, Thomas L. (1990). ''Amharic–English Dictionary.'' (2 vols.) Wiesbaden: Otto Harrassowitz.  \n* Leslau, Wolf (1976). ''Concise Amharic Dictionary.'' (Reissue edition: 1996) Berkeley and Los Angeles: University of California Press.  \n\n== რესურსები ინტერნეტში ==\n\n\n*Selected Annotated Bibliography on Amharic by Grover Hudson at the Michigan State University website.\n*US State Dept. FSI Amharic course\n\nკატეგორია:ამჰარული ენა", "url": "https://ka.wikipedia.org/wiki/ამჰარული_ენა", "length": 2118}
{"id": "3393", "title": "ტაგალური ენა", "text": "'''ტაგალური ენა''' — იგივე ტაგალოგი, ტაგალების ენა. მიეკუთვნება ავსტრონეზიული ოჯახის ინდონეზიურ ჯგუფს . \n\n* '''მოლაპარაკეთა რაოდენობა''': >17 მლნ\n* '''ენის კოდი''': tl \n* '''სახელწოდება''': tl - Filipino, Pilipino, Tagalog; en - Tagalog; eo - Filipina, Tagaloga \n* '''დამწერლობა''': ლათინური \n\nტაგალური ენა კოლონიამდელ პერიოდში ასრულებდა ტომთაშორისი, შემდეგ ერთაშორისი ურთიერთობის ენის ფუნქციას, ესპანურ-ამერიკული 400-წლიანი კოლონიზაციის პერიოდში გამოიყენებოდა ესპანურ და ინგლისურ ენებთან ერთად. მე-20 საუკუნის დასაწყისიდან მან საერთოეროვნული როლი მიიღო და 1959 წელს ეწოდა ფილიპინური ენა (პილიპინო). 1973 წლიდან ფილიპინების ერთ-ერთი ოფიციალური ენაა (ინგლისურთან ერთად).\n\n== სტატუსი ==\n'''ოფიციალური ენა: '''\n\n* ფილიპინები - ინგლისურთან ერთად.\n\n'''გავრცელების არეალი''':\n\nენის გავრცელების არეალი თავდაპირველად იყო კუნძულ ლუსონის ცენტრალური და სამხრეთი რაიონები, შემდეგ იგი გავრცელდა სხვა კუნძულებზეც. ენის ტერიტორიული დიალექტები ძირითადად ემთხვევა ტაგალების განსახლებას პროვინციების მიხედვით.\n\n== ლექსიკა ==\n'''ფრაზები და სიტყვები'''\n\n* გამარჯობა - Halo; Mabuhay; Kumust?\n* კეთილი იყოს თქვენი მობრძანება - Mabuhay; Tuloy po kayo\n* გმადლობთ - Salamat; Maraming salamat\n* კი / არა - Opo / Hindi po\n* გეთაყვა - Paki; Pakikuha; Pakikunin\n* ნახვამდის - Adyos po; Paalom na po\n\n'''რიცხვები'''\n\n* 1 - isá, 2 - dalawá, 3 - tatló, 4 - ápat, 5 - limხ, 6 - ánim, 7 - pitó, 8 - waló, 9 - siyám, 10 - sampû\n\nკატეგორია:ტაგალური ენა", "url": "https://ka.wikipedia.org/wiki/ტაგალური_ენა", "length": 1416}
{"id": "3394", "title": "ორომო (ენა)", "text": "'''ორომო''' — მოძველებული გალა, ერთ-ერთი ქუშიტური ენა. \n\n== ზოგადი ცნობები ==\n\n* '''მოლაპარაკეთა რაოდენობა''': >17 მლნ \n* '''ენის კოდი''': om \n* '''სახელწოდება''': om, en - Oromo, Galla; eo - Oroma \n* '''დამწერლობა''': ეთიოპური \n\nდამწერლობა ორომოს ენაზე შეიქმნა 1977 წელს ეთიოპიურის საფუძველზე. ძირითადად 4 დიალექტი აქვს: ტულამა, ბორანა, ბარარეტა, ვაატა. დამწერლობა ეთიოპურია. \n\n== სტატუსი ==\nამ ენაზე გამოდის პერიოდიკა, ხორციელდება სწავლება დაწყებით სკოლებში, წარმოებს რადიომაუწყებლობა.\n\n==გავრცელების არეალი==\n\nიგი გავრცელებულია აღმოსავლეთ აფრიკაში, ეთიოპიის სამხრეთში და კენიის ჩრდილოეთში. \n\n== ლექსიკა ==\n'''ფრაზები და სიტყვები'''\n\n* გამარჯობა - Ashshaamad’d’a\n* კეთილი იყოს თქვენი მობრძანება - Simad'd'a\n* გმადლობთ - Ulfaad'd'a; Maharaba\n* გეთაყვა - Si kadada\n\n'''რიცხვები'''\n\n* 1 - tokko, 2 - lama, 3 - sadii, 4 - afur, 5 - shan, 6 - ja?a, 7 - torba, 8 - saddeet, 9 - sagal, 10 - kud'a\n\n==რესურსები ინტერნეტში==\n* BBC Learning English Afaan Oromoo\n*Online Oromo – Qubee Dictionary\n*Voice of America news broadcast in Oromo.\n*Oromo Federalist Democratic Movement (OFDM) website contains many articles written in Oromo and audio.\n*PanAfriL10n page on Oromo \n*HornMorpho : software for morphological analysis and generation of Oromo (and Amharic and Tigrinya) words\n*500 Word Oromo Dictionary\n*Oromo – Daily News\n*Google Translate adds 24 languages, includes Afaan Oromo, Tigrinya\n\nკატეგორია:ორომო (ენა)", "url": "https://ka.wikipedia.org/wiki/ორომო_(ენა)", "length": 1406}
{"id": "3395", "title": "აზერბაიჯანული ენა", "text": "thumb|[[არაბული ანბანი]]თ შესრულებული ერთ-ერთი [[წიგნი]]ს ნიმუში (ჩრდილოეთი ირანი, იგივე სამხრეთი აზერბაიჯანი)\n'''აზერბაიჯანული ენა''' (თვითსახელრქმევა ლათინური ანბანით Azərbaycan dili, კირილური ანბანით Азәрбајҹан дили) — თურქულ ენათა სამხრეთდასავლურ ჯგუფს მიეკუთვნება და წარმოადგენს სახელმწიფო ენას აზერბაიჯანის რესპუბლიკაში. ასევე არის დაღესტანის (რუსეთი) ერთ-ერთი ოფიციალური ენაც. გარდა ამისა, აზერბაიჯანული ენა არის ყველაზე მნიშვნელოვანი თურქული ენა ირანის ისლამური რესპუბლიკაში. ასევე გავრცელებულია აზერბაიჯანელებით კომპაქტურად დასახლებულ ადგილებში საქართველოში (ქვემო ქართლი).  \n\nერთ-ერთი ძველი თურქული ენაა. ალთაური ენების ოჯახის თურქულის შტოს ოღუზურ ჯგუფს მიეკუთვნება. ამასთანავე გააჩნია ყივჩაღური არეალის ენების თვისებები. მორფოლოგიური წყობით აზერბაიჯანული ენა სინთეზური და აგლუტინაციურია. ლექსიკა შედგება ძირითადად ირანული და არაბული სიტყვებისაგან. ფონეტიკამ განიცადა სპარსული ენის გავლენა<ref>''Ширалиев М. Ш.'' Азербайджанский язык // Языки мира: Тюркские языки. — <abbr>М.</abbr>, 1996.</ref>. \n\nXX საუკუნის მანძილზე აზერბაიჯანული დამწერლობა ოთხჯერ შეიცვალა. დღესდღეობით აზერბაიჯანელები სარგებლობენ სამი სახის დამწერლობით: არაბული ირანში, ლათინური აზერბაიჯანში და კირილური დამწერლობა დაღესტანში (რუსეთი). თანამედროვე აზერბაიჯანული ენა ჩამოყალიბდა ბაქოსა და შამახის დიალექტების საფუძველზე.\n\nაზერბაიჯანულად მოლაპარაკეთა რაოდენობა — 25-30 მილიონ ადამიანს შეადგენს.\n\n== სახელწოდების შესახებ ==\n\n=== სახელწოდების პრობლემა ===\nthumb|upright=1.5|თურქული ანბანის ვარიანტები\nდღესდღეობით აზერბაიჯანულად წოდებულ ენას წარსულში სხვადასხვა სახელით იცნობდნენ. თუმცა ეს პრობლემა არც დღესაა საბოლოოდ გადაჭრილი. 1936 წლამდე მას ბევრი უმართებულოდ „თათრულ ენას“ უწოდებდა (იხ. თათრული ენა). 1989 წლიდან ამ ენას მონაცვლეობით ხან „აზერბაიჯანულ-თურქულს“ (Azərbaycan Türkcəsi), ხან „აზერბაიჯანის თურქულ ენას“ (Azərbaycan Türk dili), ხანაც თურქულს (Türkcə, Türki) უწოდებდნენ. \n\n1990 წლიდან მოყოლებული სახელწოდება „აზერბაიჯანული“ (Azərbaycanca), „თურქული ენა“ (Türk dili), „აზერული“ (Azərice), ან უბრალოდ „აზერი“ თანაარსებობენ. ირანში ამ ენას შემდეგნაირად მოიხსენიებენ და წერენ; آذربایجان دیلی‎ Azərbaycan dili და آذربایجانجا‎ Azərbaycanca. სახელწოდებას „აზერი თურქული“ (Azəri Türkcəsi) გამოიყენებენ თურქეთელი თურქოლოგები. თავად აზერბაიჯანელები თავის მშობლიურ ენას თურქულს, აზერის, ან აზერბაიჯანულ-თურქულს უწოდებს.\n\nშესადარებლად შეგიძლიათ იხილოთ სტატიები თურქული ენა და თურქული ენები.\n\n=== რუსეთის მიერ კავკასიის გაერთიანებამდე ===\nსეფევიდების დროს აზერბაიჯანულ ენას სხვადასხვანაირად უწოდებდნენ როგორც ადგილობრივები, ასევე უცხოელები. მას უწოდებდნენ ყიზილბაშურსა და თურქმენულს<ref>Ildiko Beller-Hann The Oghuz split: the emergence of Turc Ajämi as a written idiom // Materialia Turcica. — С. 114—129.</ref>. პორტუგალიელები იმ დროს უწოდებდნენ ''turquesco,'' დანარჩენი ევროპელები და ირანელების უმრავლესობა კი - თურქულსა და თურქის. \n\nრუსეთის იმპერიაში რევოლუციამდე ყველა თურქულ ენას, მათ შორის აზერბაიჯანულსაც უწოდებდნენ „თათრულ ენებს“. XVIII და XIX საუკუნეებში ამიერკავკასიაში მყოფი რუსი ავტორები აზერბაიჯანულ ენას ერთიან აღნიშვნას არ აძლევენ. მაგალითად, ი. გერბერის (დაახლოებით 1690-1734) თანახმად, აზერბაიჯანული აღინიშნება როგორც „თათრული თურქულის ნარევით“<ref>Керимов Э. А. Из истории этнографического изучения Азербайджана в русской науке (XV — первая четверть XIX в.) // Азербайджанский этнографический сборник. Вып. 1. — Баку: Изд-во АН Азербайджанской ССР, 1964. — С. 202—204, 210, 217.</ref>.\n\n=== XIX საუკუნე ===\n1836 წელს „კავკასიაში რუსული ქონების მიმოხილვაში“, არა მხოლოდ ტერმინი „თათრული ენა“, არამედ „მუსულმანური ენა“ გამოიყენება<ref>Керимов Э. А. Очерки истории этнографии Азербайджана и русско-азербайджанских этнографических связей. — М.: Элм, 1985. — С. 33.</ref>. ასევე გვხვდება „ამიერკავკასიური თათრული“<ref>''Садыхов М.'' М. Ф. Ахундов и русская литература. — Баку: Язычы, 1986. — С. 135.</ref>. XIX საუკუნის პირველი ნახევრიდან იყენებენ სხვა დეფინიციას „ადერბეიჯანულს“. პირველად ტერმინი „აზერბაიჯანული ენა“ მეცნიერულად დაასაბუთა და გამოიყება აღმოსავლეთმცოდნემ და სანქ-პეტერბურგის უნივერსიტეტის აღმოსავლური ენების ფაკულტეტის პირველმა დეკანმა მირზა კეზემბეკმა<ref>Гусейнов Г. Из истории общественной и философской мысли в Азербайджане XIX века. — Азербайджанское гос. изд-во</ref>.\n\nXIX საუკუნის რუსულენოვან ლიტერატურაში აღინიშნება, რომ აზერბაიჯანული ენის სახელი ასოცირდება სპარსეთის პროვინციასთან.\n\nXIX საუკუნის მეორე ნახევარში იზრდება სახელმძღვანელოების გამოცემა მშობლიურ ენაზე, რომელსაც ადგენდნენ აზერბაიჯანელი საგანმანათლებლო მოღვაწეები. მათ ნამუშევრებში სხვადასხვა ფორმებში გამოიყენება სახელწოდება „ადერბეიჯანული“. 1852 წელს გამოიცა „აზერბაიჯანული ზმნისართის თათრული ქრესტომატია“ (შეადგინა პოეტმა ვაზეჰმა და ტიფლისის გიმნაზიის აღმოსავლური ენის მასწავლებელმა ივ. გრიგორიევმა)<ref>Ениколопов И. К. Поэт Мирза-Шафи. — Б.: Издательство Азербайджанского филиала Академии наук СССР, 1938. — С. 70—71.</ref>, 1859 წელს დაიწერა და 1861 წელს გამოიცა პეტერბურგში „თათრულ-აზერბაიჯანული ზმნისართის სახელმძღვანელო“  (შეადგინა აღმოსავლური ენების მასწავლებელმა მირზა აბულგასან ვეზიროვმა)<ref>История Азербайджана. — Баку: Изд-во АН Азербайджанской ССР, 1960. — Т. 2. — С. 331.</ref>.\n\nამ პერიოდში აზერბაიჯანული ინტელიგენციის წარმომადგენლები იწყებენ მსჯელობას ენის სახელწოდების ჭეშმარიტებაზე. 1891 წელს გაზეთში „კასპი“ ჟურნალისტი მამედ აღა შახტახტინსკი უარყოფს სახელოწოდებას „თათრები“ და გამოდის შეთავაზებით, რომ ამიერკავკასიელი მუსულმანების ენას ეწოდოს „ადერბაიჯანული“<ref name=\":0\">Сумбатзаде А. С., 1990, с. 281—283.</ref>. გაზეთ „ქეშქულის“ გამომცემელი ტიფლისის კადეთთა კორპუსის მასწავლებელი ჯამალ ეფენდი უნსიზადე მიმართა თხოვნით რუსულ ხელისუფლებას მისცენ უფლება გამოსცეს გაზეთი „აზერბაიჯანი“. ამის ხსნიდა შემდეგნაირად, რომ ამიერკავკასიის ძირეული მუსლიმი მოსახლეობა საუბრობს აზერბაიჯანულად, რომელიც განსხვავდება თათრული ენისგან, რომელზეც საუბრობენ ყირიმის და ყაზანის თათრები, ხოლო სპარსულად და არაბულად საუბრობს მოსახლეობის მცირე ნაწილი<ref name=\":0\" />.  \n\n1899 წელს ბაქოში გამოიცა ნ. ნარიმანოვის წიგნი „თურქულ-აზერბაიჯანული ენის მოკლე გრამატიკა და სინტაქსი“. \n\n=== XX საუკუნე ===\nXIX — XX საუკუნეების დასაწყისში გამოიყენებოდა სახელწოდება აზერბაიჯანულ-თათრული ენა, მაგრამ შემდგომ ის შეიცვალა ტერმინებით: თურქული, აზერბაიჯანულ-თურქული და აზერბაიჯანული<ref>ТАТАРСКИЕ ЯЗЫКИ — Литературная энциклопедия: Алфавитная часть</ref>. 1918 წლის 27 ივნისს აზერბაიჯანის დემოკრატიული რესპუბლიკის სახელმწიფო ენად გამოცხადდა „თურქული ენა“, მაგრამ მაღალჩინოსანი მინისტრები ყოველთვის არ იყენებდნენ ამ სახელწოდებას თავის დოკუმენტებში<ref>Азербайджанская Демократическая Республика (1918-1920). Законодательные акты (Сборник документов). — Баку: Изд-во «Азербайджан», 1998. — С. 201</ref>. \n\nაზცესკოს დეკრეტში, რომელიც ეხებოდა „სახელმწიფო დაწესებულებების ნაციონალიზაციას“, ასევე აზრევკომის ბრძანებულებაში აზერბაიჯანის სსრ საქმის წარმოებაშიკომიტეტის აზერბაიჯანულ ენაზე ოფისის მუშაობის ორგანიზებაზე მითითებულია „თურქული ენა“<ref>Декреты Азревкома 1920-1921 гг: сборник документов. — Баку: Азебайджанское гос. изд-во, 1988. — С. 458—459.</ref>. 1921 წლის აზერბაიჯანის სსრ კონსტიტუციაში არაფერია ნათქვამი ენის შესახებ<ref name=\":1\">Хрестоматия по истории отечественного государства и права: форма государственного единства в отечественной истории XX века / сост. О. И. Чистяков, Г. А. Кутьина. — М.: Изд-во Юрайт, Высшее образование, 2009. — С. 93—108.</ref>, მაგრამ კონსტიტუციის 1931 და 1935 წლების ვარიანტებში ფიგურირებს „თურქული“<ref>Вариантные заимствования турок ~ тюрк и их лексическое обособление в русском языке (К становлению обобщающего имени тюркоязычных народов) // Тюркологический сборник 1972. — М.: Наука, 1973. — С. 128—130, прим..</ref>. ნამიერკავკასიის სოციალისტური ფედერაციული საბჭოთა რესპუბლიკის 1922 წლის კონსტიტუციაში (გერბისა და დროშის განყოფილებაში)<ref name=\":1\" /> მოხსენებულია ეს სახელწოდება. რაც შეეხება აკადემიურ ლიტერატურას, დიდ საბჭოთა ენციკლოპედიასა (1926) და პატარა საბჭოთა ენციკლოპედიაში ფიგურირებს ორი სახელწოდება - „აზერბაიჯანული“ და „აზერი“<ref>Большая Советская Энциклопедия. — 1-е изд.. — <abbr>М.</abbr>, 1926. — Т. I. — С. 665.</ref>.\n\nგამომდინარე იქიდან, რომ ოფიციალურ დოკუმენტებში ფიგურირებდა სახელწოდებები, რომლებიც მიუთითებდნენ რესპუბლიკის სახელწოდებაზე (მაგალითად „აზერბაიჯანი სსრ მოქალაქე“), მაგრამ ამასთანავე ენასთან და ერთან დაკავშირებით გამოიყენებოდა სახელწოდებები „თურქული“ და „თურქი“. შესაბამისად ეს ქმნიდა სინონიმურ სირთულეებს სოციალისტური ეროვნების ერთიანი სახელის შექმნაზე. ამგვარი ერთგვაროვანობის მისაღწევად, ხალხისა და ენის აღსაწერად, მიმართეს სიტყვა კომბინაციებსა და კომპოზიტებს. 1936 წლის  სსრკ-ს კონსტიტუციის პროექტის განხილვასთან დაკავშირებით განხილულ იქნა საბჭოთა კავშირის ხალხთა და ეროვნების სახელების ეთნონიმიკური ტერმინოლოგია. ამ ფონზე, სხვა სახელწოდებებთან ერთად, ოფიციალური სახელწოდება იყო „აზერბაიჯანული ენა“<ref>Благова Г. Ф. Вариантные заимствования турок ~ тюрк и их лексическое обособление в русском языке (К становлению обобщающего имени тюркоязычных народов) // Тюркологический сборник 1972. — М.: Наука, 1973. — С. 128—130, прим..</ref>. ამერიკელი ისტორიკოსი ''ოდრი ალტშტადტი'' თვლის, რომ ასეთი გადაწყვეტილების მიზეზი იყო საბჭოთა პოლიტიკა სსრკ თურქ ხალხთა დიფერენციაცია თურქეთის ხალხებისგან მათ საზღვრებს მიღმა და მათ შორის<ref>Audrey L. Altstadt Soviet Culture Wars in Azerbaijan: The Campaign for \"Proletarian\" Literature // Turkish Studies Association Bulletin. — Т. 2, № 2. — С. 2.</ref>. ენციკლოპედია ირანიკას ავტორების მოსაზრებით ენა ოფიციალურად გადაირქვა თურქულიდან აზერბაიჯანულზე სტალინის ბრძანებით. თვითონ ენციკლოპედია ირანიკა ენას უწოდებს „''Azeri Turkish''“ (აზერბაიჯანული თურქული) ან უბრალოდ „''Azeri“'' (აზერი)<ref>AZERBAIJAN viii. Azeri Turkish</ref>.\n\nდიდი რუსული ენციკლოპედიის თანახმად, 1939 წლამდე აზერბაიჯანულ ენას ერქვა „თურქული ენა“ ან „აზერბაიჯანის თურქული ენა“<ref>Большая Российская Энциклопедия. — <abbr>М.</abbr>, 2005. — Т. I. — С. 270.</ref>. აზერბაიჯანის 1937 წლის სსრ კონსტიტუცია სახელმწიფო ენად აცხადებს „აზერბაიჯანულ ენას“ (აქამდე კონსტიტუციაში არარსებობდა სტატია სახელმწიფო ენის შესახებ)<ref>Сборник законов Азербайджанской ССР 1938-1966. — Баку: Азербайджанское гос. изд-во, 1966. — Т. 1. — С. 26.</ref>. იგივეა ნათქვამი აზერბაიჯანის სსრ 1978 წლის კონსტიტუციაში<ref>Конституция (Основной закон) Азербайджанской Советской Социалистической Республики. — Баку: Азернешр, 1987. — С. 24.</ref>.\n\nაზერბაიჯანის ეროვნული ფრონტის მმართველობის წლებში ეროვნულ დონეზე მიმდინარეობდა პოლიტიკა სახელწოდება „აზერბაიჯანულის“ შეცვლა „თურქულზე“. 1992 წლის დეკემბერში პარლამენტმა მიითო კანონი სახელმწიფო ენისშესახებ, რომლის მიხედვითაც ენას ეწოდა არა აზერბაიჯანული, არამედ თურქული<ref>Азербайджан получил государственный язык - '''კომერსანტი'''</ref>. 1995 წელს მიღებული კონსტიტუციის თანახმად სახელმწიფო ენას ეწოდება აზერბაიჯანული<ref>აზერბაიჯანის რესპუბლიკის კონსტიტუცია</ref>. ტერმინი „თურქები“ აქამდე მიღებულია, როგორც საერთომიღებული სახელწოდება აზერბაიჯანული ენისა ირანში<ref name=\":2\">Turkic Peoples Of The World</ref>. თუმცა, სხვადასხვა ავტორები თვლიან, რომ ეს სახელწოდება ირანის აზერბაიჯანიდან იყო აღებული<ref name=\":2\" /><ref>The Caspian Region, Volume 1: A Re-Emerging Region - Moshe Gammer</ref>.\n\n== კლასიფიკაცია ==\n\n=== ზოგადი ცნობები ===\nდამწერლობა ირანის აზერბაიჯანში - არაბულ გრაფიკაზე, აზერბაიჯანის რესპუბლიკაში - ჯერ არაბული, 1929-39 წლებში - ლათინური, 1939-91 - სლავურიროვაბადი, აჲრჲუმიკირილური, ამჟამად კვლავ ლათინური. \n\n* '''მოლაპარაკეთა რაოდენობა''': 16 მლნ.\n* '''ენის კოდი''': az \n* '''სახელწოდება''': az - Azərbaycanca; en - Azeri; eo - Azerbajghana \n* '''დამწერლობა''': ლათინური, სლავური \n\nაზერბაიჯანული ენის დიალექტთა ჯგუფებია: აღმოსავლური (ყუბა, ბაქო, შემახა, მუღანი, ლენქორანი), დასავლური, ჩრდილოური (ნუხა, ზაქათალა, კახი) (ყაზახი, ყარაბაღი, კო), სამხრეთული (ნახიჩევანი, ორდუბადი, თავრიზი; აქვე შედის ერევნის კილოკავი). განსაკუთრებულ ჯგუფს შეადგენს კაშკაელთა, ავშართა (ირანი და ავღანეთი) და თარაქამათა (სომხეთი) დიალექტები. სალიტერატურო ენის საფუძვლად მიიჩნევენ შემახა-ბაქოს დიალექტს.\n\nდიალექტებს შორის განსხვავები ძირითადად ფონეტიკასა და ლექსიკას შეეხება. აზერბაიჯანულ ენაზე ლიტერატურა XIII ს-დან ვითარდება, მას საფუძვლად უდევს ბაქოს და შემახის დიალექტები.\n\n== სტატუსი ==\n\n'''ოფიციალური ენა: '''\n\n* აზერბაიჯანი \n\n'''გავრცელების არეალი''':\n\nგავრცელებულია აგრეთვე ირანის დასავლეთ აზერბაიჯანის და ჩრდილოეთ აზერბაიჯანის ოსთანებში, საქართველოში, რუსეთში.\n\n== აზერბაიჯანული დამწერლობის ნიმუშები ==\n\nნიმუშად გამოყენებულია ადამიანის უფლებათა დეკლარაციის პირველი მუხლი.\n\n\n\n== გრამატიკა ==\n\n== ლექსიკა ==\n\n'''ფრაზები და სიტყვები'''\n\n* გამარჯობა - Salam; Salam əleyküm - სალამ; სალამ ალეიკუმ\n* კეთილი იყოს თქვენი მობრძანება - Xoş gəlmişsən - ხოშ გელმიშსენ\n* გმადლობთ - Sağ ol; Çox sağ olun - საღ ოლ; ჩოხ საღ ოლუნ\n* კი / არა - Bəli / Yox - ბელი / იოხ\n* გეთაყვა - Xahiş edirəm; Zəhmət olmasa - ხაჰიშ ედირემ; ზეჰმეტ ოლმასა\n* ნახვამდის - Xudahafiz; Sağ olun - ხუდაჰაფიზ; საღ ოლუნ\n\n'''რიცხვები'''\n\n\n== ლექსიკონები ==\n* ჰაჯიევი ვ.ა., ალიევა გ.ა.: '''აზერბაიჯანულ-ქართული სასკოლო ლექსიკონი''' / საქართველოს სსრ იაკობ გოგებაშვილის სახელობის პედაგოგიური საზოგადოება - თბილისი, 1989.\n* მამედლი იმირ, ჰაჯიევი ვალეჰ: '''ქართულ-აზერბაიჯანული სასაუბრო''' - რუსთავი, 1997\n* '''მოკლე აზერბაიჯანულ-ქართული ლექსიკონი''': საშუალო სკოლებისათვის / [შემდგენლები: ა. მუსაევი, გ. თუშმალიშვილი ; რედ.: ნ. ჯანაშია] - თბ. : განათლება, 1987.\n* ჰაჯიევი ვალეჰ, ნასიბოვი ნასიბ: '''აზერბაიჯანულ-ქართული და ქართულ-აზერბაიჯანული ლექსიკონი''' / [რედ. იმერ მამედლი ; წინასიტყვაობა ავტ. ჰიდაი ეთორუჯოვი] - ბაქო-თბილისი, 1997.\n* მუსაევი ალი, ბაირამოვი ნოვრუზ: '''ქართულ-აზერბაიჯანული სასაუბრო ლექსიკონი''' / ალი მუსაევი, ნოვრუზ ბაირამოვი ; [რედ.: რუსუდან ბრეგვაძე, ელნურ ალიევი] - თბილისი, 2008 : შპს \"თბილისის სტამბა\".\n* '''ქართულ-აზერბაიჯანულ-სომხურ-რუსული სიხშირული ლექსიკონი''' თბილისი: უმცირესობათა საკითხების ევრ. ცენტრი: საქ. ჩეხთა სათვისტომო \"ზლატა პრაღა\",2006.\n\n== რესურსები ინტერნეტში ==\n* AZERI.org - Azerbaijan Literature and English translation\n* Закон Азербайджанской республики «О государственном языке в Азербайджанской Республике» \n\n== სქოლიო ==\n<references />\n\n \nკატეგორია:თურქული ენები\nკატეგორია:აზერბაიჯანის ენები\nკატეგორია:საქართველოს ენები\nკატეგორია:ირანის ენები", "url": "https://ka.wikipedia.org/wiki/აზერბაიჯანული_ენა", "length": 13921}
{"id": "3396", "title": "სებუანური ენა", "text": "სებუანური ენა — ფილიპინურ ენათა ჯგუფის ერთ-ერთი ბისაიური ენა (დანარჩენი ორია — პანაიანური და სამარული). \n\n== ზოგადი ცნობები ==\n\n* '''მოლაპარაკეთა რაოდენობა''': 16 მლნ \n* '''ენის კოდი''': ceb \n* '''სახელწოდება''': ceb — Cebuano; en — Visayan; eo — Cebua\n* '''დამწერლობა''': ლათინური \n\nსებუანური ენა ლიტერატურული ენაა, მასზე არსებობს მრავალფეროვანი მხატვრული ლიტერატურა და პუბლიცისტიკა, წარმოებს სწავლება, რადიო და ტელემაუწყებლობა. იგი იყენებდა ბისაიურ დამწერლობას, რომელიც XVIII ს-ის შუა წლებიდან შეცვალა ლათინურმა.\n\n== სტატუსი ==\n\n'''გავრცელების არეალი''':\n\nბისაიური ენების გავრცელების არეალია ფილიპინების არქიპელაგის ცენტრალური კუნძულები — სებუ, ნეგროსი, მასბატე, ლეიტე, მინდანაო და სხვები.\n\n== გრამატიკა ==\n\n…\n\n== ლექსიკა ==\n\n'''ფრაზები და სიტყვები'''\n\n* გამარჯობა — Maqayu\n* გმადლობთ — Salamat; Gracia\n* კი / არა — Oo / Dili\n* გეთაყვა — Palihog\n* ნახვამდის — Sige; Baybay\n\n'''რიცხვები'''\n\n* 1 — usá, 2 — duhá, 3 — tulú, 4 — upát, 5 — limá, 6 — unúm, 7 — pitú, 8 — walú, 9 — siyám, 10 — napúluq\n\n== რესურსები ინტერნეტში ==\n* Cebuano Dictionary\n* Cebuano English Searchable Dictionary \n* John U. Wolff, A Dictionary of Cebuano Visayan: Volume I\n\nკატეგორია:სებუანური ენა", "url": "https://ka.wikipedia.org/wiki/სებუანური_ენა", "length": 1170}
{"id": "3397", "title": "ჯუანური ენა", "text": "ჯუანური ენა, იგივე ჩჟუანური ან ჩუანური, ჩინეთის გუანსი-ჯუანის ავტონომიური რაიონში მცხოვრები ხალხის ჯუანების ენა. მიეკუთვნება ტაის ჯგუფის ენებს.\n\n== ზოგადი ცნობები ==\n\n* '''მოლაპარაკეთა რაოდენობა''': 15,5 მლნ\n* '''ენის კოდი''': za\n* '''სახელწოდება''': za - Saw Cueng; en - Juang; eo - Ghuanga\n* '''დამწერლობა''': ლათინური\n\nტანის ეპოქიდან (618-907) ჯუანური ენა იყენებდა დამწერლობას ჩინური იეროგლიფიკის საფუძველზე. 1955 წელს დამუშავდა დამწერლობა ლათინურ ანბანზე. ლიტერატურული ენის საფუძველია ჩრდილოური დიალექტები.\n\n== სტატუსი ==\n\n'''გავრცელების არეალი''':\n\nგავრცელებულია ჩინეთის გუანსი-ჯუანის ავტონომიურ რაიონში, აგრეთვე ჩინეთის მეზობელ პროვინციებში.\n\n== გრამატიკა ==\n\n…\n\n== ლექსიკა ==\n\n…\n\nკატეგორია:ჩინურ-ტიბეტური ენები\nკატეგორია:ტონური ენები\nკატეგორია:ჩინეთის ენები", "url": "https://ka.wikipedia.org/wiki/ჯუანური_ენა", "length": 764}
{"id": "3398", "title": "სინდჰი ენა", "text": "სინდჰური ენა (სინდჰი) მიეკუთვნება ინდოევროპული ოჯახის ინდურ ჯგუფს . \n\n\n== ზოგადი ცნობები ==\n\n\n* '''მოლაპარაკეთა რაოდენობა''': >15 მლნ\n* '''ენის კოდი''': sd \n* '''სახელწოდება''': sd, en - Sindhi; eo - Sinda \n* '''დამწერლობა''': არაბული, დევანაგარი \n\n\nლიტერატურული სინდური ენა ჩამოყალიბდა ვიჩოლის დიალექტის საფუძველზე. ლიტერატურა ვითარდება XVII-XVIII საუკუნეებიდან. დამწერლობა პაკისტანში - არაბულ გრაფიკაზე, ინდოეთში - დევანაგარიზე.\n\n\n== სტატუსი ==\n\n\n'''ოფიციალური ენა: '''\n\n* ინდოეთი - სხვა 15 ენასთან ერთად.\n\n\n'''გავრცელების არეალი''':\n\nგავრცელებულია პაკისტანის სინდის პროვინციაში (დედაქალაქი ყარაჩი), აგრეთვე ინდოეთის მაჰარაშტრის, გუჯარათისა და რაჯასტჰანის შტატებში. ორივე სახელმწიფოში გამოიყენება განათლების, კულტურისა და ლიტერატურის სფეროებში. \n\n\n== ლექსიკა ==\n\n\n'''ფრაზები და სიტყვები'''\n\n* გამარჯობა - Salam; Kehro hal aahei\n* კეთილი იყოს თქვენი მობრძანება - Khush amdeed\n* გმადლობთ - Mehrbani\n* კი / არა - Ha / Na; Ma\n* გეთაყვა - Mehrbani\n* ნახვამდის - Khoda haliz\n\n\n''' რიცხვები'''\n\n* 1 - heku, 2 - bba, 3 - te:, 4 - cha: re, 5 - panja, 6 - ch'a, 7 - sata, 8 - at', 9 - nawa, 10 - ddaha\n\n== რესურსები ინტერნეტში ==\n\n* Sindhi Language Authority\n* Sindhi Dictionary \n* Type in Sindhi online \n* \n* Wals.info\n* Sindhi computing resources at world's first Sindhi website by Majid Bhurgri (Arabic script)\n* Sindhi computing resources at TDIL (Arabic script) \n* Sindhi computing resources at TDIL (Devanagari script) \n\nკატეგორია:სინდჰი ენა", "url": "https://ka.wikipedia.org/wiki/სინდჰი_ენა", "length": 1439}
{"id": "3399", "title": "ექვთიმე თაყაიშვილი", "text": "'''ექვთიმე სიმონის ძე თაყაიშვილი''' (''წმინდა ექვთიმე ღვთისკაცი''; დ. 5 იანვარი<ref>ექვთიმე თაყაიშვილის დაბადების ზუსტი თარიღი 1tv.ge</ref>, 1862 [სხვა მონაცემებით 3 იანვარი, 1863], ლიხაური — გ. 21 თებერვალი, 1953, თბილისი) — ქართველი ისტორიკოსი, არქეოლოგი და საზოგადო მოღვაწე, საქართველოს მეცნიერებათა აკადემიის აკადემიკოსი (1946), პროფესორი (1918, 1945), თბილისის სახელმწიფო უნივერსიტეტის ერთ-ერთი დამფუძნებელი, საქართველოს დამფუძნებელი კრების წევრი, მართლმადიდებელი ეკლესიის წმინდანი. ცნობილია როგორც 1921–1945 წლებში საფრანგეთში გატანილი საქართველოს საგანძურის დამცველი, რის გამოც კონსტანტინე გამსახურდიამ „საქართველოს მეჭურჭლეთუხუცესი“ უწოდა.\n\n==ბიოგრაფია ==\n===განათლება===\nმინი|მარცხნივ|ამონარიდი მეტრიკულიდან <br />„ჩყჲბ წელს, იანვრის 5“\nროგორც ექვთიმე თაყაიშვილი თავის ავტობიოგრაფიაში იგონებდა, „მატრიკის მიხედვით, დავბადებულვარ 1863 წლის 5 იანვარს, მაგრამ შესაძლოა ამაზე ერთი წლით უწინ მაინც უნდა ვიყო დაბადებული, ვინაიდან ჩვენში მეტრიკას მონათვლისას ადგენდნენ ხოლმე“<ref>თაყაიშვილი ე., „რჩეული ნაშრომები“, ტ. I, 1968, გვ. 182</ref>. მისი მამა, აზნაური სვიმონ ნიკოლოზის ძე თაყაიშვილი რუსეთის იმპერიის ჯარში მსახურობდა — ოსმალეთის იმპერიასთან საზღვრის მცველ ერთ-ერთ რაზმს მეთაურობდა მდინარე ჩოლოქზე და სათანადო „კორდონის უფროსად“ იწოდებოდა. ექვთიმეს დედა, ნინო, თავად გიტული ნაკაშიძის ასული იყო. ექვთიმეს ჰყავდა და ლისა და ძმები: ნიკო და ვარლამი.\n \nმეტისმეტად მკვირცხლსა და დაუდეგარ ექვთიმეს სამი წლისას მარცხი შემთხვევია. ექვთიმე თაყაიშვილი იხსენებს: „ბავშვობაში მე ცელქი ვყოფილვარ, სამი წლისა ხეზე გავსულვარ, გადმოვვარდნილვარ და მარჯვენა ფეხი მომიტეხია“. ფეხის ადრევე დაზიანების გამო ექვთიმე მთელი ცხოვრების მანძილზე ხელჯოხზე დაყრდნობით დადიოდა, მაგრამ მაინც ჩქარი სიარული უყვარდა.\n\nმშობლები ექვთიმეს დაბადების შემდეგ მალე გარდაიცვალნენ. ბავშვების აღზრდაზე ზრუნავდნენ ბებია, დაქვრივებული მამიდა, უფროსი და და სიძე, რომელიც ობოლი ცოლისძმების მეურვედ დანიშნეს. მეურვეს სურდა ექვთიმე სოფლის მწერლად გაემწესებინა, რაც იმდროისთვის რამდენამდე შემოსავლიანი საქმე იყო, მაგრამ ექვთიმემ თავისი გაიტანა და 7 წლისამ სწავლა გააგრძელა ჯერ ოზურგეთის სამაზრო სასწავლებელში. აქ მას ეპისკოპოს გაბრიელ ქიქოძის ძმა სიმონი ასწავლიდა. სკოლაში ექვთიმემ გაიცნო ნიკო მარი. შემდგომში ეს ნაცნობობა დიდ მეგობრობაში გადაიზარდა. მესამე კლასში სასწავლებელი საქალაქოდ გადააკეთეს და პროგრამა შეცვალეს, ამიტომ ექვთიმეს სასწავლებლის დასრულება ფოთში მოუხდა. შემდეგ  თაყაიშვილი შევიდა ქუთაისის პროგიმნაზიის მეორე კლასში, იქიდან კი ქუთაისის კლასიკურ გიმნაზიაში, მეხუთე კლასში. გიმნაზიაში სწავლის დროს მუდმივ ხელმოკლეობას განიცდიდა და მოწაფეთა მომზადებით იღებდა შემოსავალს. ექვთიმე ერთ-ერთი მოწინავე მოწაფე იყო და ვერცხლის მედლით დაამთავრა გიმნაზია 1883 წელს. სწავლა ექვთიმემ პეტერბურგის უნივერსიტეტში გააგრძელა. როგორც თვითონ წერდა: \n\n\n\n1887 წელს მან პეტერბურგის უნივერსიტეტის ისტორია-ფილოლოგიის ფაკულტეტი დაამთავრა ბერძნულ-ლათინურ ენათა განხრით. უნივერსიტეტში გატარებული ოთხი წელიწადი ექვთიმე თაყაიშვილმა ფრიად ნაყოფიერად გამოიყენა: აღიჭურვა იმ დროისათვის შესაფერისი ფართო ისტორიულ-ფილოლოგიური განათლებით და თან ქართველმცოდნეობაშიც „გატეხია ენა“. საუნივერსიტეტო კურსის დასრულების შემდეგ დროებით პეტერბურგში დარჩა და მეცნიერებათა კანდიდატის ხარისხი მიიღო.\n\n===სამეცნიერო და საზოგადოებრივი მოღვაწეობა===\nthumb|250პქ|ექვთიმე თაყაიშვილი ახალგაზრდობაში\n1887 წლის ოქტომბერში თბილისის ქართულ სათავადაზნაურო სკოლის დირექტორმა, ალექსი ჭიჭინაძემ ექვთიმე თაყაიშვილი მიიწვია ბერძნულ და ლათინურ ენების მასწავლებლად. მას განუწყვეტელი ბრძოლა ჰქონდა კავკასიის სამოსწავლო ოლქის სამმართველოსთან, რადგან მათ თვალში სკოლა ქართული ნაციონალიზმის და ანტირუსული მიმართულების ბუდე იყო. ამავდროულად ასწავლიდა ლათინურს, ბერძნულს, ისტორიასა და გეოგრაფიას თბილისის სხვადასხვა სკოლებში.  1889 წელს, იგი წერა-კითხვის გამავრცელებელ საზოგადოებაში გამგეობის წევრად შეიყვანეს. პარალელურად აქვეყნებდა  ძველ ხელნაწერთა აღწერილობებს გაზეთ ივერიაში. ექვთიმე თაყაიშვილის პირველ სამეცნიერო ნაბიჯებს მტკიცე ნიადაგი მოუმზადა ისტორიკოსმა დიმიტრი ბაქრაძემ, რომელსაც ექვთიმე შეხვდა გიმნაზიაში მასწავლებლობის დაწყებიდან ერთ წელიწადში. 1889 წელს მათ ერთად დააარსეს საქართველოს საეგზარქოსო მუზეუმი. ისინი ხშირად ერთად მოგზაურობდნენ საქართველოს სხვადასხვა კუთხეებში, ერთად ეძებდნენ, კრებდნენ ძველ ქართულ საეკლესიო წიგნებს, ნივთებს, ხელნაწერებს, სწავლობდნენ და აბინავებდნენ მუზეუმში, მუშაობდნენ საქართველოს ეკლესიის ისტორიის შედგენაზე. \n\n===არქეოლოგიური ექსპედიციები===\n====1889 წელი –  პირველი აქეოლოგიური ექსპედიცია====\n\n17 თებერვალს იგი დიმიტრი ბაქრაძესთან ერთად მცხეთაში იმოგზაურა, 18 წლლის ახალგაზრდამ მაშინ დიდი გამოცდილება მიიღო. სვეტიცხოველში საინტერესო ხელნაწერები აღმოჩნდა, საყურადღებო წიგნებს მიაკვლიეს მრევლიშვილების ოჯახშიც. მცხეთიდან ექსპედიციამ 58 ხელნაწერი და 50 სიგელ-გუჯარი წაიღო. შეგროვებული მასალები საეკლესიო მუზეუმის მცველს, თედო ჟორდანიას ჩააბარეს. შემდეგ, ზაფხულში, თაყაიშვილი პედაგოგიური მივლინებით იმყოფებოდა სურამში. მოიარა იტრია, ზემო ჭალა და სხვა ახლო-მახლო ადგილები. ახალგაზრდა მეცნიერმა მღვდელ სუხიაშვილის ოჯახში მიაგნო 973 წელს იოანე ბერას მიერ გადაწერილ სახარებას, რომელიც სამეცნიერო ლიტერატურაში პარხლის ოთხთავის სახელწოდებითაა ცნობილი. 1890 წელს, დიმიტრი ბაქრაძის გარდაცვლაების შემდეგ, ექვთიმე თაყაიშვილის ჟორდანიასთან კონფლიქტის გამო საეკლესიო მუზეუმს ჩამოშორდა. \n\n\n\nთაყაიშვილმა შეისწავლა და გამოიკვლია „პარხლის სახარება“. ამას მოჰყვა შატბერდული „მოქცევაი ქართლისაის“ ახლებური წაკითხვა და დათარიღება. 1891 წელს ექვთიმე თაყაიშვილმა გამოსცა „ახალი ვარიანტი წმ. ნინოს ცხოვრებისა ანუ მეორე ნაწილი ქართლის მოქცევისა“. 1906 წელს მან გამოსცა „ქართლის ცხოვრების“ მარიამ დედოფლისეული ვარიანტი, რომლს ხელნაწერი დიმიტრი ბაქრაძეს ჰქონდა აღმოჩენილი. საქართველოს ადრეული ისტორიისთვის უმნიშვნელვანესი იყო მის მიერ აღმოჩენილი „ხელმწიფის კარის გარიგების“ ხელნაწერი. ეს ხელნაწერი ექვთიმემ ქართლში მოგზაურობის დროს გაპარტახებულ სახლში იპოვა. 1920 წლის მაისში თბილისის უნივერსიტეტის გამომცემლობამ „ხელმწიფის კარის გარიგება“ მისი გამოკვლევით და წინასიტყვაობით გამოსცა. ასევე გამოსცა „სიბრძნე ბალავარისა“ (1895), „მელის წიგნი (1899), „თიმსარიანი“ (1903), მეცნიერულად აღწერა „აბდულმესიანის“, „თამარიანის“, „ვისრამიანის“, „ამირანდარეჯანიანის“, „როსტომიანის“, „ქილილა და დამანას“, „რუსუდანიანის“, „ომანიანის“, თეიმურაზ I თხზულებათა, თეიმურაზ ბატონიშვილის რუსთველოლოგიური შენიშვნებისა და სხვათა მრავალთა ხელნაწერები.\n\nუდიდესი მნიშვნელობა ენიჭება ექვთიმე თაყაიშვილის მიერ აღმოჩენილ „ვეფხისტყაოსნის“ ძველ ხელნაწერებს. მან თავი მოუყარა 17 ხელნაწერს, რომელთა შორის ზოგი მეტად საყურადღებო იყო, როგორც ვარიანტებით, ისე მხატვრობით; საერთოდ კი 24 ხელნაწერის შესახებ მოკრიბა ცნობები. ექვთიმე თაყაიშვილის მიერ თავმოყრილ „ვეფხისტყაოსნის“ ხელნაწერთა შორის უძველესი იყო 1646 წლის, რომელიც ვინმე კორინთელისაგან შეიძინა, ასევე მეფე გიორგი XI-ისათვის 1680 წელს მისი მდივნის მიერ გადაწერილი „ვეფხისტყაოსანი“. ეს ხელნაწერი გამოირჩევა თავისი მოხატულობით. ექვთიმე თაყაიშვილის დიდი დამსახურებაა გადარჩენა პელაგია წერეთლისეული „ვეფხისტყაოსნისა“, რომელიც სიუჟეტური მინიატურებით იყო დასურათებული.\n\n1892 წელს ექვთიმე თაყაიშვილი ილია ჭავჭავაძეს განჯიდან თბილისში ნიკოლოზ ბარათაშვილის ნეშტის გადმოსვენებაში ეხმარებოდა. მალე ექვთიმეს რედაქტორობით „წერა-კითხვის გამავრცელებელმა საზოგადოებამ“ გამოსცა ნიკოლოზ ბარათაშვილის თხზულებათა პირველი სრული კრებული. 1894 წლის ზაფხულში იმყოფებოდა ახტალაში და სწავლობდა ეკლესიებზე შემორჩენილ ქართულ წარწერებს<ref>Е. Такаишвили, «Грузинския надписы Ахталы», Сборник материалов для описания местностей и племен Кавказа, вып 29, 1901 г. ст. 138</ref>. ექვთიმე სათავადაზნაურო სკოლაში ლათინურის გარდა უკვე ისტორიასა და გეოგრაფიასაც ასწავლიდა. 1894 წელს დირექტორის ადგილი გათავისუფლდა და ექვთიმეს გიმნაზიის ხელმძღანელობა შესთავაზეს. მისი ხელმძღვანელობით სკოლა რვაწლიან გიმნაზიად გადაკეთდა და 1894-1904 წლებში სწორედ ის განაგებდა თბილისის ქართულ სათავადაზნაურო გიმნაზიას, ყოველი საზაფხულო არდადეგების დროს კი აწარმოებდა არქეოლოგიურ გამოკვლევებს. 1895 წელს მან ილია ჭავჭავაძის ჩარევით ცოლად შეირთო ივანე პოლტორაცკის ასული ნინო. მათი მეჯვარეები ოლღა გურამიშვილი და ილია წინამძღვრიშვილი იყვნენ. ექვთიმეს მეუღლეს დიდი მამულები ჰქონდა ოქროყანასა და მთაწმინდაზე, სადაც ექვთიმეს ხშირად უყვარდა დასვენება.\n\n====პირველი არქეოლოგიური ექსპედიცია სამხრეთ საქართველოში====\n \n\nექვთიმე თაყაიშვილმა სამგზის იმოგზაურა სამხრეთ საქართველოში.  პირველ ასეთ ექსპედიციაში ექვთიმე თაყაიშვილთან ერთად მონაწილეობდნენ არქიტექტორი სიმონ კლდიაშვილი და ფოტოგრაფი ალექსანდრე მამუჩიშვილი. ახალციხისა და ახალქალაქის მაზრების ზოგ ძეგლთან ერთად მაშინ მათ გამოიკვლიეს არტაანის ოკრუგის ძეგლები და ოლთისის ოკრუგის ნაწილი. კლდიაშვილმა და თაყაიშვილმა ამ მოგზაურობის შედეგად შეადგინეს ადრინდელი შუა საუკუნეების ქართული ხუროთმოძღვრების ერთ–ერთი უმთავრესი ნიმუშის, ბანას, რეკონსტრუქციის პროექტი, რომლის მიხედვით კლდიაშვილმა ააშენა თავად-აზნაურობის ბანკის შენობა.\n\n1904 წელს მან დატოვა სამსახური სათავადაზნაურო გიმნაზიაში და იმისთვის, რათა შემოსავალი ჰქონოდა, ისტორიას ასწავლიდა ჯერ თბილისის ქალთა პირველ, შემდეგ კი მეექვსე გიმნაზიაში.\n\n====მეორე არქეოლოგიური ექსპედიცია სამხრეთ საქართველოში====\n \n\nექსპედიციის წევრები იყვნენ არქიტქტორი ანატოლი კალგინი და მოყვარული ფოტოგრაფი ედუარდ ლიოზენი. ამ მოგზაურობის დროს ექვთიმე თაყაიშვილმა ინახულა და აღწერა თორთუმის ხეობის ზემო წელში მდებარე ექექის ტაძარი, ამ ტაძრის სამხრეთით მდებარე სოფელ სოხროთის ტაძარი, ოთხთა ეკლესია, პარხალი და სხვა მნიშვნელოვანი ძეგლები. ამ არქეოლოგიური ექსპედიციების შედეგების მნიშვნელოვანი ნაწილი გამოიცა პარიზში, 1930-იანი წლების მეორე ნახევარში. \n\nსაქართველოს სამეცნიერო-კულტურულ ცხოვრებაში მნიშვნელოვანი წვლილი შეიტანა 1907 წელს ექვთიმე თაყაიშვილის თაოსნობით დაარსებულმა საქართველოს საისტორიო და საეთნოგრაფიო საზოგადოებამ, რომლის მიზანი საქართველოს ისტორიის, მისი ხალხის ყოფა-ცხოვრების, ხელოვნების ძეგლების შესწავლა იყო. საზოგადოების თავმჯდომარე თავად ექვთიმე თაყაიშვილი იყო 1921 წლამდე. საისტორიო და საეთნოგრაფიო საზოგადოებამ ფართო და ნაყოფიერი მუშაობა გაშალა. მრავალმხრივმა სამეცნიერო საქმიანობამ დიდი პოპულარობა მოუტანა საზოგადოებას. საზოგადოებამ შეაგროვა არქეოლოგიური და ეთნოგრაფიული ნივთები, ხელნაწერები, ეკლესია-მონასტრების კედლებიდან გადმოღებული 73 ძველი ფრესკის პირი. ექვთიმე თაყაიშვილმა დააფუძნა ორი სამეცნიერო სერია „ძველი საქართველო“ და „საქართველოს სიძველენი“. იგი თავად იყო ამ სერიების ტომების შემდგენელი.\n\n1908 წელი – ახლად დაარსებულმა საისტორიო და საეთნოგრაფიო საზოგადოებამ მოაწყო თავისი პირველი არქეოლოგიურ მოგზაურობას. ექსპედიციის წევრები ექ. თაყაიშვილი და არისტო ქუთათელაძე გაემგზავრნენ სოფ. ატენში და გაეცნენ ადგილობრივ სიძველეებს.\n\n1909 წელი – საისტორიო და საეთნოგრაფიო საზოგადოების თავმჯდომარე ექვთიმე თაყაიშვილი და საზოგადოების ხაზინადარი ალექსანდრე სარაჯიშვილი ესტუმრნენ ქ. გორსა და ქართლის შემდეგ სოფლებს: ახალქალაქი, დოესი, ოთარაშენი, მეჯვრისხევი, იკორთა, ხელთუბანი, კასპი, ლამისყანა, ოძისი, ქსოვრისი, მუხრანი. შეკრიბეს მრავალი სიგელ–გუჯარი და რამდენიმე ხელნაწერი. აღნიშნული ექსპედიცია იმით იყო მნიშვნელოვანი, რომ მან ქართულ სოფლებში სხვადასხვა სიძველის დიდძალი რაოდენობით არსებობა დაადასტურა და საისტორიო–საეთნოგრაფიო საზოგადოება დააყენა ფართომასშტაბიან ექსპედიციათა მოწყობის აუცილებლობის წინაშე: „საჭიროა მთელი საქართველოს მოვლა და ამ ძვირფასი საუნჯის პატრონობა, დღევანდელ პირობებში ადვილად შესაძლოა ეს დაუფასებელი საუნჯე სამუდამოთ დაიღუპოს“<ref>„ძველი საქართველო“, ტ. III, 1913-14, განყ. მესამე, გვ. 54</ref>. ამავე წელს სამსონ ფირცხალავასთან და მიხაკო წერეთელთან ერთად იმოგზაურა ძირულას ხეობაში, ბორსა და უბისაში, იქ მიმდინარე არქეოლოგიური გათხრების შესასწავლად.\n\n====არქეოლოგიური ექსპედიცია ლეჩხუმ-სვანეთში====\n \n\nხელმძღვანელი ექვთიმე თაყაიშვილი, წევრები: სიმონ კლდიაშვილი, დიმიტრი ერმაკოვი (ფოტოგრაფი) და ივანე ნიჟარაძე. მოგზაურობა დააფინანსა საზოგადოების წევრმა და მისმა მეცენატმაპეტრე თუმანიშვილმა. ექსპედიციამ შეისწავლა სვანეთისა და ლეჩხუმის ქრისტიანული კულტურის ძეგლების დიდი ნაწილი, ფოტოგრაფიულად გადაიღო სოფლების საერთო ხედები, ისტორიული ძეგლები, ხელოვნების ნიმუშები, შეგროვილ იქნა დიდძალი სამუზეუმო მასალა. ექსპედიციის დროს შეკრებილი მასალა წარწერათა და სიძველეთა მოკლე აღწერილობის სახით გამოიცა პარიზში 1937 წელს – „არქეოლოგიური ექსპედიცია ლეჩხუმ–სვანეთში 1910 წელს“. სვანეთის სიძველეთა შესწავლას ექვთიმე თაყაიშვილი მიჰყავს ორ მნიშვნელოვან დასკვნამდე: 1) ,,წინათ ფიქრობდნენ, სიმრავლე ჯვარ–ხატებისა და ხელნაწერებისა, რომელნიც სვანეთში იყო..., აიხსნებოდა იმით, რომ სვანეთში ეზიდებოდენ... ამ ნივთებს შესანახად და გადასარჩენად განადგურებისაგან მტერთა შემოსევის დროს. ეჭვი არ არის, ამასაც ადგილი  ჰქონდა, მაგრამ ჩვენის დაკვირვებით, ცხრა მეათედი ჯვარ–ხატებისა  თვით სვანეთშია დამზადებული. ამას მოწმობს სვანიზმები წარწერებისა, გვარები შემკვეთელებისა და ოქრომჭედელთა“; 2) ძველი სასაფლაოებიდან  ამოღებული და სოფლის ეკლესიებში დაცული მრავალი არქეოლოგიური ნივთი ნათლად მოწმობს, რომ „არქეოლოგიურმა გათხრამ სვანეთში დიდი შედეგები უნდა მოგვცეს“. თაყაიშვილი მონაწილეობდა ვანის აკროპოლისის გათხრებში. ექვთიმე თაყაიშვილის ნაშრომს „მასალები კავკასიის არქეოლოგიისათვის“ მაღალი შეფასება მისცა რუსეთის საიმპერატორო არქეოლოგიურმა საზოგადოებამ. 1911 წლის 28 მარტს იგი აღნიშნული საზოგადოების დიდი ოქროს მედლით დაჯილდოვდა.\n\n====არქეოლოგიური ექსპედიცია გურია-სამეგრელოსა და იმერეთში====\n1913 წლის ექსპედიციაში ექვთიმე თაყაიშვილს თან ახლდა ფოტოგრაფი თეოდორე კიუნე. გურიაში მათ შეისწავლეს შემოქმედის მონასტერი, ხოლო იმერეთში – ხონი და ვანი. ექსპედიციას მიზნად ჰქონდა, ფოტოგრაფიულად გადაეღო ისტორიული ძეგლები და ხელოვნების ნიმუშები, გასცნობოდა ეკლესიათა მოხატულობას. ექსპედიცია აგროვებდა სხვადასხვა სამუზეუმო ნივთს, არქეოლოგიურ და ეპიგრაფიკულ მასალას, ხატების, ჯვრებისა და სხვა საეკლესიო ნივთების წარწერებს, სიგელ–გუჯრებსა და ხელნაწეთა მინაწერებს. ამ ღონისძიებას დიდი დახმარება აღმოუჩინა ყოვლად სამღვდელო გურია–სამეგრელოს ეპისკოპოსმა ლეონიდემ. ექვთიმე თაყაიშვილი გაეცნო სამეგრელოს ძირითად ეკლესიებსა და მონასტრებს. ექსპედიციის შედეგებს მან თავი მოუყარა ნაშრომში – ,,არხეოლოგიური მოგზაურობიდან სამეგრელოში“. ამ წელსვე ექვთიმე თაყაიშვილი, თეოდორ კიუნე და საისტორიო–საეთნოგრაფიო საზოგადოების მდივანი სერგი გორგაძე შიომღვიმის მონასტერს ეწვივნენ. ექსპედიციამ გადაიღო მნიშვნელოვან სიძველეთა ფოტოები და შეადგინა შიო მღვიმელის საფლავზე აგებული ტაძრის გეგმა. ამავე წელს ექვთიმე თაყაიშვილმა საისტორიო და საეთნოგრაფიო საზოგადოების წევრთან – არქიმანდრიტ ლაზარისთან (ლეჟავა) ერთად მოინახულა დავითგარეჯის მონასტერი. წლის დასასრულს ექვთიმე გაემგზავრა ქუთაისს, საიდანაც მდიდარი არქეოლოგიური და ეთნოგრაფიული მასალა ჩამოიტანა.\n\n====მესამე არქეოლოგიური ექსპედიცია სამხრეთ საქართველოში====\n \n\nყველაზე ნაყოფიერი და განსაკუთრებული მნიშვნელობის მქონე არქეოლოგიური მოგზაურობა ექვთიმე თაყაიშვილის ექსკურსიათა შორის. ექვთიმე თაყაიშვილს ახლდნენ: ხუროთმოძღვრები – ანატოლი კალგინი და ილია ზდანევიჩი, მხატვრები – დიმიტრი შევარდნაძე, მიხეილ ჭიაურელი და ლადო გუდიაშვილი. ექსპედიციამ შეისწავლა ხახულის მონასტერი, თორთომის ციხე, ექექისა და სოხთოროთის ტაძრები, ქართული ხუროთმოძღვრების უმნიშვნელოვანესი ძეგლები – ოშკი, იშხანი, პარხალი, ოთხთა ეკლესია და სხვ. ექსპედიციის მიერ ჩამოტანილი მასალები საფუძვლად დაედო ძველი ქართული ხუროთმოძღვრების გამოფენას 1920 წელს. ამ ექსპედიციის მნიშვნელობა მარტოოდენ მისი შედეგებით როდი განისაზღვრება. რამდენიმე თვის შემდეგ ეს მხარე კვლავ თურქეთმა ჩაიგდო ხელთ და ქართველი სპეციალიტებისთვის იგი მრავალი წლის მანძილზე მიუწვდომელი გახდა. სინტერესოა ერთი დეტალიც: ექვთიმე თაყაიშვილმა ექსპედიციიდან დაბრუნების შემდეგ სთხოვა ქართულ ეკლესიას, გაეგზავნათ სასულიერო პირები ტაოს ქართული მონასტრების სამეთვალყურეოდ. ეკლესიამ დააკმაყოფილა ეს თხოვნა და იქ საკუთარი სახსრებით 1 ბერი და 2 მორჩილი გაგზავნა.\n\n\n\n====არქეოლოგიური ექსპედიცია რაჭაში====\n\n\nექვთიმე თაყაიშვილს თან ახლდა ფოტოგრაფი თეოდორ კიუნე. 1919 წლის ზაფხულში აღწერა რაჭის ერთი ნაწილი: ნიკორწმინდა, ბეთლევი, ჭელიშის მონასტერი, აგარა, ხოტევი, ამბროლაური, ბარაკონის ეკლესია, სორი. მომდევნო წლის ზაფხულში ექვთიმემ მოინახულა რაჭის თითქმის ყველა სოფელი, სადაც კი ძველი ეკლესია და საეკლესიო ნივთები ეგულებოდა. ეს სოფლებია: ბუგეული, მიქაწმინდა, ქედისუბანი, ხონჭიორი, ონი, გლოლა, ღები, ჭიორა, მრავალძალი, სხვავა. აღწერეს ისტორიული ძეგლები, ხელოვნების ცალკეული ნიმუშები, წარწერები. გაკეთდა სიძველეთა ფოტოფიქსაცია. შეკრებილი მასალის კვლევითი ანგარიში გამოქვეყნდა ექ. თაყაიშვილის გარდაცვალების შემდეგ, მისი დაბადების 100 წლის იუბილესთან დაკავშირებით.\n\n===მოღვაწეობა პირველი რესპუბლიკის პერიოდში===\nthumb|300პქ|ექვთიმე თაყაიშვილი საქართველოს დამფუძნებელი კრების წევრებს შორის\n1910-იანი წლებში ექვთიმე თაყაიშვილი მონაწილეობდა საქართველოს მართლმადიდებელი ეკლესიის ავტოკეფალიისთვის მებრძოლთა რიგებში. 1917 წელს, ავტოკეფალიის აღდგენის შემდეგ თაყაიშვილმა უარი განაცხადა საკათალიკოსო საბჭოს წევრად არჩევაზე.  ექვთიმე თაყაიშვილი იყო საქართველოს ეროვნულ-დემოკრატიული პარტიის ერთ-ერთი დამფუძნებელი 1917 წელს. ამავე წლის ნოემბერში მონაწილეობდა საქართველოს ეროვნული საბჭოს მუშაობაში. დიდია ექვთიმე თაყაიშვილის ღვაწლი თბილისის სახელმწიფო უნივერსიტეტის დაარსებაში. იგი ივანე ჯავახიშვილთან ერთად იმთავითვე იყო არჩეული „ქართული უნივერსიტეტის საზოგადოების“ კომისიაში. უნივერსიტეტი 1918 წლის 26 იანვარს გაიხსნა. ექვთიმე თაყაიშვილი უნივერსიტეტის ერთ-ერთი პირველი პროფესორი იყო. 1918 წლის 21 მაისს თბილისის უნივერსიტეტის საბჭომ ექვთიმე თაყაიშვილს მიანიჭა დოქტორის სამეცნიერო ხარისხი. იგი სამ სალექციო კურსს უძღვებოდა. ერთი პირველკურსელთათვის იყო და მოიცავდა საქართველოს სიძველეთმცოდნეობის შესავალს. ამასთან ერთად მეცნიერი კითხულობდა ეპიგრაფიკას და საქართველოს საეკლესიო ისტორიას, იყო არქეოლოგიის კათედრის გამგე.\n\nმისი ხელმოწერა დაფიქსირებულია საქართველოს დამოუკიდებლობის აქტზე. თაყაიშვილის წინადადება იყო, რომ საქართველოს უმაღლესი საკანონმდებლო ორგანოსთვის რესპუბლიკის საბჭო ეწოდებინათ, თუმცა უმრავლესობამ ეს აზრი არ გაიზიარა და ტერმინი პარლამენტი ამჯობინა. 1919-1921 წლებში იგი იყო საქართველოს დემოკრატიული რესპუბლიკის დამფუძნებელი კრების წევრი ეროვნულ-დემოკრატიული პარტიიდან. ამ პარტიამ სულ 8 მანდატი მიიღო. 1919 წლის 18 მარტს თაყაიშვილი არჩეული იქნა კრების თავმჯდომარის მოადგილედ, იყო განათლების კომისიის წევრი. 1919 წლის 22 ივლისს მას დაევალა ეკლესია-მონასტრების მდგომარეობისა და სიძველეების აღწერა. თაყაიშვილა სიძველეების აღწერასთან ერთად, მდიდარი ფოტომასალა შეაგროვა. თაყაიშვილი მთავრობისგან ითხოვდა ეკლესიისთვის მიწების დაბრუნებას, ფოტოების გამოცემას ალბომის სახით, ეკლესიების მოვლა-პატრონობას, ხოლო წირვა-ლოცვისას გამოუყენებელი სიძველეების დაბინავებას მუზეუმებში. 1920 წლის არჩევნების შემდეგ თაყაიშვილი კვლავ აირჩიეს დამფუძნებელი კრების წევრად. იყო წევრი სატერიტორიო კომისიისა, რომელსაც სომხეთ-საქართველოს სადავო ტერიტორიების საკითხის შესწავლა ევალებოდა.\n\n===ემიგრაცია (1921-1945)===\nბოლშევიკური რუსეთის წითელი არმიის მიერ საქართველოს ანექსიის შემდეგ, 1921 წლის 11 მარტს, ექვთიმე თაყაიშვილმა საქართველოს პირველი რესპუბლიკის ხელისუფლების სხვა წარმომადგენლებთან ერთად საქართველო დატოვა. მიუხედავად იმისა, რომ ეროვნულ-დემოკრატიული პარტიის კომიტეტმა მის წევრებს აუკრძალა ემიგრირებულ მთავრობასთან თანამშრომლობა, რამდენიმე ეროვნულ-დემოკრატი მაინც აღმოჩნდა ემიგრაციაში და მათ შორის იყო ექვთიმე თაყაიშვილიც. გახიზნულმა მთავრობამ თან წაიღო საქართველოს განძის ისტორიულად განსაკუთრებით ღირებული ნაწილი. მასში შედიოდა თბილისის მუზეუმების ძვირფასეულობა: ოქრო-ვერცხლის ხატები და თვალ-მარგალიტით მოოჭვილი სხვა საგანძური, ძვირფასი ხელნაწერები, ზუგდიდის დადიანისეული სასახლის განძეულობა, გელათისა და მარტვილის სამონასტრო ქონება, თბილისის სასახლის განძეულობა, ბორჯომის სასახლის ქონება და სხვა მრავალი. თაყაიშვილი და მისი მეუღლე არ აუშვეს გემ „ერნს რენანზე“, რომელზეც განძეულობა იყო, რადგან გემი სამხედრო იყო. ისინი სხვა გემით გაყვნენ ხომალდს კონსტანტინიპოლამდე, სადაც განძეულობა გადატანილი იქნა გემზე „ბიენ ჰოა“. ექვთიმე თაყაიშვილი ამ გემზე დაუშვეს. ისინი ტუნისის გავლით ჩავიდნენ მარსელში. მარსელში მოხდა განძეულობისგან სამუზეუმო მნიშვნელობის მქონე ქონების გამოყოფა და 39 დაბეჭდილი ყუთი შენახულ იქნა ბანკში. \n\nთაყაიშვილი დასახლდა თავდაპირველად პარიზში, ვიქტორ ჰიუგოს პროსპექტზე, სასტუმროში, სადაც ქართული დელეგაცია ცხოვრობდა. 1922 წლიდან გადავიდა ლევილში. თაყაიშვილი ემიგრაციაშიც რჩებოდა დამფუძნებელი კრების პრეზიდიუმის თავმჯდომარის მოადგილედ. მონაწილეობდა სხდომებსა და კონფერენციებში. არ უჭერდა მხარს შეიარაღებული აჯანყების მოწყობას. 1924 წლის სექტემბერში აგვისტოს აჯანყების ჩახშობის შემდეგ საქართველოს სსრ-ის ხელისუფლებამ მოახდინა მისი ქონების კონფისკაცია.<ref></ref> 1924 წლიდან ჩამოშორდა პოლიტიკურ საქმიანობას. საფრანგეთში იგი თითქმის მეოთხედი საუკუნის მანძილზე მოღვაწეობდა და განაგრძობდა ნაყოფიერ სამეცნიერო-კვლევით მოღვაწეობას. მისი აღიარების დასტური იყო ის, რომ იგი ჯერ პარიზის ნუმიზმატთა საზოგადოების (1922 წლის 4 თებერვალი), ხოლო შემდეგ საფრანგეთის სააზიო საზოგადოების (1925) ნამდვილ წევრად აირჩიეს. 1937-1939 წლებში თაყაიშვილი იყო მის მიერვე დაარსებული „ქართული კულტურული და საარქეოლოგიო მასალების გამოცემის ფონდის“ თავმჯდომარე. ამასთან, მისი სტატიები იბეჭდებოდა „ბიზანტიონში“, “Georgica-ში”, „ჟურნალ აზიატიკში“. 1928-31 წლებში შეადგინა ქართულ-ფრანგული ლექსიკონი, რომელის 55 რვეული შემდგომში საქართველოში ჩაიტანა. საფრანგეთში ექვთიმე უკიდურეს გაჭირვებაში ცხოვრობდა. მისი მდგომარეობა 1931 წელს კიდევ უფრო დაამძიმა მეუღლის გარდაცვლებამ. ამის შემდეგ ექვთიმე დროებით ბრიუსელში გადავიდ ასაცხოვრებლად. 1934 წელს მან ფეხი მოიტეხა.\n\nგანძის ცალკეული ექსპონატების ყიდვა სურდათ ევროპის სხვადასხვა მუზეუმებს, მაგრამ თაყაიშვილი ამაზე არ თანხმდებოდა. 1926 წელს ფილადელფიაში უნდა გამართულიყო საერთაშორისო გამოფენა აშშ-ის დამოუკიდებლობის 150 წლისთავის აღსანიშნავად. თაყაიშვილს შესთავაზეს, შეერჩია ექსპონატები გამოფენაზე მონაწილეობის მისაღებად, მაგრამ მან უარი განაცხადა. მან ასევე უარი განუცხადა ნიუ-იორკის მეტროპოლიტენ მუზეუმს მომინანქრებული ხატების მიყიდვაზე. ამ მუზეუმს უკვე შეძენილი ჰქონდა მინანქრების ერთი, ჯუმათის მონასტრიდან წამოღებული კოლქეცია რუსეთის ქალაქ ზვენიგოროდსკიდგან. ბრიტანეთის მუზეუმი ითხოვდა ახალგორის განძიდან ერთი ნივთის შეძენას და სანაცვლოდ პირობას დებდა, რომ გამოყოფდა სხვა ნივთების დაცვის თანხას და გამოსცემდა ალბომებს. თაყაიშვილმა ეს მოლაპარკებაც ჩაშალა. მან სასამართლოში მოიგო საქმე გრაფ ალექსანდრე ობოლენსკის ქვრივის, სამეგრელოს უკანასკნელი მთავრის ნიკოლოზ დადიანის ასულის, სალომე ობოლენსკაიას წინააღმდეგ. ამ უკანასკნელს პრეტენზია ჰქონდა ზუგდიდის მუზეუმიდან გატანილ განძეულობაზე. პროცესი შვიდ წელს გაგრძელდა.\n\nერთა ლიგის მიერ 1933 წელს საბჭოთა კავშირის ცნობამ მეტად უარყოფითი გავლენა იქონია საქართველოს  ემიგრანტული მთავრობის მდგომარეობაზე: მის ნაცვლად შეიქმნა „ქართული ოფისი“. რამდენადაც განძის ოფიციალურ მესაკუთრედ მანამდე საქართველოს ემიგრირებული მთავრობა ითვლებოდა, ამიერიდან განძი საფრანგეთმა დაისაკუთრა. გახსნილი იქნა ყუთები და განძეულობა მარსელიდან პარიზში გადაიტანეს. აქედან მოყოლებული თაყაიშვილი საფრანგეთის მთავრობისგან ითხოვდა, რომ განძი საქართველოს სსრ-სთვის გადაეცათ. 1938 წელს საფრანგეთმა დააბრუნა ხელნაწერები. საბოლოოდ კი ეს მეორე მსოფლიო ომის დასრულების შემდეგ გახდა შესაძლებელი. ჯერ კიდევ 1944 წლის ნოემბერში ექვთიმე თაყაიშვილი შეხვდა სსრკ-ს ელჩს საფრანგეთში ბოგომოლოვს, რომელსაც გააცნო განძთან დაკავშირებული ვითარება და შემწეობა სთხოვა, თანაც გადასცა ვრცელი მოხსენება გენერალ დე გოლის სახელზე. დე გოლმა განკარგულება გასცა საქართველოს საუნჯის დაბრუნების თაობაზე, რაც 1945 წელს განხორციელდა კიდეც.\n\n\n\n===ცხოვრების ბოლო წლები (1945-1953)===\nthumb|200px|ექვთიმე ღვთისკაცის ხატი\n1945 წლის 11 აპრილს ექვთიმე თაყაიშვილი საქართველოს განძით დატვრითული ამერიკული თვითმფრინავით თბილისში დაბრუნდა. იმავე წლის 15 აპრილს ექვთიმე თაყაიშვილი აღადგინეს პროფესორად თბილისის სახელმწიფო უნივერსიტეტის საქართველოს ისტორიის კათედრაზე, ხოლო 10 მაისს მიანიჭეს დამსახურებული პროფესორის წოდება. 1946 წლის 28 დეკემბერს იგი აირჩიეს საქართველოს მეცნიერებათა აკადემიის აკადემიკოსად. 1946 წელს ექვთიმე თაყაიშვილი საჯაროდ წარდგა თბილისის უნივერსიტეტის პროფესორ-მასწავლებელთა წინაშე მოხსენებით „ევროპაში ნახული ქართული ძეგლები და იქვე შეკრებილი ცნობები ქართული ძეგლების შესახებ“. მეტად მნიშვნელოვანია მის მიერ 1949 წელს სრული სამეცნიერო აპარატის თანხლებით გამოცემული სუმბატ დავითის ძის ქრონიკა ტაო-კლარჯეთის ბაგრატიონთა შესახებ. 1949 წლის 17 სექტემბერს სსრ კავშირის უმაღლესმა საატესტაციო კომისიამ დაუმტკიცა დოქტორის ხარისხი და პროფესორის წოდება.\n\n1951 წელს დააპატიმრეს ექვთიმეს შვილიშვილი ლიდა პოლტორაცკაია, ვისთან ერთადაც ცხოვრობდა ბინაში. 1952 წლის დასაწყისში გაათავისუფლეს უნივერსიტეტიდან „საკმარისი პედაგოგიური დატვირთვის უქონლობის გამო“ მეცნიერი 1953 წლის 21 თებერვალს, უკიდურეს გაჭირვებაში, გულის დამბლის შედეგად გარდაიცვალა. 24 თებერვალს უკანასკნელ გზაზე ვაკის სასაფლაომდე, მისი ნეშტი მხოლოდ ორმოცდარვა ადამიანმა გააცილა.\n\n==ხსოვნა==\nthumb|200პქ|ექვთიმე თაყაიშვილის ძეგლი თბილისში\n1963 წელს, დაბადებიდან 100 წლისთავთან დაკავშირებით, ექვთიმე თაყაიშვილის ნეშტი დიდუბის პანთეონში გადაასვენეს.\n\n1982 წლის 30 მაისს თაყაიშვილის მშობლიურ სოფელ ლიხაურში გაიმართა სახალხო დღესასწაული „ექვთიმეობა“, სოფლის ცენტრში გაიხსნა ექვთიმე თაყაიშვილის ძეგლი (მხატვარი ანზორ გომართელი, არქიტექტორი რობერტ გოგოლიშვილი). ექვთიმე თაყაიშვილის მუზეუმი მოეწყო მის უკანასკნელ საცხოვრებელ ადგილას, თბილისში, ვაშლოვანის ქუჩის 7 ნომერში. 1985 წელს რეჟისორმა რეზო თაბუკაშვილმა გადაიღო დოკუმენტური ფილმი მის შესახებ. 1987 წელს ლევილიდან თბილისში გადაასვენეს და მეუღლის გვერდით დაკრძალეს ნინო-პოლტორაცკაია-თაყაიშვილის ნეშტი. \n\n2000 წელს ექვთიმე თაყაიშვილი გადაასვენეს მთაწმინდის პანთეონში. 2002 წლის 17 ოქტომბერს საქართველოს მართლმადიდებელმა სამოციქულო ეკლესიამ ის წმინდანად შერაცხა და წმინდა ექვთიმე ღვთისკაცი უწოდა. 2010 წელს სოფელ ლიხაურის ცენტრში აშენდა ექვთიმე თაყაიშვილის მუზეუმი. 2013 წელი იუნესკოს ეგიდით ექვთიმე თაყაიშვილის საიუბილეო წლად გამოცხადდა<ref>ექვთიმე თაყაიშვილი, ერისკაცობის ეტალონი ამერიკის ხმა, კვირა, 20 იანვარი, 2013</ref> იმავე წელს საქართველოს პრეზიდენტმა მიხეილ სააკაშვილმა მას საქართველოს ეროვნული გმირის წოდება მიანიჭა. 2018 წელს გამოვიდა მხატვრული ფილმი ექვთიმე ღვთისკაცი.\n\nthumb|150პქ|საფოსტო მარკა ექვთიმე თაყაიშვილის გამოსახულებით\n\n\n\n==ბიბლიოგრაფია==\n*''სამი ისტორიული ხრონიკა : ქართულის მოქცევისა, სუმბატისა ბაგრატიონების შესახებ და მესხური დავითნისა'', ტფილისი, მესხიევის და პოლეტაევის სტამბა, 1890\n*''ქართლის ცხოვრება'', ტფილისი, 1906\n*''არხეოლოგიური მოგზაურობანი და შენიშვნანი'', ტფილისი 1907\n*''Христианские памятники. Москва 1909\n*''Les antiquités géorgiennes''. Société géorgienne d'histoire et d'ethnographie, Tiflis 1909\n*''ხელნაწერთა აღწერილობანი'', ტ. 1-4, 1902-1912\n*''საქართველოს სიძველენი'' ტ. 1-3, ტფილისი, 1899-1915, რედაქტორი\n*''არქეოლოგიური ექსკურსიები'', წგნ. 1-5, 1905-1915\n*''ძველი საქართველო'', ტ. 1-4, 1909-1915, რედაქტორი\n*''ხალხური სიტყვიერება'', ორტომეული, 1915-1918, რედაქტორი\n*''Album d'arquitecture géorgienne''. Éd. de l'Univ. de Tiflis, Tiflis 1924\n*''სომხით-საორბელოს ძეგლების წარწერები'', ნაწ. 1, 1929\n*''ქართული სიძველენი ევროპელ ანტიკვარებთან'', 1929\n*''პარიზის ნაციონალური ბიბლიოთეკის ქართული ხელნაწერები და ოცი საიდუმლო დამწერლობის ნიშანი'', 1933\n*''Georgian chronology and the beginning of the Bagratid rule in Georgia''. In: ''Georgica''. London, v.I, 1935\n*''მეფეთა და კათალიკოზთა სულთა მატიანე ნიკორწმინდის ხელნაწერში'', 1939\n*''1917 წლის არქეოლოგიური ექსპედიცია სამხრეთ საქართველოში'', თბილისი, საქართველოს მეცნიერებათა აკადემია, 1960\n*''რჩეული ნაშრომები'', ტ. 1, თბილისი, 1968\n\n==ლიტერატურა==\n\n\n*\n*\n*\n*\n*„ექვთიმე თაყაიშვილი 150“, საქართველოს ეროვნული მუზეუმი, თბ., 2013\n*''ლომთათიძე, გ.'', „ქართული კულტურის მემატიანე: ექვთიმე თაყაიშვილი“ — „საბჭოთა საქართველო“, თბილისი, 1990\n*''სურგულაძე, ა.'', ექვთიმე თაყაიშვილი — თბილისი, 1977\n*''კელენჯერიძე, ე.'', „აკადემიკოს ექვთიმე თაყაიშვილის არქივი“ — „მეცნიერება“, თბილისი, 1972\n*''მეგრელიძე, ი.'' „რუსთველოლოგები“, — თბილისი, 1970\n*''აფაქიძე, ა.'', „აკადემიკოსი ექვთიმე თაყაიშვილი“ — „მეცნიერება“, თბილისი, 1966\n*''კელენჯერიძე, ე.'', „აკადემიკოს ექვთიმე თაყაიშვილის შრომათა ბიბლიოგრაფია“ — საქართველოს სსრ მეცნიერებათა აკადემიის გამომცემლობა, თბილისი 1963\n*''მეტრეველი, რ., ბადრიძე, ი.'', „ექვთიმე თაყაიშვილი“ — თბილისი, 1962\n*''წერეთელი, მ.'' ექვთიმე თაყაიშვილი, ჟურნალი „ბედი ქართლისა“, N16, გვ. 8-12 — 1954 წ.\n\n==რესურსები ინტერნეტში==\n\n*\n*\n*„ექვთიმე თაყაიშვილის ღვაწლი საქართველოს ეკლესიის წინაშე“, გაზეთი „საპატრიარქოს უწყებანი“. 2003. წ.\n*ექვთიმე თაყაიშვილი.\n*ექვთიმე თაყაიშვილი გურიის რესპუბლიკის შესახებ\n*დოკუმენტური ფილმი „საქართველოს მეჭურჭლეთუხუსეცი“\n*რუსულენოვანი საიტი ექვთიმე თაყაიშვილის შესახებ \n\n==სქოლიო==\n\n\n\n\n\n\n\n\n\n\nკატეგორია:ოზურგეთის მუნიციპალიტეტში დაბადებულები\nკატეგორია:მთაწმინდის პანთეონში დაკრძალულები\nკატეგორია:ქართველი წმინდანები\nკატეგორია:XX საუკუნის ქრისტიანი წმინდანები\nკატეგორია:საქართველოს ეროვნული გმირები\nკატეგორია:საქართველოს მეცნიერებათა ეროვნული აკადემიის აკადემიკოსები\nკატეგორია:ქართველი ისტორიკოსები\nკატეგორია:ქართველთა შორის წერა-კითხვის გამავრცელებელი საზოგადოების წევრები\nკატეგორია:საქართველოს ეროვნული საბჭოს წევრები\nკატეგორია:საქართველოს დამფუძნებელი კრების წევრები\nკატეგორია:ქართველი პედაგოგები\nკატეგორია:ქართველები საფრანგეთში\nექვთიმე\nკატეგორია:საქართველოს საისტორიო და საეთნოგრაფიო საზოგადოების წევრები\nკატეგორია:საქართველოს სსრ მეცნიერებათა აკადემიის აკადემიკოსები", "url": "https://ka.wikipedia.org/wiki/ექვთიმე_თაყაიშვილი", "length": 28088}
{"id": "3401", "title": "ტაო-კლარჯეთის ბაგრატიონები", "text": "thumb|frameless|მარჯვნივ|მესხეთის (ზემო ქართლის) მხარეები VIII-X საუკუნეებში.<ref>[http://www.amsi.ge/istoria/pi/merCule5.pdf V. მესხეთის (ზემო ქართლის) მხარეები და ცნობები მის შესახებ გიორგი მერჩულის ძეგლში]. გვ. 296–399.</ref>\nIX საუკუნის დასაწყისში ტაო-კლარჯეთის ტერიტორიაზე დასაბამი მიეცა ბაგრატიონთა დინასტიას, ჩამოყალიბდა რა ტაოსა და კლარჯეთის საერისთავოები ქართლის სამხრეთ-დასავლეთით სომხეთის ბაგრატუნიანთა მთავრების შტოდან. მათ ბიზანტიის იმპერატორისგან მიიღეს კურაპალატის ტიტული და წამყვანი როლი შეასრულეს ერთიანი საქართველოს ჩამოყალიბებაში.\n\n\n\n\n\n\n\n\n\n\n\n\n\n== ქართლის ბაგრატიონები ==\n* 780-786 ადარნასე ბაგრატიონი;\n* 786-826/830 აშოტ I დიდი.\n\n==საისტორიო წყაროები==\nthumb|frameless|მარცხნივ|წმიდა მოწამე აშოტ კურაპალატი.\nthumb|frameless|მარჯვნივ|აშოტ I კურაპალატი ეკლესიის მოდელით ხელში. [[ოპიზა|ოპიზის იოანე ნათლისმცემლის სახელობის ეკლესიის]] რელიეფი, IX საუკუნის დასაწყისი. გამოფენილია [[სიმონ ჯანაშიას სახელობის საქართველოს მუზეუმი|სიმონ ჯანაშიას სახელობის საქართველოს მუზეუმში]]<ref>[https://nationalgeographic.ge/opizis-reliefi/ ოპიზის რელიეფი]. NATIONAL GEOGRAPHIC საქართველო.</ref>.\n;აშოტ I დიდი კურაპალატი\n\nტაო-კლარჯეთის ბაგრატიონთა დინასტიის მამამთავარი. იყო საქართველოს პირველი ბაგრატიონი ხელმწიფე, რომელიც აშოტ პირველი დიდის სახელითაა ცნობილი. იგი 786 წლიდან 813 წლამდე თბილისში იჯდა როგორც ერის მთავარი. \n\n810 წელს აშოტმა თბილისიდან განდევნა არაბები, მაგრამ 813 წელს არაბებმა ისევ დაიპყრეს თბილისი და აშოტ კურაპალატი იძულებული გახდა სამხრეთ საქართველოში გადასულიყო. აქ ქალაქი არტანუჯი სატახტო ქალაქად გამოაცხადა და აქედან  დაიწყო მისი მეფობა და თავგამოდებული ბრძოლა ქართული მიწების შემოერთებისა და განმტკიცებისათვის. 826 წელს სამხრეთ საქართველოსაც შემოესივნენ არაბები და მოღალატეების ხელშეწყობით აშოტ დიდი კურაპალატი არტანუჯის ტაძარში მოკლეს. მკვლელები, როგორც ჩანს, მოქიშპე ფეოდალური დაჯგუფების წარმომადგენლები იყვნენ. იგი წმიდანადაა შერაცხილი და მისი ხსენების დღეა ახალი სტლით 11 თებერვალი.<ref>ბარბაქაძე ლია, ჯიბის ცნობარი მართლმორწმუნე ქრისტიანისათვის. თბილის, 2013 წ.</ref>\n\n\n\nაშოტ კურაპალატს ჰყავდა სამი ვაჟი: ადარნასე, ბაგრატი და გვარამი და ერთი ქალი – ცოლი აფხაზთა მეფის თევდოსი I-ის (789–816) (მატ. ქართლ., გვ. 162.).\n\n\n\nაშოტ I-ის სიკვდილის შემდეგ სამეფო მის სამ ვაჟს: ადარნასეს, ბაგრატს და გუარამს შორის დაიყო.\n\n===ბაგრატ I კურაპალატის შტო===\nბაგრატი, რომელიც შუათანა ძე იყო, მამამისის აშოტის შემდეგ მიენიჭა კურაპალატის ბიზანტიური ტიტული.\n\n\nბაგრატ კურაპალატს ჰყავდა სამი ძე: დავითი, ადარნასე, მონაზნობაში არსენი (ადიშის სახარება) (†874, უშვილოდ) და აშოტ II (†885, უძეოდ), რომელთაგან კურაპალატის ბიზანტიური ტიტული მიენიჭა დავითს.\n\n\nდავითს ჰყავდა ერთადერთი ძე ადარნასე, შემდგომში ქართველთა მეფე ადარნასე II.\n\nადარნასეს ჰყავდა ოთხი ვაჟი: დავითი, ბაგრატი, აშოტი და სუმბატი და ორი ქალი: ცოლი აფხაზთა მეფის კონსტანტინე III-ის (871–912) და ცოლი აბას სპარაპეტისა, სომეხთა მეფის აშოტ I ბაგრატუნიანის ძმისა (ყარსის წარწერა).\nაშოტი შემდგომში აშოტ კურაპალატი მოხსენიებულია გრიგოლ ხანძთელის ცხოვრებაში.\n\n\n== ქვემო ტაოს ბაგრატიონები ==\n\n* 826/830/-876 : ბაგრატ I კურაპალატი. 826 წლიდან ტაო-კლარჯეთის მთავარი, კურაპალატი ~830 წლიდან<ref>ბაგრატ I კურაპალატი. საქართველოს ბიოგრაფიული ლექსიკონი, საქართველოს პარლამენტის ეროვნული ბიბლიოთეკა.</ref>;\n* 876-881 : დავით I კურაპალატი. ტაო-კლარჯეთის მთავარი, კურაპალატი 876 წლიდან;\n* 881-923 : ადარნასე II, კურაპალატი; ქართველთა მეფე 899 წლიდან;\n* 923-937 : დავით II, ქართველთა მეფე, მაგისტროსი;\n* 937-954 : აშოტ IV კურაპალატი. კურაპალატი, ქართველთა ზედა მთავარი (მერჩული);\n* 954-958 : სუმბატ I ერისთ. ერისთავი 951 (მერჩული); ანთიპატოს პატრიკი (იშხნის წარწერა), კურაპალატი 954 წლიდან;\n* 958-994 : ბაგრატ III, ერისთავთერისთავი, ხოლო მეფეთა შორის ბაგრატ II, რეგვანი, ქართველთა მეფე;\n* 994-1008 : გურგენ, მეფეთა მეფე 994 წლიდან, მაგისტროსი 1001;\n* 1008-1014 : ბაგრატ V ერისთავი; იგივე ბაგრატ II – აფხაზთა მეფე 978 წელს, ქართლის კურაპალატი 1001 წელს. იგივე ბაგრატ III ქართველთა მეფე, 1008 წლიდან 1014 წლამდე. აფხაზთა და ქართლის სამეფოების გამაერთიანებელი, საქართველოს პირველი მეფე (1008–1014).\n\n===ადარნასე I-ის შტო===\nადარნასე, რომელიც „ხელმწიფედ“ იხსენიება „გრიგოლ ხანძთელის ცხოვრებაში“, ჰყავდა სამი ძე: გურგენ I კურაპალატი, აშოტ II კეკელაჲ და სუმბატი.\n\n\n\n*გურგენს ენიჭება კურაპალატის ბიზანტიური ტიტული 881 წელს, ჰყავდა ორი ძე — ''ადარნასე'' და აშოტი.\n\n\nგ. მერჩული ადარნასეს შვილთა შორის იხსენიებს გურგენ კურაპალატს და სუმბატს, ხოლო აშოტ კეკელას, რომელიც გარდაიცვალა 867 წელს, არ იხსენიებს. მერჩულის სიტყვით, ამხდარა გრიგოლის წინასწარმეტყველება მოხსენებული ორი შვილის შესახებ და ისინი „მტრისაგან (ეშმაკისაგან) ფრიად იტანჯებოდეს“, მაგრამ განკურნებულან, როდესაც მამას გაუგზავნია იმჟამად უკვე გარდაცვალებული დედის საფლავზე და იქ ულოციათ (მერჩული, გვ. ნთ). თ. ლომოურის აზრით, აშოტ კეკელას მერჩული არ იხსენიებს იმიტომ, რომ მოთხრობილი ამბების დროს ის ცოცხალი აღარ ყოფილა. მაშასადამე, ამ ამბებს ადგილი ჰქონია 867 წლის შემდეგ და ამ დროს მათი მამა ადარნასე ჯერ კიდევ ცოცხალი ყოფილა (იხ. „არილი“. გვ. 51).<ref>სუმბატ დავითის ძის ქრონიკა ტაო-კლარჯეთის ბაგრატიონთა შესახებ ტექსტი გამოსცა შესავლით, შენიშვნებით და ორი გენეალოგიური ტაბულით საქართველოს სსრ მეცნიერებათა აკადემიის ნამდვილმა წევრმა ე. თაყაიშვილმა. საქართველოს სსრ მეცნიერებათა აკადემიის გამომცემლობა, თბილისი, 1949. გვ. 80, შენიშვნა 7.</ref>\n\n== ზემო ტაოს ბაგრატიონები ==\n* 826/830-867 : უხუცესი ადარნასე I;\n* 867-891 : გურგენ I, ერისთ. ერისთავი, კურაპალატი 881 წლიდან;\n* 891-896 : ადარნასე II;\n* 896-908 : დავით II, ერისთ. ერისთავი;\n* 908-918 : აშოტ III კუხი, ერისთ. ერისთავი;\n* 918-941 : გურგენ IV, დიდი, ერისთ. ერისთავი, მაგისტროსი.\n* 941-945 : ბაგრატ II, ქართველთა მეფე (923–937), მაგისტროსი;\n* 945-961 : ადარნასე III, მაგისტროსი 945; კურაპალატი 958;\n* 961-966 : ბაგრატ IV, ერისთავთერისთავი;\n* 966-1001 : დავით III, დიდი, ერისთ. ერისთავი, მაგისტროსი, კურაპალატი 978 წლიდან, ტაოს მეფე;\n* 1001 წლიდან ანექსირებული ბიზანტიის იმპერიის მიერ (იბერიის თემი).\n\n== არტანუჯი-კლარჯეთის ბაგრატიონები ==\n\n\n* 867-889 : სუმბატ I მამფალი, არტანუჯელი, დიდი, ანთიპატოს-პატრიკი, ადარნასე I-ის ძე;\n* 889-900 : ბაგრატ I მამფალი, მაგისტროსი, არტანუჯელი;\n* 889-943 : დავით I მამფალი, დიდი;\n* 900-923 : გურგენ III, ერისთავი;\n* 923-932 : აშოტ IV, კისკასი, პატრიკი;\n* 943-988 : სუმბატ III, არტანუჯელი, ერისთავთერისთავი;\n* 988-993 : დავით IV;\n* 993-1011 : სუმბატ IV, კლარჯი, არტანუჯელი;\n* 1011-1011 : ბაგრატ IV;\n* 1011-1012 : გურგენ VI, კლარჯი;\n* 1011-1014 : ბაგრატ III (საქართველოს მეფე).\n\n===გვარამ მამფალის შტო===\nაშოტის ვაჟებს შორის უმრწემესს, გვარამ მამფალს ერგო სამცხე-ჯავახეთის მხარე. მისი ცოლი იყო დაჲ სომეხთა მეფის სუმბატ I დიდისა, რომლისგან ეყოლა ორი ვაჟი: მემკვიდრე ნასრა (†888, უშვილოდ) და აშოტ III (†869, უძეოდ) და ერთი ქალი – ცოლი ჯერ აფხაზთა მეფის ადარნასესი, შემდეგ აფხაზთა მეფის ბაგრატ I-ს (861–873). †882 წელს მონაზნობაში; დამარხულია ოპიზის მონასტერში. მისი შტო ნასრას სიკვდილის შემდეგ შეწყდა.\n\n== სამცხე-ჯავახეთის ბაგრატიონები ==\n* 830-881 : გუარამ მამფალი;\n* 881-888 : ნასრა.\n\n== გენეალოგია ==\n\n\n== შენიშვნები ==\n\n\n==ლიტერატურა==\n* Cyrille Toumanoff, Les dynasties de la Caucasie chrétienne de l'Antiquité jusqu'au xixe siècle : Tables généalogiques et chronologiques, Rome, 1990.\n* Nodar Assatiani et Alexandre Bendianachvili, Histoire de la Géorgie, Paris, l'Harmattan, 1997, 335 p. ISBN 2-7384-6186-7\n\n==სქოლიო==\n\n\n*", "url": "https://ka.wikipedia.org/wiki/ტაო-კლარჯეთის_ბაგრატიონები", "length": 7118}
{"id": "3402", "title": "გურგენი", "text": "'''გურგენი''' (გ. 1008) — ბაგრატიონთა ტაოს შტოს წარმომადგენელი, მეფეთ-მეფე<ref name=\"ვახუშტი\">ვახუშტი ბატონიშვილი. საქართველოს ისტორია. — თბილისი : გ. დ. ქართველიშვილი, 1885</ref> (994–1008) და მაგისტროსი (1001). ქართველთა მეფის ბაგრატ II-ის ძე და გაერთიანებული საქართველოს პირველი მეფის ბაგრატ III-ის მამა. ცოლად ჰყავდა აფხაზთა მეფის გიორგი II-ის ასული გურანდუხტი. გურგენმა აქტიური მონაწილეობა მიიღო საქართველოს პოლიტიკურ გაერთიანებაში. 975 წელს ქართლში მეურვედ გადმოჰყვა ბაგრატ III-ს, როდესაც დავით III კურაპალატმა, იოანე მარუშისძის ხელშეწყობით, ქართლის (იბერია) ტახტზე დასვა თავისი შვილობილი. ქართლის აზნაურების ერთი ნაწილის ღალატის შედეგად გურგენი შეიპყრეს კახეთის სამეფოს აზნაურებმა, რომლებიც ქართლისათვის იბრძოდნენ. დავით III კურაპალატის ენერგიული ჩარევის შედეგად გურგენი გაათავისუფლეს. 988 წელს გურგენი მონაწილეობდა ბაგრატ III-ის მიერ კლდეკარის ერისთავის რატის დასამორჩილებლად მოწყობილ ლაშქრობაში. მამის გარდაცვალების შემდეგ, 994 წელს გურგენი დაჯდა მის ადგილზე, მაგრამ რადგან ბაგრატ III უკვე მეფე იყო, მას მეფეთ-მეფე უწოდეს. გურგენი ბაგრატ III-თან ერთად ცდილობდა მიეღო დავით III კურაპალატის მემკვიდრეობა, რომელიც ბიზანტიას ეჭირა. \n\n1001 წელს<ref name=\"ვახუშტი\" /> დავით კურაპალატი გარდაიცვალა, ტაოს ბიზანტიის იმპერატორი ბასილი II (976–1025) დაეპატრონა და იქ მისულ მეფე ბაგრატ III-ს და მეფეთ-მეფე გურგენს მემკვიდრეობის მიღების ნაცვლად ბიზანტიის იმპერატორმა ტიტულები დაურიგა, ბაგრატს კურაპალატის, გურგენს კი მაგისტროსის ტიტული უბოძა. ბასილი II-ის ვარაუდით, ეს სვლა, მამა-შვილს შორის უთანხმოების ჩამოგდების წინაპირობა გახდებოდა, რადგან კურაპალატი მეტი პატივი იყო, ვიდრე მაგისტროსი, მაგრამ მიზანს ვერ მიაღწია.\nსომეხი ისტორიკოსის ასოღიკის ცნობით, იმპერატორის ამ „წყალობით“ შეურაცხყოფილი გურგენი ტაოს დასაპყრობად გაეშურა. ბიზანტიელებმა გურგენის წინააღმდეგ ლაშქარი გამოგზავნეს, მაგრამ საქმე ბრძოლამდე არ მისულა და კონფლიქტი ურთიერთდათმობით მოგვარდა.\nბიზანტიის საიმპერიო ხელისუფლებამ წართმეულ მიწა-წყალზე „იბერიის თემი“ დააარსა და მმართველად თავისი მოხელე დანიშნა.\n\n==ლიტერატურა==\n\n\n==სქოლიო==\n\n\n\n\n\n\n\n\nკატეგორია:ტაო-კლარჯეთის მეფეები\nკატეგორია:გარდაცვლილი 1008\nკატეგორია:ტაო-კლარჯეთის სამეფოს ბაგრატიონები", "url": "https://ka.wikipedia.org/wiki/გურგენი", "length": 2104}
{"id": "3403", "title": "ენათა ოჯახები", "text": "მინი|450პქ|ენების გავრცელება პლანეტაზე\nმინი|300პქ|ენათა ოჯახები ევროპაში\n'''ენათა ოჯახები''' — დედამიწაზე გავრცელებული ენების დაჯგუფება მათი ისტორიული ნათესაობის მიხედვით. ენები, რომლებიც ერთი საერთო წინარე ენიდან არიან წარმოქმნილნი, ერთ ოჯახში არიან გაერთიანებულნი. ენათა ოჯახები თავის მხრივ იყოფიან ჯგუფებად და ქვეჯგუფებად და ამგვარად იქმნება ენათა ხისებრი სტრუქტურა. აღსანიშნავია, რომ ენათა კლასიფიკაციის შესახებ ერთი აზრი არ არსებობს, ამიტომ ნებისმიერი სტრუქტურა გარკვეულ პირობითობას გულისხმობს.\n\nენათა ოჯახი წარმოადგენს მონათესავე ენათა ყველაზე მსხვილ დაჯგუფებას. მაგრამ ერთი ოჯახის ფარგლებში, თუ იგი მრავალრიცხოვანია, შესაძლებელია გამოიყოს შედარებით მცირე ჯგუფები, რომლებიც ერთმანეთს უფრო მჭიდროდ უკავშირდებიან, ვიდრე იმავე ოჯახის სხვა ენებს. ერთმანეთთან უფრო ახლოს მყოფი ენების ასეთ ჯგუფებს — ერთი და იმავე ოჯახის შიგნით — ჩვეულებრივ აღნიშნავენ ტერმინით: „ენათა შტო“ (ამა თუ იმ ოჯახისა). ასე, მაგალითად: ინდოევროპული ენების შიგნით გამოიყოფა შტოები: ინდური, ირანული, სლავური, გერმანული, რომანული, კელტური ენებისა... თავის მხრივ შტოც შეიძლება იყოფოდეს უფრო მცირე ჯგუფებად; მაგალითად, ინდოევროპული ენების სლავურ შტოში გამოიყოფა: აღმოსავლურ სლავური, დასავლურ სლავური, სამხრულ სლავური ენები.\n\nქვედა სიაში მოტანილი კლასიფიკაცია კონსერვატიულიად ითვლება, ვინაიდან იგი ასახავს ენათა დაყოფას ისეთ ოჯახებად, რომელთა ნათესაობა დიდი ხნის დამტკიცებულია. ამასთან ერთად, ზოგიერთი ოჯახები გაერთიანებულია გეოგრაფიული პრინციპით, მაგალითად „ინდიელთა ენები“, რომელიც ფაქტობრივად ოჯახების გაერთიანებაა. ასევე პირობითია „კავკასიური ენების“ ოჯახი, ვინაიდან საბოლოოდ არაა გარკვეული ჩრდილოკავკასიური (აფხაზურ-ადიღური, ნახურ-დაღესტნური) და სამხრეთკავკასიური (ქართველური) ენების გენეტიკური ნათესაობა.\n\n# ავსტრაზიული ენები\n# ავსტრალიური ენები\n# ავსტრონეზიული ენები\n# ალთაური ენები\n# აფრაზიული ენები\n# დრავიდული ენები\n# ესკიმოსურ-ალეუტური ენები\n# ინდიელთა ენები\n# ინდოევროპული ენები\n# კავკასიური ენები\n# კოისანური ენები\n# ნიგერ-კონგოს ენები\n# ნილოტური ენები\n# პაპუასური ენები\n# ურალური ენები\n# ჩინურ-ტიბეტური ენები\n\nცალკეა გამოყოფილი ენები, რომელთა მიკუთვნება რომელიმე ცნობილი ოჯახისათვის შეუძლებელია, მაგალითად: ბასკური, იაპონური, კორეული და სხვა. მათ იზოლირებულ ენებს უწოდებენ.\n\n\n\n\n\n*'''აფრაზიული ენები'''\n**\n**\n**\n**\n*'''ალთაური ენები'''\n**\n**\n**\n*'''ინდიელთა ენები'''\n**\n**\n**\n*''''''\n*''''''\n*''''''\n*''''''\n*''''''\n*''''''\n\n*'''ინდოევროპული ენები''' \n**\n**\n**ბალტო-სლავური ენები\n***\n***\n**\n**გერმანიკული ენები\n***\n***\n**\n**ინდოირანული ენები\n***\n***\n**\n*''''''\n*''''''\n*''''''\n*\n*'''ნიგერ-კონგოს ენები'''\n**\n**\n*''''''\n*''''''\n*''''''\n\n*'''ჩინურ-ტიბეტური ენები'''\n**\n**\n*'''იბერიულ-კავკასიური ენები'''\n**\n***\n***\n**\n***\n***\n***\n**\n***\n***\n***\n***\n*'''ურალური ენები'''\n**ფინურ-უნგრული ენები\n***\n***\n**\n\n\n== იხილეთ აგრეთვე ==\n* დამხმარე ენები\n* ხელოვნური ენები\n* გადაშენების საფრთხის წინაშე მყოფი ენები\n* მკვდარი ენები\n* გლობალური ენათა სისტემა\n* ენათმეცნიერება\n\n==ლიტერატურა==\n*არნ. ჩიქობავა, „ენათმეცნიერების შესავალი“, თბ., 2008წ.\n\n== რესურსები ინტერნეტში ==\n* Ethnologue\n* The Multitree Project \n* Lenguas del mundo\n* Comparative Swadesh list tables of various language families (from Wiktionary)\n\nკატეგორია:ენები", "url": "https://ka.wikipedia.org/wiki/ენათა_ოჯახები", "length": 3097}
{"id": "3405", "title": "ინდოევროპული ენები", "text": "მინი|300პქ|\n\n'''ინდოევროპული ენები''' — მსოფლიოში ერთ-ერთი ყველაზე გავრცელებული ენათა ოჯახი. ინდოევროპული ენები წარმოდგენილია დედამიწის ყველა კონტინენტზე. ამ ენებზე მოლაპარაკეთა რიცხვი 2,5 მილიარდს აღემატება.\n\nსაერთოდ, ინდოევროპულ ენებს მიაკუთვნებენ 400-ზე მეტ ენას, რომელთაგანაც ქვემოთ ჩამოთვლილი 9 ენა 100 მილიონზე მეტ მოლაპარაკეს ითვლის. <br /> \nესენია:\n\nბენგალური, გერმანული, ესპანური, ინგლისური, პორტუგალიური, რუსული, სპარსული, ფრანგული, ჰინდი.\n\nინდოევროპული ენების ამგვარი გავრცელება არის შედეგი ერთი მხრივ მრავალი საუკუნის განმავლობაში მიმდინარე ხალხთა დიდი გადასახლებისა, ხოლო მეორე მხრივ კი XV საუკუნიდან დაწყებული ევროპის ქვეყნების წინსვლითა და მათ (ინგლისის, ნიდერლანდების, საფრანგეთის, ესპანეთის, პორტუგალიის, იტალიის, რუსეთის) მიერ მსოფლიო მასშტაბით წარმოებული ფართო ექსპანსიისა.\n\nინდოევროპული ოჯახის ენები ავლენენ საკმაოდ დიდ თანხვედრებს ლექსიკაში, ფლექსიაში, გრამატიკულ კატეგორიებში (რიცხვი, სქესი, აბლაუტი).\n\n== ისტორია ==\nსავარაუდოდ, ინდოევროპული ენები წარმოდგებიან ერთი საერთო წინარე ენისაგან, რომელზე მოლაპარაკეთაც 8-10 ათასი წლის წინათ უნდა ეცხოვრათ. არსებობს რამდენიმე ჰიპოთეზა ამ ენის წარმოშობის ადგილის შესახებ - ასახელებენ აღმოსავლეთ ევროპას, წინარე აზიას, ევროპისა და აზიის შესაყართან არსებულ სხვა რეგიონებს. ერთ-ერთი ჰიპოთეზის თანახმად, წინარე ინდოევროპული ენა დაახლოებით 8 ათასი წლის წინათ უნდა გამოფილიყო იმ დროისათვის მცირე აზიაში გავრცელებულ ხეთურ ენას.\n\n== სტრუქტურა ==\nმინი|300პქ|ევროპასა და აზიაში ინდოევროპული ენების დღევანდელი დაახლოებითი განაწილება :\n\n\n\n\n\n\n\n\n\n\nმინი|300პქ|ამერიკის კონტინენტებზე ინდოევროპული ენების სავარაუდო განაწილება:<br>\n[[რომანული ენები|რომანული]]:\n\n\n\n[[გერმანიკული ენები|გერმანიკული]]:\n\n \nინდოევროპულ ენებს ტრადიციულად 10 დიდ ჯგუფად ყოფენ. აქ წარმოდგენილია ეს ჯგუფები ისტორიული რიგით, მათი პირველი დამოწმების შესაბამისად: \n* '''ანატოლიური ენები''' — დამოწმებულია ძველი წელთაღრიცხვის XVIII საუკუნიდან. ამჟამად მხოლოდ მკვდარ ენებს აერთიანებს, რომელთაგან აღსანიშნავია ხეთური ენა. \n* '''ინდოირანული ენები''' — წარმოდგებიან საერთო პროტო-ინდოირანული ენისაგან. \n:: ინდოირანული ენები იყოფა ორ ჯგუფად:\n::: 1. ინდოარიულ და \n::: 2. ირანულ ენებად.\n* '''ბერძნული ენა''' — ფრაგმენტული ჩანაწერები მიკენურისა გვხვდება ძველი წელთაღრიცხვის XIV საუკუნიდან. ჰომეროსი თარიღდება ძველი წელთაღრიცხვის VIII საუკუნით. ამჟამად წარმოდგენილია ერთი ენით. \n* '''იტალიკური ენები''' — დადასტურებულია ძველი წელთაღრიცხვის I ათასწლეულიდან.\n:: იყოფა სამ ქვეჯგუფად:\n::: 1. ოსკო-უმბრიულ, \n::: 2. ლათინურ-ფალისკურ \n::: 3. რომანულ ენებად.\n* '''კელტური ენები''' — წარწერები გალურ ენაზე დადასტურებულია ძვ. წ. VI საუკუნით, ხოლო ძველ ირლანდიურ ენაზე - ახ. წ. VI საუკუნით. \n* '''გერმანული ენები''' — ტექსტები რუნული დამწერლობით ცნობილია II საუკუნიდან, ხოლო გოთურით IV საუკუნიდან. \n:: გერმანული ენები იყოფა სამ ჯგუფად: \n::: 1. ჩრდილოეთგერმანული, \n::: 2. აღმოსავლეთგერმანული და \n::: 3. დასავლეთგერმანულად.\n* '''სომხური ენა''' — დამოწმებულია V საუკუნიდან. წარმოდგენილია ერთი ენით. \n* '''ტოქარული ენები''' — დამოწმებულია VI საუკუნიდან, ტოქარელების ენა ორი დიალექტით. ამჟამად მკვდარი ენაა. \n* '''ბალტო-სლავური ენები''': \n:: იყოფა ორ ქვეჯგუფად: \n::: 1. სლავური\n::: 2. ბალტიური. \n: პირველი მათგანი IX საუკუნიდან დამოწმებულია ძველ საეკლესიო სლავურ ტექსტებში, მეორე - XIV საუკუნეში.\n* '''ალბანური ენა''' — დამოწმებულია XVI საუკუნეში. სავარაუდოა მისი კავშირები ილირიულთან, დაკურთან და თრაკიულთან.\n\nგარდა აქ ჩამოთვლილი ენებისა, ინდოევროპულ ენებად მიიჩნევა რიგი მკვდარი ენებისა, რომლებიც ნაკლებად არიან შესწავლილი. მათ რიცხვს მიეკუთვნება: ილირიული, მესაპური, ფრიგიული, თრაკიული, ძველი მაკედონური, დაკური და სხვა.\n\n== იხილეთ აგრეთვე ==\n* ენათა ოჯახები\n\n== ლიტერატურა ==\n* Robert S. P. Beekes: Comparative Indo-European Linguistics. An Introduction. Benjamins, Amsterdam 1995, ISBN 1-55619-505-2\n* Michael Meier-Brügger, Hans Krahe: Indogermanische Sprachwissenschaft. Walter de Gruyter, Berlin 2002 (8. Aufl.), ISBN 3-11-017243-7\n* Warren Cowgill: Indogermanische Grammatik. Bd I: Einleitung; Bd II: Lautlehre. Begr. v. Jerzy Kuryłowicz, Hrsg.: Manfred Mayrhofer. Indogermanische Bibliothek, Reihe 1, Lehr- und Handbücher. Winter, Heidelberg 1986.\n* Bertold Delbrück: Einleitung in das Studium der indogermanischen Sprachen. Ein Beitrag zur Geschichte und Methodik der vergleichenden Sprachforschung. Bibliothek indogermanischer Grammatiken. Bd 4. Breitkopf & Härtel, Leipzig 1919 (6. Aufl.).\n* August Schleicher: Compendium der vergleichenden Grammatik der indogermanischen Sprachen. Böhlau, Weimar 1861/62, Olms, Hildesheim 1974 (Nachdr.), ISBN 3-487-05382-9\n* Oswald Szemerényi: Einführung in die vergleichende Sprachwissenschaft. Wissenschaftliche Buchgesellschaft, Darmstadt 1990 (4. Aufl.), ISBN 3-534-04216-6\n* Eva Tichy: Indogermanistisches Grundwissen. Hempen, Bremen 2000, ISBN 3-934106-14-5.\n* Harald Wiese: Eine Zeitreise zu den Ursprüngen unserer Sprache. Wie die Indogermanistik unsere Wörter erklärt, Logos Verlag, Berlin 2010, 2. Auflage, ISBN 978-3-8325-1601-7.\n\n*", "url": "https://ka.wikipedia.org/wiki/ინდოევროპული_ენები", "length": 4880}
{"id": "3408", "title": "გურანდუხტი (X საუკუნე)", "text": "მინი|გურანდუხტი. კუმურდოს ტაძრის რელიეფის გრაფიკული რეპროდუქცია.\n'''გურანდუხტი''' — X საუკუნის II ნახევრის პოლიტიკური მოღვაწე გიორგი II აფხაზთა მეფის (922-957) ასული, გურგენ მეფეთა მეფის (994-1008) მეუღლე,  ბაგრატ III-ის (975-1014) დედა. \n\n975 წელს,  საქართველოს გაერთიანების მოწინააღმდეგე დიდებული აზნაურები დაუკავშირდნენ კახეთის სამეფოს, გურანდუხტი ქმარშვილიანად შეიპყრეს და კახეთში წაიყვანეს. ამის საპასუხოდ ბაგრატ III-ის მამობილი დავით III დიდი კურაპალატი ქართლში შეიჭრა, კახეთის ლაშქარი განდევნა და გურანდუხტი და სხვა ტყვეები გაათავისუფლა. 70-იანი წლების ბოლოსა და 80 წლების დასაწყისში, ბაგრატ III-ის დასავლეთ საქართველოში ყოფნის დროს, გურანდუხტი განაგებდა ქართლს, რომლის პოლიტიკური ცენტრი უფლისციხე იყო.\n\n==ლიტერატურა==\n\n\nკატეგორია:საქართველოს დედოფლები\nკატეგორია:ქართველი პოლიტიკოსი ქალები\nკატეგორია:X საუკუნის ქართველები", "url": "https://ka.wikipedia.org/wiki/გურანდუხტი_(X_საუკუნე)", "length": 828}
{"id": "3409", "title": "გურანდუხტი (XI საუკუნე)", "text": "'''გურანდუხტი''' — საქართველოს მეფის გიორგი I-ის (1014-1027) ასული, ბაგრატ IV-ის (1027-1072) და. \n\nმონაწილეობდა ქვეყნის პოლიტიკურ ცხოვრებაში. იყო გიორგი II-ის (1072-1089) აღმზრდელი. დაქორწინებული იყო ტაშირ-ძორაგეტის მეფის დავით I-ის შვილზე – სმბატზე. \n\n==ლიტერატურა==\n\n\nკატეგორია:საქართველოს სამეფოს ბაგრატიონები\nკატეგორია:XI საუკუნის ქართველები", "url": "https://ka.wikipedia.org/wiki/გურანდუხტი_(XI_საუკუნე)", "length": 345}
{"id": "3410", "title": "ბაგრატ III (საქართველოს მეფე)", "text": "'''ბაგრატ III ბაგრატიონი''' (დ. დაახლ. 961<ref group=\"კ\">ბაგრატ III-ის დაბადების ზუსტი თარიღი წყაროებში მითითებული არ არის. 961 წელი დაანგარიშებულია „მატიანე ქართლისაჲს” ერთი ცნობის საფუძველზე. 975 წელს, როცა ბაგრატი ქართლში გააერისთავეს „''მას ჟამსა იყო... ჯერეთ ასაკითა თჳისითა უსრულ''”, ხოლო 978 წელს, ანუ სამი წლის შემდეგ, აფხაზეთში გამეფების დროს „''განსრულებულ იყო ჰასაკითა''”. ივანე ჯავახიშვილის მიხედვით, პოლიტიკური სრულასაკოვნება იწყებოდა 16 წლიდან. იმ შემთხვევაში, თუ 978 წლისათვის ბაგრატი უკვე „''განსრულებულ იყო ჰასაკითა''”, ის ამ დროს შესაძლებელია 17 წლის იყო. ამ მოსაზრებას ამყარებს ის ფაქტორიც, რომ სრულასაკოვანების მიღწევისთანავე (ე. ი. 16 წლის) ახალგაზრდა უფლისწულს აფხაზთა ტახტზე არ აიყვანდნენ, ამას შესაფერისი სამზადისი და დრო სჭირდებოდა, სავარაუდოდ, ეს დრო ერთ წელს წარმოადგენდა, ამიტომაც, ბაგრატის დაბადების ყველაზე უფრო მისაღები თარიღია 961 წელი (978-17=961). ამ საკითხის შესახებ იხილეთ აგრეთვე, ივანე ჯავახიშვილი, მარიამ ლორთქიფანიძე.</ref> — გ. 7 მაისი, 1014) — გაერთიანებული ფეოდალური საქართველოს პირველი მეფე 975-1014, ბაგრატიონი, გურგენ მეფეთა მეფისა და გურანდუხტ დედოფლის შვილი, ტაოს მეფეთა მეფის დავით III კურაპალატის შვილობილი და აღზრდილი. ბაგრატის პოლიტიკურ ასპარეზზე გამოსვლა დაემთხვა ქართული სამეფო-სამთავროების გაერთიანებისათვის ბრძოლის გადამწყვეტ ეტაპს. 2016 წლის 22 დეკემბერს ქართულმა მართლმადიდებელმა ეკლესიამ წმინდანად შერაცხა.\n\n== პოლიტიკური ვითარება ==\nფეოდალური საქართველოს გაერთიანება ხანგრძლივი და რთული ისტორიული პროცესის შედეგია. იგი დაიწყო VIII საუკუნის ბოლოს. ამ მოვლენის შესახებ მოგვითხრობს ეროვნული წყარო - „მატიანე ქართლისა“. ქართველი მეფე-მთავრები იბრძვიან საკუთარი სამფლობელოების საზღვრების გასაფართოებლად. პირველობისათვის ბრძოლაში კი დიდი მნიშვნელობა ენიჭება შიდა ქართლის (ქართლის საერისთავოს) დაუფლებას. შიდა ქართლი თავისი გეოგრაფიული მდებარეობიდან გამომდინარე მნიშვნელოვანია, როგორც სტრატეგიულად, ისე პოლიტიკურად. ქართული ქრისტიანობის ცენტრიც შიდა ქართლში - მცხეთაშია. ამავე დროს იგი წარმოადგენს ძველი ქართლის სამეფოს, სეფე-სახლის უმთავრეს დომენს. ქართლის მეფის თავდაპირველი ხელისუფლებაც ამ ქვეყნის მფლობელობის საფუძველზე უნდა აღმოცენებულიყო. ქართლი ყველაზე დაწინაურებული მხარე იყო ეკონომიკურად და კულტურულად. ამრიგად, ბრძოლა ტერიტორიისათვის „არგვეთიდან ტასის კარამდე“ დაუნდობელია, ეს არის „ბრძოლა ქართლსა ზედა“. \n                                                                            \nVIII საუკუნის დასასრულს შიდა ქართლი კახეთს ეკუთვნის. IX საუკუნის დასაწყისში მას ქართველთა სამეფო (ტაო-კლარჯეთი) იერთებს, IX  ს-ის მეორე ნახევრიდან X ს-ის 70-იან წლებამდე იგი პერმანენტულად ეგრის-აფხაზეთის სამეფოს გავლენის ქვეშ იმყოფებოდა, მაგრამ X ს-ის 70-იანი წლებიდან აქ იწყება შინაფეოდალური ომები, რაც სამეფოს დასუსტებას იწვევს. ფეოდალურმა ანარქიამ განსაკუთრებით მწვავე ხასიათი მიიღო თეოდოს III უსინათლოს (975-978 წწ.) მეფობის დროს. ამით სარგებლობს კახეთის საქორეპისკოპოსო და იწყებს ქართლისათვის ბრძოლას.\n\n== სამეფოების გაერთიანება ==\nამ ქაოსიდან გამოსასვლელად საჭირო ხდება გადამჭრელი ზომების მიღება. იწყება ბრძოლა ერთიანი ქართული მონარქიის შექმნისათვის. ამ ბრძოლის ერთ-ერთი მოთავეა შიდა ქართლის ერისთავი იოანე მარუშისძე თანამოაზრეებით. საქართველოს გაერთიანებით დაინტერესებულ სახელმწიფო მოღვაწეთა ყურადღებას იქცევს მცირეწლოვანი ბაგრატ III-ის პიროვნება, რადგან იგი სამი სამეფოს მემკვიდრედ ითვლება. ბაგრატი არის ქართველთა მეფის ტიტულის მქონე ბაგრატ ბაგრატიონის შვილიშვილი და მეფეთ-მეფის გურგენის შვილი, ეგრის-აფხაზეთის უშვილო მეფის თეოდოსის დისწული და ტაოს მეფის დავით III კურაპალატის შვილობილი. როგორც მემატიანე წერს, იოანე მარუშისძემ „წარავლინა მოციქული წინაშე დავით კურაპალატისა: აწვია, რათა გამოილაშქროს ძალითა მისითა, აღიღოს ქართლი; ანუ დაიმჭიროს თვით ანუ უბოძოს ბაგრატს, ძესა გურგენისსა, ასულის წულსა გიორგი აფხაზთა მეფისასა, რომელსა ეყოდა დედულად აფხაზეთი და ქართლი“. დავითმა მხარი დაუჭირა თავისი შვილობილის, ბაგრატის გამეფებას და 975 წელს ჯარით ქართლისაკენ გაემართა. კახეთის ქორეპისკოპოსი კვირიკე II, რომელსაც უფლისციხესათვის (ქართლის მაშინდელი პოლიტიკური ცენტრი) ალყა ჰქონდა შემორტყმული, დავითთან ბრძოლას მოერიდა და კახეთს გაბრუნდა. იოანე მარუშისძემ უფლისციხე დავითს გადასცა, დავითმა ქართლის დიდაზნაურებს ბაგრატისადმი მორჩილება უბრძანა, რომელსაც მცირეწლოვანების გამო თანაგამგებლად მამამისი გურგენი დაუნიშნა, თავად კი უკან დაბრუნდა. ქართლის დიდაზნაურთა გარკვეული ნაწილისათვის არსებული პოლიტიკა მიუღებელი აღმოჩნდა. მათ კახეთის ჯარი დაიხმარეს, ბაგრატი მშობლებთან ერთად დაატყვევეს და კახეთში გადაიყვანეს. დავით III-ის აქტიური ჩარევის შედეგად ტყვეები გაათავისუფლეს, ხოლო უფლისციხე და ქართლი საგამგებლოდ ბაგრატის დედას - გურანდუხტს გადაეცა. 978 წელს, ბაგრატი დასავლეთ საქართველოს დიდაზნაურთა ნაწილის თხოვნით, იოანე მარუშისძის ხელშეწყობითა და დავით III ტაოელის დასტურით ქუთაისის ტახტს იკავებს,<ref group=\"კ\">ბაგრატ III-ის აფხაზეთში გამეფების თარიღი საბოლოოდ ივანე ჯავახიშვილმა დაადგინა. მრავალი წყაროს შეჯერებით, მან, საბოლოოდ ბაგრატის აფხაზეთში გამეფების თარიღად 978 წელი მიიჩნია, რაც ქართულ ისტორიოგრაფიაში გაზიარებულია</ref> უსინათლო თეოდოსს კი დავით კურაპალატთან აგზავნის. 980 წლიდან სრულწლოვანი ბაგრატი დამოუკიდებლად იწყებს სამეფოს მართვას. ქართული მიწების საბოლოო გაერთიანება, ქვეყნის პოლიტიკური ცენტრალიზაცია, მმართველობის ერთიანი სისტემის ჩამოყალიბება უკვე ქართული ფეოდალური მონარქიის ფარგლებში მიმდინარეობს, რაშიც უდიდესი წვლილი ბაგრატ III-ს მიუძღვის.\n\nბაგრატ III-ისათვის უპირველესი მიზანს ქვეყნის გაერთიანება წარმოადგენდა. ამ მიზნის განხორციელებისათვის ბრძოლაში ის ეყრდნობოდა გაერთიანებით დაინტერესებულ ძირითად მწარმოებელ ძალას, წვრილ და საშუალო აზნაურებს, ვაჭართა ფენასა და დიდაზნაურთა მოწინავე ნაწილს. ბაგრატს ჰყავდა ძლიერი მოწინააღმდეგეები რეაქციონერი ფეოდალების სახით. მათ ხელს არ აძლევდათ სამეფო ხელისუფლების გაძლიერება, რასაც შეიძლებოდა გამოეწვია ფეოდალთა მამულების შეუვალობის დარღვევა და მიტაცებული სახელმწიფო მიწების სამეფო განკარგულებაში დაბრუნება.\n\n980 წელს ბაგრატი დასავლეთ საქართველოდან ქართლში გადმოდის, რადგან აქ გურანდუხტ დედოფლის ხელისუფლება ნომინალურია, რეალურად კი მას ქართლის დიდი აზნაურები ტბელები, ძამელები, ფხვნელები, ფავნელები და კორინთლები განაგებენ. ბაგრატის წინააღმდეგ ბრძოლას სათავეში ქავთარ ტბელი უდგას, რომლის საგვარეულოც ამ დროს შიდა ქართლის ერისთავობაზე აცხადებს პრეტენზიას. მოღრისთან ბრძოლაში ბაგრატმა გაიმარჯვა და დედისაგან უფლისციხე ჩაიბარა. შიდა ქართლის საქმეების მოგვარების შემდეგ ბაგრატი კვლავ დასავლეთ საქართველოში დაბრუნდა იქაური საქმეების მოსაგვარებლად. როგორც ჩანს, ახალგაზრდა მონარქს იმდენად მძიმე მემკვიდრეობა ხვდა წილად, რომ ყველაფრის აწყობასა და დალაგებას წლები სჭირდებოდა. მემატიანე საგანგებოდ აღნიშნავს მეფის მიერ გატარებული ცვლილებების შესახებ. ურჩთა და მოღალატეთა ნაცვლად მეფემ „''განადიდა ერთგულნი''“-ო. მართალია მთელი ეს პროცესი ერთ წინადადებაშია მოქცეული, მაგრამ რეალობის გათვალისწინებით, ადვილი მისახვედრია, თუ რა მასშტაბის ბრძოლა დასჭირდებოდა მეფეს მოღალატე დიდებულთა დასამორჩილებლად. მთელ ამ პროცესს ბაგრატ III-მ წლები მოანდომა, ყოველ შემთხვევაში, დაახლ. 988 წლისათვის (ამ წელს ბაგრატი კვლავ აღმოსავლეთ საქართველოში გადმოდის და კლდეკარის ერისთავის დამორჩილებას ცდილობს) დასავლეთ საქართველოში ურჩთა წინააღმდეგ ბრძოლა უკვე დასრულებული უნდა ყოფილიყო. სამეფო კარსა და ადგილებზე მეფეს „''მისანდობელი თჳისი''“ ჰყავდა დანიშნული და ამიტომაც უფრო აქტიური ქმედებები დაიწყო ხელისუფლების კიდევ უფრო განსამტკიცებლად.\n                                                                                                                             \nდამოუკიდებლად არსებობს კახეთის საქორეპისკოპოსო, ჰერეთის სამეფო, თბილისი და ქვემო ქართლის ნაწილი არაბ ამირას ემორჩილება, სამხრეთ-დასავლეთ საქართველო ბაგრატიონთა ტაოს შტოს წარმომადგენელთა ხელშია. მის ერთ ნაწილს ჯერ ბაგრატ III-ის პაპა ბაგრატ II ფლობს, შემდეგ კი ბაგრატის მამა გურგენი, მეორე ნაწილს კი ტაოს მეფე დავით III კურაპალატი. კლდეკარის საერისთავო დამოუკიდებლობას აცხადებს.       989 წლის ზამთარს ბაგრატი მოულოდნელად კლდეკარის ციხეს მიადგა. რატი რატის ძე ბაღვაში მეფეს დანებდა, გადასცა კლდეკარის საერისთავო (თრიალეთი, მანგლისის ხევი, სკვირეთი), შეავედრა შვილი და თვითონ „დაჯდა მამულსა თვისსა არგვეთს“. დამარცხებული კლდეკარის პატრონის სამფლობელო მეფემ თავის ერთგულ ზვიად მარუშიანს გადასცა როგორც მოხელე-ერისთავს.\n\n1001 წელს, როდესაც დავით კურაპალატი გარდაიცვალა, ტაო ბიზანტიის იმპერატორმა ბასილი II-მ (976-1025 წწ.) დაიკავა. იქ მისულ ბაგრატსა და გურგენს მემკვიდრეობის მიღების ნაცვლად კეისარმა პირველს კურაპალატობა უბოძა, ხოლო მეორეს - მაგისტროსობა. ბაგრატ მეფეს იმედი გაუცრუვდა რადგან იმიერტაოს, ბასიანისა და სხვა მიწების შემოერთება ვერ მოახერხა. ბიზანტიის საიმპერიო ხელისუფლებამ მიტაცებული მიწა-წყლის ხარჯზე ე.წ. „იბერიის თემი“, საკატეპანო დააარსა და მმართველად თავისი მოხელე დანიშნა. მოგვიანებით ეს ტერიტორიება საქართველოსა და ბიზანტიას შორის სისხლისმღვრელი ბრძოლების მიზეზი გახდა.  \nმინი|ბაგრატის მიერ [[ბედიის მონასტერი|ბედიის მონასტერს]] შეწირული [[ბედიის ჭედური თასი]].\n1008 წელს, გურგენ მეფეთ-მეფის გარდაცვალების შემდეგ, ბაგრატ III-მ, როგორც მემკვიდრემ, შემოიერთა ტაოს ჩრდილოეთი ნაწილი (ამიერტაო), შავშეთი, კლარჯეთი, სამცხე და ჯავახეთი. ბაგრატ III-მ პირველმა მიიღო „აფხაზთა და ქართველთა მეფის“ ტიტული.  \n                                     \nამის შემდეგ ჯერი კახეთსა და ჰერეთზე მიდგა. თავდაპირველად ბაგრატმა კახეთის ქორეპისკოპოსს, დავითს შეუთვალა დაეთმო მისთვის ქართლის ის ციხეები, რომლებიც მიტაცებული ჰქონდა. დავითმა დაცინვით შემოუთვალა „უკეთუ იძიებ ციხეთა, იყოს ჩუენ შორის დამჯერებელ მკლავი და ჰომი“. ბაგრატი მოკლე გზით ჯავახეთიდან კახეთს ჩავიდა, შემუსრა იგი, დაიპყრო ჰერეთი და იქ მთავარი აბულალი განაჩინა. ბაგრატის წასვლისთანავე ჰერეთი გადაუდგა ახალ პატრონს და დავით ქორეპისკოპოსს მიემხრო. ბაგრატი იძულებული გახდა კვლავ გაელაშქრა კახეთის დასაპყრობად. იმ დროისათვის აქ უკვე კვირიკე დავითის ძე მეფობდა. ბაგრატმა ისევ დაიკავა ჰერეთი, დაიჭირა დინარ დედოფალი და კახეთის ციხეების აღებას შეუდგა. ორი წლის განმავლობაში ყველა ციხე ხელთ იგდო, ხოლო ბოჭორმის ციხეში „წლითი წლამდის“ მომწყვდეული კვირიკე იძულებული გახდა ბაგრატს დამორჩილებოდა. 1010 წელს ბაგრატმა კახეთ-ჰერეთის შემოერთება დაასრულა. ასე დასრულდა ფეოდალური საქართველოს გაერთიანების ძირითადი ეტაპი.\n\n== მეფობის ბოლო წლები ==  \n=== ლაშქრობა განძის საამიროს წინააღმდეგ ===                                                                                                             \nარაბთა სახალიფოს დაშლის შემდეგ სამხრეთ კავკასიის პოლიტიკური რუკა საკმაოდ ჭრელი აღმოჩნდა. X საუკუნის დასაწყისში რეგიონში ორ ათეულამდე სამეფო-სამთავრო-საამირო ჩამოყალიბდა. თანდათანობით, ძლიერმა პოლიტიკურმა ერთეულებმა შეიერთეს სუსტები და XI საუკუნის დასაწყისისათვის რეგიონში გამოიკვეთა ძირითადი პოლიტიკური მოთამაშეები — „აფხაზთა და ქართველთა, რანთა და კახთა სამეფო“, განძის, ანუ „არანის“ საამირო და ანისის სამეფო. მათ გარდა რეგიონში არსებობდნენ შედარებით მცირე პოლიტიკური ერთეულები, რომლებსაც მოკრძალებული ამბიციები ჰქონდათ და სხვადასხვა სამხედრო-პოლიტიკურ ბლოკში ერთიანდებოდნენ.\n\nასეთი იყო რეალობა XI საუკუნის დასაწყისში, როდესაც „აფხაზთა და ქართველთა“ სამეფომ შეიერთა კახეთ-ჰერეთი და საკუთარი საზღვარი კიდევ უფრო აღმოსავლეთით გადასწია. ამ მოვლენამ ახალი პოლიტიკური კონიუნქტურა წარმოქმნა კავკასიაში. თუ აქამდე განძის საამირო და „აფხაზთა და ქართველთა სამეფო” უშუალო მეზობლები არ იყვნენ, ამიერიდან ამ ორ პოლიტიკურ ერთეულს საერთო საზღვარი გაუჩნდა.\n\nგანძის ამირა ფადლონი აგრესიულ პოლიტიკას აწარმოებდა სხვადასხვა პოლიტიკური ერთეულის, მათ შორის კახეთ-ჰერეთის მიმართ. ამირას პოლიტიკა არც ბაგრატ III-ის მიერ კახეთ-ჰერეთის შეერთების შემდეგ შეუცვლია, იგი კვლავ აგრძელებდა მარბიელ ლაშქრობებს. ბაგრატს არ შეეძლო უყურადღებოდ დაეტოვებინა ფადლონის ქმედებები, მიუხედავად იმისა, რომ განძის წინააღმდეგ ლაშქრობა მის ინტერესებში არ შედიოდა. მას ჯერ კახეთ-ჰერეთში ჰქონდა საქმეები მოსაგვარებელი და დაუგეგმავ, ნაუცბათევ ლაშქრობას შეეძლო კიდევ უფრო მეტი პრობლემა გამოეწვია; მეორე მხრივ, მეფე კარგად ხვდებოდა, რომ ამირას ამ მარბიელი ლაშქრობების აღკვეთის გარეშე კახეთ-ჰერეთს საბოლოოდ ვერ შეიერთებდა. ეს რომ მომხდარიყო, მოსახლეობას აშკარად უნდა დაენახა ერთიან საქართველოში ცხოვრების უპირატესობა. თუ ცენტრალური ხელისუფლება ქმედით ნაბიჯებს არ გადადგამდა, ერთი მხრივ, ჯერ კიდევ ახლადშემოერთებულ პროვინციებში ახალი მმართველობის მიმართ უკმაყოფილება გაჩნდებოდა, ხოლო, მეორე მხრივ, მეფის ოპონენტ ფეოდალებს ახალი მიზეზი მიეცემოდათ, რათა ცენტრალური ხელისუფლების სისუსტეზე აპელირება მოეხდინათ. როგორც ჩანს, განძის ამირას ამ ქმედებაზე ბაგრატ III-ის ასეთი მყისიერი რეაქცია სწორედ იმით იყო განპირობებული, რომ მეფეს სურდა სამაგალითოდ დაესაჯა ის პოლიტიკური ძალა, რომელიც კახეთსა და ჰერეთს ავიწროებდა და ამით, უპირველესად, ადგილობრივებისათვის ეჩვენებინა, რომ მათ ძლიერი პატრონი გამოუჩნდათ.\n\nბაგრატმა კავშირი შეკრა ანისის მეფე გაგიკ I-თან და მასთან ერთად ილაშქრა განძაში. კოალიციურმა არმიამ ალყა შემოარტყა ციხე-ქალაქ შამქორს (იხ. შამქორის ბრძოლა) და დანებება შესთავაზეს, თუმცა შამქორელებმა უარი შეუთვალეს მოკავშირეებს. სწორედ ეს უნდა ყოფილიყო მოგვიანებით ბაგრატ III-ის განრისხების მიზეზიც, რომელიც ბოლო მომენტამდე მომხრე იყო ციხე-ქალაქის ძალით აღებისა. მას შემდეგ, რაც მოკავშირეებმა „''მცირედთა დღეთა დალეწნეს ზღუდენი შანქორისანი''“, ქალაქის მესვეურთა სიჯიუტე გატყდა. ქართველები და სომხები მეორე დღეს იერიშისათვის ემზადებოდნენ. შესაძლებელია ეს დღე გადამწყვეტიც აღმოჩენილიყო, მაგრამ, ღამით ბაგრატ III-ის ბანაკში ფადლონის მოციქული მივიდა და ზავი ითხოვა. შეთანხმების პირობები მხოლოდ შამქორის ციხე-ქალაქის მომავალს არ მოიცავდა. არანის გამგებელმა „''აღუთქვა დღეთა შინა სიცოცხლისა მისისათა მსახურებაჲ, გაუკუეთა ხარაჯაჲ და დაუწერა თავისთავითა ლაშქრობაჲ მტერთა მისთა ზედა''“. მემატიანის მიხედვით, ზავის პირობები ასე გამოიყურებოდა:\n# ფადლონი აღიარებდა საქართველოს მეფის უზენაესობას.\n# კისრულობდა ხარაჯას.\n# თანახმა იყო საქართველოს მხარეზე ებრძოლა, ანუ აღიარებდა სამხედრო მოკავშირეობას.\n \nმიუხედავად ამისა, მეფე კომპრომისზე წასვლას არ აპირებდა, თუმცა საკუთარმა დიდებულებმა თუ კოალიციის საერთო სარდლობამ გადააფიქრებინეს ქალაქის გარემოცვა და იერიში. მათ მეფე დაითანხმეს ზავის პირობები მიეღო. ბაგრატ III-ს დათმობაზე წასვლა მაინცდამაინც არ ახასიათებდა, მაგრამ არსებული რეალობა აიძულებდა თავისი გეგმებისათვის გადაეხვია. ბოლოს და ბოლოს, ბაგრატ III-მ ფადლონის ზავის პირობები მიიღო.\n\n=== „კლარჯი ხელმწიფეების“ ამოწყვეტა ===\nსაქართველოს ერთიანობის განსამტკიცებლად ბაგრტ III ზოგჯერ იძულებული ხდებოდა უკიდურესი ზომებისათვის მიემართა. მან თავისი ნათესავები, კლარჯეთის ბაგრატიონთა შთამომავლები, სუმბატი და გურგენი (ბაგრატ არტანუჯელის ძენი), რომლებიც ვერ დაიმორჩილა, ვითომ შერიგების მიზნით, სადარბაზოდ მოიწვია ფანასკერტში, შეიპყრო და თმოგვის ციხეში გამოკეტა, სადაც გარდაიცვალნენ კიდეც. კლარჯეთის ბაგრატიონთა სხვა მემკვიდრეებიდან ნაწილი ბიზანტიაში გაიხიზნა, ნაწილი კი პატიმრობაში დაიხოცა. მათი სამფლობელოები, მათ შორის ციხე-ქალაქი არტანუჯი. ბაგრატმა შემოიერთა.\n\n=== მოღვაწეობის შეფასება ===                                        \nბაგრატ გურგენის ძე ბაგრატიონმა მისია, რომელიც დაეკისრა პირნათლად შეასრულა. მან საფუძველი ჩაუყარა საქართველოს ფეოდალურ მონარქიასა და სახელმწიფო „საქართველო“-ს. ბაგრატ III-ის სრული ტიტულატურა იყო „მეფე აფხაზთა, ქართველთა, რანთა და კახთა, კურაპალატი“. ერთიანი საქართველოს დედაქალაქი ქუთაისი იყო.\n\nაი, რას წერს მის შესახებ მემატიანე: \nასე ახასიათებს მეფე ბაგრატის მოღვაწეობას ივანე ჯავახიშვილი:<ref>ი.ჯავახიშვილი., ტ.II, 1983, თბილისის სახელმწიფო უნივერსიტეტის გამომცემლობა, გვ.122</ref>\n\n== კულტურული ღონისძიებები ==\nმინი|ბაგრატ III ქართულ საფოსტო მარკაზე.\nბაგრატ III-ის მეფობის პერიოდში დაწინაურდა ქართული კულტურა. აიგო მრავალი არქიტექტურული შედევრი, მათგან აღსანიშნავია ბაგრატის ტაძარი ქუთაისში, რომლის მშენებლობაც 1003 წელს დასრულდა. მისი კურთხევა იმ ეპოქის მნიშვნელოვან მოვლენად იქცა. მეფემ წარჩინებული სტუმრები საზღვარგარეთიდანაც მოიწვია. ბაგრატის ტაძარი საქართველოს ერთიანობის სიმბოლოდ იქცა. ასევე ამ დროს აიგო ნიკორწმინდის ტაძარი და ბედიის მონასტერი სადაც დაკრძალულია კიდეც მეფე. ის აქ 1014 წელს ფანასკერტის ციხეში გარდაცვალების შემდეგ გადმოასვენეს.                                                                       \n \n2012 წელს ბედიის მონასტერში ბაგრატ მესამის ფრესკა, ქართული ორნამენტები და წარწერები წაშალეს.<ref>ბედიის მონასტერში ბაგრატ მესამის ფრესკა წაშალეს</ref>\n\nშემორჩენილია ბაგრატის სახელით მოჭრილი ვერცხლის მონეტა, რომელიც ერმიტაჟში (სანქტ-პეტერბურგი) ინახება.\n\n== გენეალოგია == \n\n\n\n\n\n\n\n\n                     \n\n\n\n\n\n\n\n\n\n== ლიტერატურა ==\n\n* \n* \n* \n* \n* \n\n==რესურსები ინტერნეტში==\n* ეძღვნება ბაგრატ III-ის „გამორჩენილ“ 1000 წლის იუბილეს. საზოგადოებრივი ჟურნალი '''მიჯნა''', №1 (4), მაისი, 2016 წელი. ISSN 1512-4703\n\n== კომენტარები ==\n<references group=\"კ\"/>\n\n== სქოლიო ==\n\n\n\n\n\n\n\n\n\n\n\n\n\n\n\n\nკატეგორია:გარდაცვლილი 1014\nკატეგორია:საქართველოს მეფეები\nკატეგორია:საქართველოს სამეფოს ბაგრატიონები\nკატეგორია:ქართველი კურაპალატები\nკატეგორია:გარდაცვლილი 7 მაისი\nკატეგორია:ქართველი წმინდანები\nკატეგორია:მართლმადიდებელი ეკლესიის წმინდანები\nკატეგორია:XI საუკუნის ქრისტიანი წმინდანები", "url": "https://ka.wikipedia.org/wiki/ბაგრატ_III_(საქართველოს_მეფე)", "length": 16327}
{"id": "3414", "title": "ქრისტიანობა", "text": "'''ქრისტიანობა''' — ქრისტეს მოძღვრება, სამთაგან ერთ-ერთი მსოფლიო რელიგია ბუდიზმთან და ისლამთან ერთად. ქრისტიანობა ყველაზე მრავალრიცხოვანი მონოთეისტური რელიგიაა მსოფლიოში. მას სამი ძირითადი მიმართულება აქვს: კათოლიციზმი, პროტესტანტიზმი და მართლმადიდებლობა. საერთო ნიშანი, რომელიც აერთიანებს ქრისტიანობის სხვადასხვა დენომინაციებს, არის რწმენა იესო ქრისტესადმი, როგორც ღმერთკაცის, მსოფლიოს მხსნელის, სამების მეორე პირის განმასახიერებლისადმი. ქრისტიანული სწავლების მთავარი წყაროა ქრისტიანებისთვის წმინდა წიგნი — ბიბლია, განსაკუთრებით მისი მეორე ნაწილი — ახალი აღთქმა. ქრისტიანობა ისლამთან და იუდაიზმთან ერთად მიეკუთვნება ე. წ. აბრაამისეულ რელიგიებს. ქრისტიანულ მოძღვრებას და ღვთისმსახურებას სხვადასხვა კულტურის და ცივილიზაციის საზოგადოებებში აქვს ფესვები გადგმული. მსოფლიოს უდიდესი ნაწილი წელთაღრიცხვას იწყებს ქრისტეს დაბადებიდან.\n\nქრისტიანობა ჩაისახა I საუკუნეში პალესტინაში, როგორც იუდაიზმის ერთ-ერთი მცირე განშტოება, რომელსაც რამდენიმე ათეული მიმდევარი ჰყავდა. თავდაპირველად ქრისტიანობა ვრცელდებოდა პალესტინასა და ხმელთაშუა ზღვის რეგიონის ებრაულ დასახლებებში. პავლე მოციქულის ქადაგებების წყალობით ქრისტიანობამ გაიჩინა მიმდევრები სხვა ხალხებშიც. V საუკუნემდე ის ვრცელდებოდა რომის იმპერიაში და მისი კულტურული გავლენის არეალში, მათ შორის სომხეთში, საქართველოში, სირიასა და ეთიოპიაში. I ათასწლეულის II ნახევარში ქრისტიანობა გავრცელდა ანგლოსაქსებსა და სლავებში, უფრო მოგვიანებით კი, XIII-XIV საუკუნეებში შეაღწია ბალტიისპირეთის და ფინეთის ხალხებში. ახალ და უახლეს პერიოდში ევროპის მიღმა ქრისტიანობის გავრცელება კოლონიზაციის და სამისიონერო მსახურების შედეგად გახდა შესაძლებელი. დღეს ქრისტიანობა მსოფლიოს ყველა სახელმწიფოშია წარმოდგენილი. ევროპაში 400-დან 550-მდე მილიონი ქრისტიანი ცხოვრობს, ლათინურ ამერიკაში 380 მილიონი, ჩრდილო ამერიკაში – 180-250 მილიონი, აზიაში – 300 მილიონი, აფრიკაში – 300-400 მილიონი, ავსტრალიაში – 14 მილიონი.\n\n==ისტორია==\n===ქრონოლოგია===\n*44 წელი — ქრისტიანთა დევნა მეფე ჰეროდეს დროს\n*51 წელი — მოციქულთა კრება იერუსალიმში\n*62 წელი — ქრისტიანთა დევნა იუდეაში\n*64 წელი — ქრისტიანთა პირველი დევნა ნერონის დროს\n*96 წელი — ქრისტიანთა მეორე დევნა დომიციანეს დროს\n*106 წელი — ქრისტიანთა მესამე დევნა ტრაიანეს დროს\n*166 წელი — ქრისტიანთა მეოთხე დევნა მარკოს ავრელიუსის დროს\n*202 წელი — ქრისტიანთა მეხუთე დევნა სევერეს დროს\n*235 წელი — ქრისტიანთა მეექვსე დევნა მაქსიმიანეს დროს\n*250 წელი — ქრისტიანთა მეშვიდე დევნა დეცი ტრაიანეს დროს\n*257 წელი — ქრისტიანთა მერვე დევნა ვალერიანეს დროს\n*261 წელი — ქრისტიანთა შეწყნარება-დათმენის პირველი ედიქტები გალიენის დროს\n*275 წელი — ქრისტიანთა მეცხრე დევნა ავრელიანეს დროს\n*303 წელი — ქრისტიანთა მეათე დიდი დევნა დიოკლიტიანეს დროს\n*313 წელი — მილანის ედიქტი ქრისტიანობის შეწყნარების შესახებ\n*314 წელი — ანკირიის ადგილობრივი კრება\n*315 წელი — ნეოკესარიის ადგილობრივი კრება\n*1054 წელი — დიდი სქიზმა\n\n=== ქრისტიანობის წარმოშობა ===\nსახარებისეული გადმოცემთ ქრისტიანობის დამაარსებელი იესო ქრისტე დაიბადა ბეთლემში, ისრაელის მეფე დავითის შორეული შთამომავლის, ნაზარეველი დურგლის იოსების და ასევე დავითის შთამომავლის, ქალწული მარიამისს ოჯახში. ქრისტე თორმეტ მოწაფესთან ერთად მიმოდიოდა გალილეასა და იუდეაში და ქადაგებდა მოახლოებულ ღვთის სასუფეველზე, სინაგოგებში რჯულის მასწავლებლებსა და მწიგნობრებს შეახსენებდა წმინდა წერილის წინასწარმეტყველებებს მესიაზე, თავს აშკარად აცხადებდა ღვთის ძედ და მესიად, რომელსაც უნდა ეხსნა ისრაელი. სახელი გაითქვა როგორც მკურნალმა და ყველგან, სადაც მივიდოდა, სნეულები, დავრდომილები და ბოროტი სულით შეპყრობილები მიჰყავდათ მასთან და ისიც კურნავდა მათ. ბოლოს ქრისტემ გააცოცხლა ოთხი დღის მკვდარიც. ქრისტეს ავტორიტეტი დღითიდღე იზრდებოდა და საშიში ხდებოდა იერუსალიმის სამღვდელოებისთვის. მათ აიძულეს იუდეის პროკურატორი პონციუს პილატე, რომ სასიკვდილო განაჩენი გამოეტანა ქრისტესთვის, როგორც რომის ხელისუფლების მტრისთვის. 33 წლის ასაკში ქრისტე ჯვარს აცვეს ორ ავაზაკთან ერთად, რომელთაგან ერთ-ერთმა ირწმუნა ქრისტესი და მასთან ერთად მოხვდა სამოთხეში.\n\nქრისტეს მორწმუნენი, რომლებიც ინახავდნენ ქრისტეს პიროვნების და საქმეების ცოცხალ ცოდნას და ქადაგებდნენ ხალხში იწოდნენ ქრისტიანებად. ეს პირველად მოხდა ანტიოქიაში. ამ დროს არ იყო დაწერილი არცერთი სახარება. მხოლოდ ქრისტიანული თემების გამრავლების შემდეგ გაჩნდა საჭიროება წერილობით აღნუსხულიყო ქრისტეს ცხოვრება. 48-63 წლებში გაჩნდა პავლე მოციქულის ეპისტოლეები, რომელთაც იგი სხვადასხვა ქრისტიანულ თემებს უგზავნიდა მათი დამოძღვრის და ჭეშმარიტ გზაზე დაყენების მიზნით. ჯვარცმიდან 40-ოდე წლის შემდეგ გამოჩნდა სახარებები, რომელთაგან საბოლოოდ ოთხი შეირჩა. ადრეული ქრისტიანები „ახალ ერად“ იწოდებოდნენ. ისინი თავიანთი ქცევით განსხვავდებოდნენ იმ ხალხისგან, სადაც უხდებოდათ ცხოვრება.\n\nბერძნული და ლათინური ენების წყალობით ქრისტიანობა იოლად ვრცელდებოდა უზარმაზარ რომის იმპერიაში. გადმოცემის თანახმად, თომა ქადაგებდა ინდოეთში და სპარსეთში, ანდრია – კავკასიასა და ბალკანეთში, მარკოზი – ეგვიპტეში. ქრისტიანული გადმოცემის თანახმად პირველ ქრისტიანეთა ხვედრი მძიმე იყო, მათ დევნიდნენ, დასცინოდნენ, სხვადასხვა ბრალდებებს უყენებდნენ. პეტრე და პავლე 64 წელს აწამეს რომში, მოციქულთაგან უკანასკნელი გარდაიცვალა იოანე. მოციქულები შეცვალეს ეკლესიის მამებმა. ქრისტიანული გადმოცემების თანახმად მათაც დევნიდნენ, აწამებდნენ, კლავდნენ. ქრისტიანობას მალე გამოუჩნდნენ დამცველები თვით რომის იმპერიაში. იმპერატორმა კონსტანტინემ ცნობილი „სასწაულის“ შემდეგ იწამა და ნება დართო ღვთისმსახურებისა. ასე თანდათან იკვალავდა გზას ახალი ჰუმანური მოძღვრება.\nthumb|350px|ქრისტიანობის გავრცელება.\n\nქრიასტიანები არიან ისინი ვინც აღიარეს იესო ნაზარეველი მესიად (ან ბერძნულად the Christ), ქრისტიანებს სწამთ შემოქმედი ღმერთის (მამა, ძე და სულიწმინდის) ძე ღმრთისა, რომელიც მამისგან იშვება იგია არქეტიპი ყველა შემოქმედებისა, რომელიც პიროვნება იესო ქრისტეა, სული წმინდა მამისაგან გამოდის, ეკლესიის დაარსებაც მას უკავშირდება. ქრისტიანებს სწამთ რომ შესაძლებელია ადამიანი შეიცვალოს დატოვოს ცოდვილი ცხოვრება და მოექცეს მართალი გზისაკენ, ღმერთის სიყვარულის საშუალებით. ქრისტე როდესაც დიდებით მოვა, მიაგებს მათ პატივს და მარადიულ ცხოვრებას მიანიჭებს, ქრისტე შეუნდობს მონანულ ადამიანებს ცოდვებს და დაამკვიდრებს სასუფეველში.\n\n=== რომის პაპების აღზევება ===\nთავდაპირველად ხუთივე პატრიარქის უფლება-მოვალეობები თანაბარი იყო და რომის პაპს არავითარი უპირატესობა არ გააჩნდა სხვა დანარჩენ პატრიარქებთან შედარებით. რაც შეეხება სიტყვა '''„პაპს“''', ამ სახელს ყველა პატრიარქს უწოდებდნენ მამის, მოძღვრის გაგებით. შემდგომი ეს ტერმინი კონკრეტულად რომის პაპს დაუმკვიდრდა. რომის პაპების მიერ განსაკუთრებული მდგომარეობის მოპოვება ორმა გარემოებამ გამოიწვია. ყოფილი დასავლეთ რომის იმპერიის ტერიტორიაზე რომის პაპებს მეტოქეები არ ჰყავდათ და ისინი ერთადერთი პატრიარქები იყვნენ. ამასთანავე, 476 წელს დასავლეთ რომის იმპერიაში მოისპო საიმპერატორო ხელისუფლება, რომელსაც შეეძლო მნიშვნელოვნად შეეზღუდა რომის პატრიარქების ძალაუფლება. 755 წელს, ფრანკთა მეფის პიპინ მოკლეს მიერ რომის პაპის ოლქის შექმნამ, რომის პაპები, რომლებიც დასავლეთ ევროპის უმაღლესი სასულიერო პირები იყვნენ, საერო ხელისუფლებითაც აღჭურვა.\n\n=== ქრისტიანული სამყაროს გაყოფა ===\nრომის პაპები მიისწრაფვოდნენ აღმოსავლეთ ქრისტიანული ეკლესიის დაქვემდებარებისკენ და აღვივებდნენ პაექრობას კონსტანტინოპოლის პატრიარქებთან საღვთისმეყველო საკითხების ირგვლივ. 1054 წელს, რომის პაპმა კონსტანტინოპოლში გააგზავნა თავისი ელჩები — ლეგატები. ლეგატებმა წმინდა სოფიას ტაძრის საკურთხეველზე დადეს ბერძნული ეკლესიის წყევლა-კრულვის შემცველი სიგელი. ბერძნულმა სამღვდელოებამ დაწვა წერილი და თავის მხრივ წყევლა-კრულვა შეუთვალა რომის პაპს. ამის გამო, 1054 წელს, დასავლური და აღმოსავლური ქრისტიანული ეკლესია საბოლოოდ გაიყო. აღმოსავლურ ეკლესიას მართლმადიდებლური ეწოდა, ხოლო დასავლურს — კათოლიკური. კათოლიკური ეკლესია ამჟმადაც ცენტრალიზებულია და ექვემდებარება რომის პაპს, ხოლო მართლმადიდებლური — დეცენტრალიზებული ავტოკეფალიურ ეკლესიებად. XVI სუაკუნეში რეფორმაციის ხანაში კათოლიკურ ეკლესიას გამოეყო ლუთერანობა, კალვინიზმი, ანგლიკანიზმი, რომლებმაც თავ-თავის მხრივ სხვადასხვა დენომინაციები წარმოშვა. XIX-XX საუკუნეებში ევროპას სეკულარიზაციამ გადაუარა, რუსეთის იმპერიაში კი მოხდა კონმუნისტური რევოლუცია. ამ მოვლენებმა ქრისტიანობის პოლიტიკური, საზოგადოებრივი და კულტურული გავლენა შეასუსტა. კათოლიკურ ეკლესიაში მღვდელმსახურება მხოლოდ ლათინურ ენაზე სრულდებოდა 1960-იანი წლების რეფორმებამდე (ვატიკანის II კრება), მართლმადიდებლურ ეკლესიებში კი — ეროვნულ ენებზე.\n\n=== თანამედროვე ქრისტიანობა ===\nქრისტიანობა შედგება სამი ძირითადი მიმდინარეობისგან: კათოლიციზმი, პროტესტანტიზმი და მართლმადიდებლობა. მსოფლიოში კათოლიკეთა რაოდენობა დაახლოებით 1 მილიარდია, პროტესტანტებისა – 400 მილიონი, მართლმადიდებლების და სხვა აღმოსავლური ეკლესიებისა 240 მილიონი, ანგლიკანებისა კი 70 მილიონი. XX საუკუნეში საფუძველი ჩაეყარა ეკუმენიზმის მოძრაობას, რომელიც ქრისტიანული ეკლესიების გაერთიანებას ისახავს მიზნად.\n\n== მოძღვრება==\nქრისტიანული სწავლება მოიცავს სწავლებას ღმერთის, იესო ქრისტეს, სულიწმინდის, სულის ცხონების, ეკლესიის არსის და სამყაროს აღსასრულის შესახებ და გარკვეულწილად ეფუძნება ძველი აღთქმის ათ მცნებას:\n\n* 1. მე ვარ უფალი ღმერთი შენი, და არა იყვნენ შენდა ღმერთნი უცხონი, ჩემსა გარეშე.\n* 2. არა ჰქმნე თავისა შენისა კერპი, არცა ყოვლადვე მსგავსი, რაოდენი არს ცათა შინა ზე, და რაოდენი არს ქვეყანასა ზედა ქვე, და რაოდენი არს წყალთა შინა ქვეშე ქვეყანისა: არა თაყვანი-სცე მათ, არცა მსახურებდე მათ.\n* 3. არა მოიღო სახელი უფლისა ღვთისა შენისა ამაოსა ზედა.\n* 4. მოიხსენე დღე იგი შაბათი და წმიდა-ჰყავ იგი: ექვს დღე იქმოდე, და ჰქმნე მათ შინა ყოველივე საქმე შენი, ხოლო დღე იგი მეშვიდე შაბათი არს უფლისა ღვთისა შენისა.\n* 5. პატივ-ეც მამასა შენსა და დედასა შენსა, რათა კეთილი გეყოს შენ და დღეგრძელ იყო ქვეყანასა ზედა.\n* 6. არა კაც-ჰკლა. \n* 7. არ იმრუშო.\n* 8. არ იპარო.\n* 9. არა ცილი-სწამო მოყვასსა შენსა წამებითა ცრუითა.\n* 10. არა გული გითქმიდეს ცოლისათვის მოყვასისა შენისა, არა გული გითქმიდეს სახლისათვის მოყვასისა შენისა, არცა ყანისა მისისა, არცა კარაულისა მისისა, არცა ყოვლისა საცხოვარისა მისისა, არცა ყოვლისა მისთვის, რაიცა იყვეს მოყვასისა შენისა.\n\nქრისტეს მთაზე ქადაგება იესოს მოძღვრების ბირთვს წარმოადგენს. მამა ღმერთის ათ მცნებასთან ერთად ქრისტეს სწავლება ქრისტიანთათვის წმინდათა-წმინდაა. სულიწმინდის შთაგონებით მას სრულყოფილად მათე მოციქული გადმოგვცემს წმინდა წერილში: მათე 5,1-48, მათე 6,1-34, მათე 7,1-29.\n\n===ერთარსება სამება===\n\nქრისტიანობა აღიარებს ერთ ღმერთს, აბრაამის, ისააკის და იაკობის პიროვნულ ღმერთს. ამავდროულად ქრისტიანს სწამს, რომ ღმერთი არა მხოლოდ ერთია, არამედ სამპიროვანიც არის. ამით განსხვავდება ქრისტიანობა სხვა მონოთეისტური რელიგიებისგან, მაგალითად იუდაიზმისა და ისლამისგან. ქრისტიანი თაყვანს სცემს მამა ღმერთს, ძე ღმერთს, ანუ იესო ქრისტეს და სულიწმინდას. ეს სამი შეადგენს სამებას. არსებობს არატრინიტარული მრწამსის ქრისტიანობაც, რომელიც სხვანაირად იაზრებს მამის, ძის და სულიწმინდის ურთიერთობას, მაგალითად იეჰოვას მოწმეები, მორმონები და სხვა. ქრისტიანობაში სამება არ არის სამი ღმერთი, არამედ ერთი ღმერთი სამ პიროვნებაში. სამი რომ ერთია ლოგიკურად ვერ შეიმეცნება, რადგან იგი აბსურდია. მისი შეცნობა მხოლოდ რწმენითააა შესაძლებელი. ქრისტიანობა აღიარებს სამებას, მაგრამ ამასთან აღიარებს მის შეუცნობლობას ადამიანის გონების შეზღუდულობის გამო. ღვთაებრივ სამებაში მამა ღმერთი შეუქმნელია, ძე ღმერთი – მარადიულად შობილი, ხოლო სულიწმინდა მამისაგან გამომავალი და ძის მეშვეობით ამქვეყნად მოვლენილი. კათოლიციზმის მიხედვით სულიწმინდა როგორც მამისაგან, ასევე ძისაგან გამომავალია.\n\n===ცოდვა და ხსნა===\nქრისტიანობა ხსნის რელიგიაა. ქრისტიანობა ამქვეყნიურ ცხოვრებას უყურებს, როგორც დროებითსა და წარმავალ სატანჯველს. ის ადამიანს სთავაზობს ხსნას ამქვეყნიური სურვილებისაგან და ცოდვებისაგან, რომლებმაც ადამიანი მოსწყვიტეს ღმერთს. კაციობრიობის წინაპარი ადამი შექმნილი იყო ღვთის ხატად და მსგავსად. მან დაარღვია აღთქმა და იგემა აკრძალული ნაყოფი იმ იმედით, რომ ღმერთივით სრულყოფილი გახდებოდა. ადამი დაჰყვა გველისპირით მოლაპარაკე ეშმაკის ნებას და არად ჩააგდო ღვთის ნება. სანაცვლოდ ადამმა და მისმა მოდგმამ დაკარგა სამოთხე და მიიღო სატანჯველი ამქვეყნიურ ცხოვრებაში და საბოლოოდ სიკვდილი. ადამის მიერ თავისუფალი ნების პირველივე გამოყენებამ ის ცოდვაში ჩააგდო. ამრიგად, ქრისტიანული მოძღვრებით, ცოდვა ღვთის ნების საწინააღმდეგოდ ადამიანის ნებითაა გამოწვეული.\n\nქრისტიანული სწავლების მიხედვით პირველი ცოდვა ცოცხლობს ყველა ადამიანში, ყველა ადამიანი ნაზიარებია ადამის ცოდვას, რადგან ის ადამის სისხლი და ხორცია. მაგრამ ღმერთმა არ გაწირა სამოთხიდან განდევნილი ადამიანი. მიუხედავად იმისა, რომ სამოთხის მისადგომებს იცავს ცეცხლოვანი ხმლით შეიარაღებული ქერუბიმი, ადამიანებს აქვთ სამოთხის დაბრუნების საშუალება. ქრისტიანობის მიხედვით ეს გზაა ცოდვათა გამოსყიდვა. რაკი კაცობრიობაში ცოდვა ერთი ადამიანის, ადამის, გზით შევიდა, ხსნაც ერთი ადამიანის, ქრისტეს მეშვეობით უნდა მომხდარიყო. მაგრამ ქრისტე რომ მხოლოდ ადამიანი ყოფილიყო ის ვერ გამოისყიდდა ადამიანთა ცოდვებს. ამიტომ იესო ქრისტე განკაცდა ადამიანების ცოდვის გამოსასყიდად. ქრისტიანული სწავლების მიხედვით მამა ღმერთმა გაწირა მხოლოდშობილი ძე კაცთა მოდგმის გადასარჩენად. ქრისტიანობის მთავარი საუდუმლო ქრისტეს ღმერთკაცობაშია. ის თავის თავში ატარებს ორ ბუნებას, ღვთისას და კაცისას. არის სრული კაცი და სრული ღმერთი.\n\nთავისი პირველად მოსვლით ქრისტემ კაციობრიობას მისცა ხსნის შესაძლებლობა, მეორედ მოსვლით კი ის ადამიანებს მოჰკითხავს ცოდვებს და მოაწყობს უკანასკნელ სამსჯავროს. ამ დროს ერთმანეთისგან გაიმიჯნება კეთული და ბოროტი. მეორედ მოსვლისას მოხდება ადამიანთა მკვდრეთით აღდგომა.\n\n===წმინდა წერილი===\n\nქრისტიანობა მწიგნობრული რელიგიაა. მისი მთავარი ტექსტია ბიბლია, რომელიც შედგება ძველი და ახალი აღთქმებისგან. ისინი სხვადასხვა რელიგიურ და კულტურულ გარემოში იწეწრებოდა, მაგრამ მათ შორის მჭიდრო კავშირია. ძველი აღთქმა დაწერილია ებრაულ ენაზე ძვ. წ. I ათასწლეულში და მოიცავს 39 წიგნს. მასში გადმოცემულია ებრაელების ისტორიულ-რელიგიური თავგადასავალი, მონოთეისტური რელიგიის მრწამსი. ახალი აღთქმა დაწერილია ჩვენი წელთაღრიცხვით I საუკუნეში და მოიცავს 24 წიგნს. ახალი აღთქმის წიგნები გადმოსცემენ იესო ქრისტეს ამქვეყნიურ ცხოვრებას შობიდან ჯვარცმამდე (ოთხი სახარება), იესო ქრისტეს მოციქულთა მოღვაწეობას და ეკლესიის დაარსებას (მოციქულთა საქმე), მოციქულთა მიერ გადმოცემულ მოძღვრებას (ეპისტოლეები) და მსოფლიოს საბოლოო ხვედრს (გამოცხადება იოანესი).\n\n==ქრისტეს ამქვეყნიური გზა==\n\nქრისტეს ცხოვრების ყველაზე მნიშვნელოვანი ფაქტებია:\n\n'''ქრისტეს შობა''': ბეთლემის მახლობლად ბაგაში მომხდარი ქრსტეს შობა ნაწინასწარმეტყველები იყო. ქალწულ მარიამს გაბრიელ მთავარანგელოზისაგან ეცნობა, რომ სულიწმინდისაგან ჩაესახებოდა ძე, რომელიც მიიღებდა მამის, დავითის ტახტს და მის მეფობას არ ექნებოდა დასასრული. ისრაელის მეფე დავითის შთამომვალი იყო როგორც მარიამი, ასევე მართალი იოსები, რომლის სახლშიც უნდა დაბადებულიყო იესო. ქრისტეს შობა დაემთხვა აღწერას, რომელიც ჩატარდა რომის იმპერიაში ოქტავიანე ავგუსტუსის ბრძანებით. აღწერის წესის მიხედვით ყველა ადამიანი იმ ადგილზე უნდა აღწერილიყო, საიდანაც იყო წარმოშობით. ამიტომ ნაზარეთში მცხოვრები იოსები და მარიამი ჩავიდნენ ბეთლემში. რაკი ქალაქში ადგილი ვერ ნახეს, ღამის გათევა მოუწიათ ბაგაში, სადაც დაიბადა ქრისტე. ქრისტე, მიუხედავად მისი სამეფო წარმოშობისა, დაიბადა ბაგაში, პირუტყვებთან.\n\n'''მირქმა:''' ებრაელთა ჩვეულებისამებრ, მას შემდეგ, რაც გასრულდა მარიამისა და ახალშობილის განწმენდის დღეები, ჩვილი მიიყვანეს იერუსალიმში სოლომონის ტაძარში, სადააც ჩვილი მიირქვა სვიმეონმა. მან ჩვილში იცნო ყრმა, რომელსაც ელოდა მრავალი ათეული წელი. სვიმეონს სულიწმინდისგან ჰქონდა ნაუწყები, რომ არ მოკვდებოდა, სანამ არ იხილავდა უფლის ცხებულს. \n\n'''ნათლისღება''': ქრისტე მონათლა იოანე ნათლისმცემელმა, რომელიც იყო ძველი აღთქმის უკანასკნელი წინასწარმეტყველი. მდინარე იორდანეზე ნათლისღების დროს მოხდა სამების განცხადება მამა ღმერთის, მდინარეში ჩაფლული ძისა და ძის მხარზე ციდან გარდამოსული მტრედის სახით. იორდანეზე ამოიწურა იოანე ნათლისმცემლის მისია და მისი მოწაფეები გაჰყვნენ ქრისტეს.\n\n'''ეშმაკის მიერ გამოცდა უდაბნოში''': უდაბნოში, ეშმაკის პირისპირ, ქრისტე გამოჩნდა, როგორც სრული კაცი. მან, როგორც კაცმა, სძლია სამ საცთურს, რომელიც ეშმაკმა გაუმზადა მას. ეს იყო ნივთიერი საცთური, უფლის გამოცდის საცთური და ამქვეყნიური დიდების საცთური. საცთურების დაძლევით ქრისტემ დაამარცხა ეშმაკი, მაგალითი მისცა ადამიანებს და მოიპოვა ანგელოზების მხარდაჭერა. \n\n'''ფერისცვალება''': ქრისტე თავის სამ მოწაფეს, პეტრეს, იაკობსა და იოანეს თაბორის მთაზე გამოეცხადა როგორც სრული ღმერთი, რაც დაადასტურა მამა-ღმერთის სიტყვებმა.\n\n'''უკანასკნელი სერობა''': ქრისტე და მისი მოწაფეები იუდაური ჩვეულებისამებრ შეიკრიბნენ მთავარი დღესასწაულის, პასექის აღსანიშნავად, რათა დაეკლათ და ეჭამათ პასექი, ანუ კრავი. ეს იყო ქრისტეს უკანასკნელი პასექი, რომლის შემდეგ, მეორე დღეს თავად ქრისტე შეიწირა, როგორც საპასექო მსხვერპლი. სერობის დროს ქრისტემ პური აკურთხა საკუთარ ხორცად, ხოლო ღვინო – სისხლად. ამ აქტით დაწესდა ზიარების საიდუმლო. ამ დროს იუდა ისკარიოტელს უკვე გადაწყვეტილი ჰქონდა ქრისტეს გაცემა.\n\n'''უკანასკნელი ლოცვა''': სერობის შემდეგ ქრისტეს სამი მოწაფე, რომლებიც ახლდნენ მას ფერისცვალების დროს, დაესწრო მის უკანასკნელ ლოცვას გეთსიმანიის ბაღში. ამ დროს წარმოთქვა ქრისტემ სიტყვები, რომლითად დაადასტურა, რომ მისი მსხვერპლი ნებაყოფლობითია. \n\n'''ქრისტეს გაცემა''': ქრისტეს გამცემი აღმოჩნდა მის თორმეტ მოწაფეს შორის ერთ-ერთი იუდა ისკარიოტელი. \n\n'''ჯვარცმა''': იუდას მიერ გაცემული ქრისტე სამღვდელოებამ და მწიგნობრებმა გადასცეს რომის იმპერიის ხელისუფლებას. პილატეს კითხვაზე, თუ ვისი გათავისუფლბა სურდათ, ხალხმაც გაწირა ქრისტე და ავაზაკ ბარაბას გათავისუფლება ითხოვა. ქრისტეს იმპერიის ხელისუფლებამ ხალხის სახელით გამოუტანა განაჩენიდა რომაული წესით, ჯვარზე გაკვით დასაჯა. ჯვარცმამდე ქრისტემ განიცადა ფიზიკური და მორალური შეურაცხყოფა.\n\n'''აღდგომა''': ქრისტიანობის პარადოქსია, რომ სახარებისეულ ფაქტებს შორის ყველაზე მეტ მტკიცებულებებს შეიცავს მკვდრეთით აღდგომის ფაქტი. ახალი აღთქმის ხანაში აღსგომის ფაქტი საეჭვო არ ყოფლა, მრავალმა იხილა ცარიელი საფლავი, ხოლო პავლე მოციქულის მიხედვით მის დროს ცოცხალი იყო 500-მდე ადამიანი, რომლებმაც აღმდგარი ქრისტე იხილეს. პავლე მოციქულისვე მიხედვით ქრისტეს აღდგომა საყოველთაო მკვდრეთით აღდგომის გარანტიაა.\n\n'''აღდგომის შემდეგ''': აღდგომიდან 40 დღის განმავლობაში, ამაღლებამდე, ქრისტე ეცხადებოდა მოწაფეებს. ემაუსის გზაზე მან მოწაფეებს აჩვენა ჭრილობები. ქრისტიანული ეკლესიების უმრავლესობას სწამს, რომ ქრისტეს განვლილი გზა შობიდან გოლგოთამდე ამართლებს მის ორბუნებოვან დოგმატში ჩაწერილ სიტყვებს სრული კაცი. მას გადახდა ყველაფერი, რაც ადმაიანს შესაძლოა შეემთხვას, გარდა ცოდვისა.\n\n== ეკლესიის მოწყობა და იერარქია ==\nქრისტიანობა არ არსებობს ეკლესიის გარეშე. ქრისტიანული რელიგიის მრწამსი მიღებულ იქნა 325 წელს ნიკეის საეკლესიო კრებაზე და 381 წელს კონსტანტინოპოლის საეკლესიო კრებაზე. მრწამსის მიხედვით ქრისტიანული ეკლესია არის ერთი, წმინდა, კათოლიკე და სამოციქულო.\n\nეკლესია ერთია, რადგან ქრისტემ დააფუძნა მხოლოდ ერთი ეკლესია და როგოც ღმერთია ერთი, ასევე ეკლესიაც ერთია. ეკლესია წმინდაა, რაკი იგი ღმერთის მიერაა დაფუძნებული. ეკლესია ქრისტეს სხეულია და მასში ადამიანები ეზიარებიან სიწმინდეს. ქრისტიანული ეკლესია არის კათოლიკე, ანუ საყოველთაო და უნივერსალური. ის აერთიანებს ყველა ქრისტიანს მიუხედავად ეთნიკური, კულტურული თუ სოციალური კუთვნილებისა. ეკლესია სამოციქულოა, რადგან ინახავს მოციქულთა მოძღვრებას. ეკლესიის დაარსების დღედ მიიჩნება აღდგომიდან 50-ე დღე, როცა მოციქულებზე გადმოვიდა სულიწმინდის მადლი.\n\nIV საუკუნეში სახელმწიფო სარწმუნოებად გამოცხადებულმა ქრისტიანულმა ეკლესიამ თავისი მოწყობა რომის იმპერიის ადმინისტრაციულ დაყოფას შეუსაბამა. რომის იმპერია იყოფოდა დაახლოებით 100 პროვინციად, ყოველი პროვინცია — რამდენიმე საქალაქო ოლქად. ქრისტიანულმა ეკლესიამ ამ ოლქებში სამრევლოები მოაწყო, რომლებსაც მღვდლები უძღვებოდნენ. ისინი ექვემდებარებოდნენ სამოქალაქო ოლქის '''ეპისკოპოსს''', ხოლო საქალაქო ოლქების ეპისკოპოსები — პროვინციის '''არქიეპისკოპოსს''' (მთავარ ეპისკოპოსს). არქიეპისკოპოსებზე უფრო მაღლა იდგნენ '''პატრიარქები'''. საპატრიარქო იყო ხუთი: '''რომის, ალექსანდრიის, ანტიოქიის, კონსტანტინოპოლისა და იერუსალიმის'''. მიჩნეული იყო, რომ საპატრიარქოები იესო ქრისტეს მოციქულებმა დააარსეს. ქრისტიანული ეკლესიის ერთიანობას განასახიარებდნენ მსოფლიო საეკლესიო კრებები.\n\nIV საუკუნის ბოლოს, რომის იმპერიის ორად გაყოფის შედეგად, დასავლეთ რომის იმპერიაში მოექცა რომის საპატრიარქო, ხოლო დანარჩენი ოთხი კი აღმოსავლეთ რომის იმპერიაში.\n\n=== მონასტერი და ბერ-მონაზვნები ===\nსამღვდელოების განსაკუთრებულ ჯგუფს შეადგენენ ბერ-მონაზვნები, რომლებიც განკერძოებით ცხოვრობენ მონასტრებში. ქრისტიანული ბერ-მონაზვნობა III საუკუნეში ეგვიპტეში წარმოიშვა. ბერ-მონაზვნობის დამაარსებლად ითვლება ანტონი დიდი. გადმოცემით, წმინდა ანტონს გამოეცხადა ანგელოზი, რომელიც შენაცვლებით ლოცულობდა და მუშაობდა. ანგელოზმა უთხრა ანტონს, რომ თუ ისიც მისნაირად მოიქცეოდა, ცხონებას მოიპოვებდა. ქრისტიანები, რომლებსაც გაგონილი ჰქონდათ ანტონის შესახებ, მის გვერდით სახლდებოდნენ და ქმნიდნენ ახალ ქრისტიანულ ბერ-მონაზვნურ თემს - '''მონასტერს'''.\n\nსაქართველოში პირველი მონასტრები ვახტანგ გორგასალმა დააარსა V საუკუნის მეორე ნახევარში. სამონასტრო მოღვაწეობამ განსაკუთრებით ფართო ხასიათი მიიღო VI საუკუნეში, ასურელ მამათა მოსვლის შემდეგ.\n\nდასავლეთში ბერ-მონაზვნობის დამაარსებლად ითვლება წმინდა ბენედიქტე, რომელიც VI საუკუნის პირველ ნახევარში ცხოვრობდა. მან შექმნა პირველი სამონასტრო წესდება. დასავლეთში დიდ მონასტრებს '''სააბატოებს''' უწოდებენ, ხოლო მათ წინამძღვრებს — '''აბატებს'''. როგორც აღმოსავლეთის, ისე დასავლეთის მონასტრებს თავისი მეურნეობა აქვთ. მონასტრებში ხდებოდა ხელნაწერების გადაწერა, ბევრ მონასტერთან არსებობდა სკოლა. ზოგ მონასტერში ეწეოდნენ მეცნიერულ-თეოლოგიურ მოღვაწეობას.\n\n==ლოცვა==\n\nქრისტიანობაში სამი ტიპის ლოცვა არსებობს: ვედრებითი, სამადლობელი და ქება-დიდების. ადამიანს მიერ პირადად წარმოსათქმელი ლოცვები შედგება კანონიკური და თავისუფალი ლოცვებისგან. კანონიკური ლოცვებია მამაო ჩვენო, იესოს ლოცვა, მეზვერის ლოცვა, ზოგიერთი ფსალმუნი და სხვა. თავისუფალში კი იგულისხმება ადამიანის მიერ წარმოთქმული ან ნაფიქრი ნებისმიერი აზრი და განწყობა, რომლითაც ის ღმერთს მიმართავს.\n\n==სოციალური სწავლება==\nპირველ ქრისტიანთა ცხოვრების წესი იყო დემოკრატიული. ისინი ირჩევდნენ რელიგიურ წინამძღოლებს, ჰქონდათ ნების თავისუფლება, საეკლესიო ცხოვრებაში ნებაყოფლობითი მონაწილეობა. მნიშვნელოვანი პრინციპი იყო კოლექტიურობა და თანასწორობა, სარჩო-საბადებლის ერთმანეთში განაწილება. ფუძემდებლურ ქრისტიანულ პრინციპებს ეფუძნება თანამედროვე ლიბერალური დემოკრატია, რომლის უპირველესი მონაპოვარია პიროვნების ნების თავისუფლება, არჩევანის თავისუფლება, თანასწორობა და სოციალური სამართლიანობა.\n\n== ქრისტიანობა სხვადასხვა ქვეყანაში ==\n\n===ქრისტიანობა საქართველოში===\nსაქართველოში ქრისტიანული ეკლესია შეიქმნა იბერიაში ქრისტიანობის სახელმწიფო რელიგიად გამოცხადებისთანავე — დაახლოებით 326 წელს. საქართველოს მართლმადიდებელი ეკლესია იერარქიულად საბერძნეთის ეკლესიას ექვემდებარებოდა. V საუკუნეში ვახტანგ გორგასალმა მცხეთის საეპისკოპოსო შეცვალა ქართლის საკათალიკოსოთი და კათალიკოსი ანტიოქიის პატრიარქისგან დამოუკიდებელი გახადა. ამგვარად, ვახტანგ გორგასალმა ქართლის ეკლესიას ავტოკეფალია მოუპოვა.\n\nდაახლოებით IX-X საუკუნეებში დასავლეთ საქართველოს ეკლესია — აფხაზეთის საკათალიკოსო გამოვიდა კონსტანტინოპოლის პატრიარქის დაქვემდებარებიდან და ქართლის საკათალიკოსოს დაექვემდებარა.\n\nXI საუკუნიდან საქართველოს მართლმდიდებელი ეკლესიის უმაღლესი მესაჭე კათალიკოს-პატრიარქის ტიტულს ატარებდა და რიგით მეექვსე იყო მსოფლიო პატრიარქთა შორის. 1054 წლის საეკლესიო განხეთქილების შემდეგ კი მართლმადიდებლურ სამყაროში დარჩენილმა საქართველოს კათალიკოს-პატრიარქმა მეხუთე ადგილზე გადმოინაცვლა ალექსანდრიის, ანტიოქიის, კონსტანტინოპოლისა და იერუსალიმის პატრიარქებს შორის.\n\nივანე ჯავახიშვილის აზრით, ქრისტიანობის ისტორია საქართველოში III საუკუნის დამდეგიდან იწყება, ხოლო ოფიციალურ თარიღად ცნობილი 326 წელი სარწმუნოების ოფიციალურად გამოცხადებას ეხება, რაც ყველა ქვეყანაში უფრო გვიან ხდებოდა. ქრისტიანობის გავრცელებას საქართველოში მოციქულ ანდრია პირველწოდებულს და სიმონ კანანელს მიაწერენ.\n\nკათოლიკური ეკლესია საქართველოში მოღვაწეობს ჯერ კიდევ შუა საუკუნეებიდან, ხოლო პირველი პროტესტანტული ეკლესიები დაარსდა XIX საუკუნეში.\n\nიხილეთ აგრეთვე:\n*კათოლიციზმი საქართველოში\n\n===ქრისტიანობა აზერბაიჯანში===\n\n\n==იხილეთ აგრეთვე==\n*ქრისტიანობა და ისლამი\n\n== ლიტერატურა ==\n*\n\n* „საქართველოს ეკლესიის კალენდარი 1976 წლისა“, გვ. 41\n* McManners, John,ed,The Oxford Illustrated History of Christianity. Oxford: Oxford Universiti Press\n\n== რესურსები ინტერნეტში==\n=== მართლმადიდებლური ეკლესიები ===\n* კონსტანტინეპოლის (მსოფლიო) საპატრიარქო\n* ალექსანდიისა და სრულიად აფრიკის საპატრიარქო\n* ანტიოქიის საპატრიარქო\n* იერუსალიმის საპატრიარქო\n* რუსეთის საპატრიარქო\n* საქართველოს საპატრიარქო\n* სერბეთის საპატრიარქო \n* რუმინეთის საპატრიარქო\n* ბულგარეთის საპატრიარქო\n* კვიპროსის მართლმადიდებელი ეკლესია\n* ელადის მართლმადიდებელი ეკლესია\n* ალბანეთის მართლმადიდებელი ეკლესია\n* პოლონეთის მართლმადიდებელი ეკლესია\n* ჩეხეთის მიწებისა და სლოვაკეთის მართლმადიდებელი ეკლესია\n* ამერიკის მართლმადიდებელი ეკლესია\n* ფინეთის მართლმადიდებელი ეკლესია\n* უკრაინის მართლმადიდებელი ეკლესია  \n* იაპონიის მართლმადიდებელი ეკლესია\n\n=== კათოლიკური ეკლესია ===\n* ვატიკანი - ''ვატიკანის'' ოფიციალური საიტი.\n\n=== სომხური სამოციქულო ეკლესია ===\n* სომხეთის საპატრიარქო ეჩმიაძინში\n* სომხეთის საპატრიარქო კილიკიაში\n* სომხეთის საპატრიარქო იერუსალიმში", "url": "https://ka.wikipedia.org/wiki/ქრისტიანობა", "length": 24053}
{"id": "3417", "title": "საქართველოს მთავრობა", "text": "'''საქართველოს მთავრობა''' — საქართველოს აღმასრულებელი ხელისუფლების უმაღლესი ორგანო, რომელიც ახორციელებს ქვეყნის საშინაო და საგარეო პოლიტიკას. ''მთავრობა'' ანგარიშვალდებული და პასუხისმგებელია საქართველოს პარლამენტის წინაშე<ref>საქართველოს კონსტიტუცია: მუხლი 54. ნაწილი პირველი და მეორე. ''წაკითხვის თარიღი: ''</ref><ref>მთავრობის საქმიანობის წესი: მუხლი 1. ''წაკითხვის თარიღი: ''.</ref>. ''მთავრობა'' შედგება პრემიერ-მინისტრისა, რომელიც არის ''მთავრობი''ს მეთაური და მინისტრებისგან. ''მთავრობის'' შემადგენლობაში შეიძლება იყოს ერთი ან რამდენიმე სახელმწიფო მინისტრი, რომელიც შეიძლება შემოღებულ იქნეს კანონით, განსაკუთრებული მნიშვნელობის სახელმწიფოებრივი ამოცანების შესასრულებლად.<ref>საქართველოს კონსტიტუცია: მუხლი 54. ნაწილი მეხუთე და მუხლი 55, ნაწილი პირველი. ''წაკითხვის თარიღი: ''</ref><ref>მთავრობის საქმიანობის წესი: მუხლი 2. ''წაკითხვის თარიღი: ''</ref>. კონსტიტუციის თანახმად, ''მთავრობის'' წევრს უფლება არ აქვს ეკავოს სხვა თანამდებობა, გარდა პარტიულისა, ეწეოდეს სამეწარმეო საქმიანობას, იღებდეს ანაზღაურებას სხვა საქმიანობისათვის, გარდა სამეცნიერო და პედაგოგიური საქმიანობისა<ref>საქართველოს კონსტიტუცია: მუხლი 54. ნაწილი მეექვსე''წაკითხვის თარიღი: ''</ref><ref>მთავრობის საქმიანობის წესი: მუხლი 2. პუნქტი 2.''წაკითხვის თარიღი: ''</ref>.\n\n''მთავრობა'' საქართველოს კონსტიტუციისა და სხვა საკანონმდებლო აქტების საფუძველზე და მათ შესასრულებლად იღებს დადგენილებებსა (ნორმატიული აქტი) და განკარგულებებს (ინდივიდუალური აქტი), რომელსაც ხელს აწერს პრემიერ-მინისტრი.<ref>მთავრობის საქმიანობის წესი: მუხლი 6. ''წაკითხვის თარიღი: ''</ref>\n\n''მთავრობის'' უფლებამოსილება იწყება და წყდება კონსტიტუციით განსაზღვრულ შემთხვევებში და დადგენილი წესით საქართველოს პარლამენტის მიერ ''მთავრობისთვის'' ნდობის/უნდობლობის გამოცხადების საფუძველზე.<ref>საქართველოს კონსტიტუცია. მუხლი 56 და 57. ''წაკითხვის თარიღი: ''</ref>\n\n==ისტორია==\n===პირველი რესპუბლიკა===\nდამოუკიდებელი საქართველოს ისტორიაში, ''მთავრობა'', როგორც აღმასრულებელი ხელისუფლების უმაღლესი ორგანო, პირველად შეიქმნა 1918 წელს, 26 მაისს, საქართველოს დამოუკიდებლობის გამოცხადების და პირველი რესპუბლიკის შექმნის შემდეგ. მაშინ საქართველოს ეროვნული საბჭოს მიერ დამტკიცდა დროებითი მთავრობის შემადგენლობა. პირველ მთავრობაში შედიოდა რვა მინისტრი, მათგან ერთი — ნოე რამიშვილი იყო მთავრობის თავმჯდომარე.<ref></ref> 24 ივნისს რამიშვილი პოსტზე ნოე ჟორდანიამ შეცვალა.<ref></ref>\n\n1921 წელს მიღებულ კონსტიტუციაში, მეხუთე თავი ეძღვნებოდა აღმასრულებელ ხელისუფლებას, რომლის შესავალში ეწერა: „უმაღლესი მართველობის აღმასრულებელი ხელისუფლება ეკუთვნის ''რესპუბლიკის მთავრობას''“ (თავი მეხუთე. მუხლი 66.). კონსტიტუციის თანახმად, ''მთავრობის თავმჯდომარეს'' პარლამენტი ირჩევდა ერთი წლის ვადით და ერთი და იგივე პირი შეზღუდული იყო ზედიზედ მხოლოდ ორჯერ არჩევით. ''მთავრობის'' დანარჩენ წევრებს, რომელთაც კონსტიტუციაში მინისტრები ეწოდებოდათ, იწვევდა თავმჯდომარე, პარლამენტის არჩევნებში საარჩევნო უფლების მქონე მოქალაქეებისგან. ''მთავრობის'' წევრებისთვის აკრძალული იყო სხვა თანამდებობების დაკავება, გარდა პარლამენტის წევრობისა და ადგილობრივი თვიმმართველობის ხმოსნობისა (თავი მეხუთე. მუხლი 67. და 68.). თავმჯდომარეს მინიჭებული ჰქონდა რესპუბლიკის უმაღლესი წარმომადგენლობა და განსაკუთრებულ შემთხვევებში შეიარაღებული ძალების გამოყენებისა უფლება (თავი მეხუთე. მუხლი 70). კონსტიტუციის 72-ე მუხლში გაწერილი იყო ''მთავრობის'' საერთო უფლებები და მოვალეობები, მათ შორის რესპუბლიკის საქმეთა უმაღლესი მართვა-გამგეობა, კანონპროექტების შემუშავება და პარლამენტისთვის წარდგენა, კონსტიტუციის და კანონების აღსრულების უზრუნველყოფა. მინისტრებს გააჩნდათ ინიდივიუალური პასუხისმგებლობა პარლამენტის წინაშე, მათთვის მინდობილ უწყებებზე და ნდობის დაკარგვა იწვევდა მათ გადადგომას (თავი მეხუთე. მუხლი 72. და 73.), ხოლო კონსტიტუციის დარღვევა იწვევდა მათ პასუხისმგებლობას სასამართლოს წინაშე (თავი მეხუთე. მუხლი 75.)\n\n===საბჭოთა პერიოდი===\nსაქართველოს საბჭოთა რუსეთის მიერ ოკუპაციის შემდგომ, ქვეყანაში ძალაუფლება მთლიანად ხელში ჩაიგდო საქართველოს რევკომმა და გააუქმა ხელისუფლების ყველა მოქმედი ორგანო, მათ შორის ''მთავრობა''. ამის შემდგომ იწყება აღმასრულებელი ხელისუფლების ფორმირების საბჭოური მიდგომები. ყველა შემდგომი პერიოდის საქართველოს საბჭოთა კონსტიტუციაში გათვალისწინებული იყო აღმასრულებელი ხელისუფლების ორგანო, თუმცა ის არ იყო კლასიკური გაგებით ''მთავრობა'' და მისი უფლებამოსილებაც შეზღუდული იყო. რეალურ ძალაუფლებას ქვეყანაში ფლობდა კომუნისტური პარტია, პროლეტარიატის დიქტატურის სახელით. \n\n1922 წლის 2 მარტს ქვეყანაში საბჭოთა ხელისუფლების გამოცხადებიდან ერთი წლის თავზე, საქართველოს საბჭოების პირველმა ყრილობამ მიიღო საქართველოს რიგით პირველი საბჭოთა კონსტიტუცია, რომლის ძალითაც შეიქმნა მმართველობის უმაღლესი ორგანო – „საქართველოს სსრ სახალხო კომისართა საბჭო“ (''შემოკლებით „სახკომსაბჭო“''), რომელსაც საქართველოს საბჭოების ყრილობის ცენტრალური კომიტეტი ქმნიდა. 1927 წლის კონსტიტუციამ უცვლელად დატოვა ხელისუფლებისა და მმართველობის უმაღლესი და ადგილობრივი ორგანოების სტრუქტურა. 1937 წელს მიღებულ იქნა რიგით მესამე საბჭოთა კონსტიტუცია, რომლის საფუძველსაც 1936 წლის სსრკ კონსტიტუცია წარმოადგენდა და მის შესაბამისად შემოღებულ იქნა ცნება „რესპუბლიკის ''მთავრობა''“,<ref>Конституция СССР (1936)/Исходная редакция, Глава IV - Высшие органы государственной власти союзных республик. Статья 63.</ref> რომელსაც წარმოადგენდა იგივე „სახკომსაბჭო“. ეს უკანასკნელი ანგარიშვალდებული გახდა „რესპუბლიკის უმაღლესი საბჭოს“ მიმართ, რომელმაც ჩაანაცვლა „რესპუბლიკის საბჭოების ყრილობა“. უკვე 1978 წლის საბჭოთა კონსტიტუციაში „რესპუბლიკის ''მთავრობა''“ – ''სახკომსაბჭო'' ჩაანაცვლა „მინისტრთა საბჭომ“, თუმცა შინაარსობრივი ცვლილება მას არ განუცდია.<ref>რუხაძე, ზ.: საბჭოთა პერიოდის საქართველოს კონსტიტუციები. ''წაკითხვის თარიღი: ''</ref>\n\n===გარდამავალი პერიოდი===\n1990 წლის 28 ოქტომბრის პირველი მრავალპარტიული არჩევნების შედეგად არჩეულმა ხელისუფლებამ 1978 წლის საბჭოთა კონსტიტუციაში არსებითი ცვლილებები შეიტანა, რითაც მთლიანად შეიცვალა სახელმწიფო წყობილების ფორმა და ამ პირობების გათვალისწინებით – სახელმწიფო ხელისუფლებისა და მმართველობის უმაღლესი და ადგილობრივი ორგანოების სტრუქტურა, თუმცა უცვლელი დარჩა ''მინისტრთა საბჭო'', რომელიც კვლავ იწოდებოდა „რესპუბლიკის მთავრობად“.<ref>რუხაძე, ზ.: საქართველოს კონსტიტუციური განვითარება 1995 წლის 24 აგვისტომდე. ''წაკითხვის თარიღი: ''</ref>\n\n1991 წლის 22 დეკემბერს სახელმწიფო ხელისუფლების წინააღმდეგ დაწყებული შეიარაღებული კონფლიქტის შედეგად, 1992 წლის 2 იანვარს არაკონსტიტუციური გზით ძალაუფლება ხელში აიღო სამხედრო საბჭომ, რომელმაც იმავე წლის 21 თებერვალს მიიღო დეკლარაცია 1921 წლის 21 თებერვლის კონსტიტუციის აღდგენის შესახებ. შედეგად შეიქმნა არაორდინალური ვითარება, როდესაც ფორმალურად გამოცხადებულ იქნა საქართველოს პირველი რესპუბლიკის კონსტიტუციაზე დაბრუნება, თუმცა სახელმწიფო ხელისუფლებას ახორციელებდა არაკონსტიტუციური ორგანო. აგრეთვე გაურკვეველი რჩებოდა სახელმწიფო ორგანოთა, მათ შორის ''მთავრობის'' სამართლებრივი მდგომარეობა.<ref>რუხაძე, ზ.: საქართველოს კონსტიტუციური განვითარება 1995 წლის 24 აგვისტომდე. ''წაკითხვის თარიღი: ''</ref>\n\n===მეორე კონსტიტუციის პერიოდი===\n1995 წელს მიღებულ დამოუკიდებელი საქართველოს რიგით მეორე კონსტიტუციაში ''მთავრობა'', როგორც აღმასრულებელი ხელისუფლების განცალკევებული და დამოუკიდებელი ორგანო, არ იყო გათვალისწინებული. აღმასრულებელ ხელისუფლებას ახორციელებდა საქართველოს პრეზიდენტი ''მთავრობის'' წევრების – მინისტრების მეშვეობით.<ref>საქართველოს კონსტიტუცია: მუხლები 77, 78, 79, 80 და 81. ''წაკითხვის თარიღი: ''</ref> 2004 წლის თებერვლის საკონსტიტუციო ცვლილებებით  ''მთავრობა'' გამოეყო პრეზიდენტის ინსტიტუტს და გახდა აღმასრულებელი ხელისუფლების, ქვეყნის საშინაო და საგარეო პოლიტიკის განხორციელების დამოუკიდებელი ორგანო, რომელსაც ხელმძღვანელობდა პრემიერ-მინისტრი. ამ პერიოდის კონსტიტუციური მოდელით, ''მთავრობა'' პასუხისმგებელი იყო საქართველოს პრეზიდენტისა და პარლამენტის წინაშე.\n\nპირველი პრემიერ-მინისტრი იყო ვარდების რევოლუციის ლიდერი ზურაბ ჟვანია, რომელიც მთავრობის ხელმძღვანელი იყო 2004-2005 წლებში. 2005 წელს ჟვანიას მოულოდნელი გარდაცვალების შემდეგ ფინანსთა მინისტრი ზურაბ ნოღაიდელი გახდა ახალი მთავრობის მეთაური. „ნოღაიდელის მთავრობა“ მოქმედებდა 2005-2007 წლებში. ''მთავრობის'' შემადგენლობის მორიგი ცვლილება განხორციელდა 2007 წლის ნოემბრის პოლიტიკური კრიზისის შემდეგ. პრემიერ-მინისტრის პოსტზე დაინიშნა ვლადიმერ გურგენიძე, რომელიც მანადმე საბანკო სექტორში მოღვაწეობდა. 2008 წლის აგვისტოს ომის შემდეგ, 2008 წლის ნოემბერში კვლავ განხორციელდა ''მთავრობის'' ცვლილება - გურგენიძის ნაცვლად პრემიერ-მინისტრად დაინიშნა გრიგოლ მგალობლიშვილი, რომელიც მალევე, 2009 წლის გაზაფხულზე შეცვალა ნიკა გილაურმა. ''მთავრობის'' კიდევ ერთი ცვლილება განხორციელდა 2012 წლის საპარლამენტო არჩევნების წინ. პრემიერ-მინისტრად დაინიშნა ივანე მერაბიშვილი, რომელიც მანამდე შინაგან საქმეთა მინისტრი იყო.\n\nსაპარლამენტო არჩევნების შემდეგ, 25 ოქტომბერს პარლამენტის ახალმა შემადგენლობამ დაამტკიცა ახალი მინისტრთა კაბინეტი, რომელიც მთლიანად კოალიცია „ქართული ოცნების“ მიერ იქნა დაკომპლექტებული<ref>პარლამენტმა მთავრობის ახალ პროგრამასა და მინისტრთა კაბინეტს ნდობა გამოუცხადა</ref>.\n\n==უფლებამოსლება და სტრუქტურა==\nსაქართველოს ''მთავრობა'' არის აღმასრულებელი ხელისუფლების უმაღლესი ორგანო, რომელიც ახორციელებს ქვეყნის საშინაო და საგარეო პოლიტიკას. ''მთავრობა'' ანგარიშვალდებული და პასუხისმგებელია პარლამენტის წინაშე. აღმასრულებელი ხელისუფლების სფეროში მთავრობის უფლებამოსილება განისაზღვრება საქართველოს კონსტიტუციით, ამ კანონით, სხვა საკანონმდებლო აქტებითა და მთავრობის ნორმატიული აქტებით.<ref>მთავრობის საქმიანობის წესი: მუხლი 3. ''წაკითხვის თარიღი: ''</ref> მთავრობის უმნიშვნელოვანეს უფლებამოსილებებს განეკუთვნება:\n<small>\n* სამინისტროების, მათი მმართველობის სფეროში შემავალი სახელმწიფო საქვეუწყებო დაწესებულებების, სახელმწიფო მინისტრის აპარატის, მთავრობის უშუალო დაქვემდებარებაში არსებული აღმასრულებელი ხელისუფლების სპეციალური დანიშნულების გასამხედროებული დაწესებულების, აგრეთვე სპეციალური დანიშნულების სხვა სახელმწიფო დაწესებულებების საქმიანობის კოორდინაცია და კონტროლი;\n* მინისტრების, სახელმწიფო საქვეუწყებო დაწესებულებების, სპეციალური დანიშნულების გასამხედროებული დაწესებულებისა და სპეციალური დანიშნულების სხვა სახელმწიფო დაწესებულებების ხელმძღვანელთა სამართლებრივი აქტების გაუქმების უფლებამოსილება;\n* სოციალურ-ეკონომიკური, კულტურისა და სხვა სფეროებში სახელმწიფო მიზნობრივი პროგრამების დამტკიცება და მათი განხორციელების უზრუნველყოფა;\n* საკანონმდებლო ინიციატივა და სამთავრობო პროგრამის შემუშავება;\n* სახელმწიფო ქონების მართვა;\n* სახელმწიფო ბიუჯეტის პროექტის შემუშავება და ბიუჯეტის განკარგვა;\n* სახელმწიფო საშინაო და საგარეო ვალის მართვა;\n* მოქალაქეთა სოციალურ დაცვა;\n* ქვეყნის საგარეო პოლიტიკის განხორციელება;\n* სახელმწიფო საზღვრის დაცვა; ''და სხვა''\n</small>\n''მთავრობა'' აღმასრულებელი ხელისუფლების განხორციელებას უზრუნველყოფს სამინისტროებისა და მათი მმართველობის სფეროში შემავალი სახელმწიფო საქვეუწყებო  დაწესებულებების, სახელმწიფო მინისტრის აპარატის, ''მთავრობის'' უშუალო დაქვემდებარებაში არსებული აღმასრულებელი ხელისუფლების სპეციალური დანიშნულების გასამხედროებული დაწესებულების, აგრეთვე სპეციალური დანიშნულების სხვა სახელმწიფო დაწესებულებების მეშვეობით.<ref>მთავრობის საქმიანობის წესი: მუხლი 4. პუნქტი 1. ''წაკითხვის თარიღი: ''</ref>. სამინისტრო იქმნება ''მთავრობის'' უფლებამოსილების განსაზღვრულ სფეროში სახელმწიფო პოლიტიკისა და მმართველობის განხორციელების უზრუნველსაყოფად და მას ხელმძღვანელობს მინისტრი.<ref>მთავრობის საქმიანობის წესი: მუხლი 14. პუნქტი 1. ''წაკითხვის თარიღი: ''</ref> კონსტიტუციის თანახმად, ''მთავრობის'' სტრუქტურა და საქმიანობის წესი განისაზღვრება კანონით, რომლის პროექტს პარლამენტს წარუდგენს მთავრობა.<ref>საქართველოს კონსტიტუცია: მუხლი 54. ნაწილი მეოთხე. ''წაკითხვის თარიღი: ''</ref> გამომდინარე აქედან, ''მთავრობა'' უფლებამოსილია საკუთარი პროგრამის ფარგლებში ჩამოაყალიბოს იმგვარი სტრუქტურა, რომელიც ყველაზე მეტად პასუხობს სამთავრობო პროგრამის განხორციელების მიზნებს და ამოცანებს.\n\n''მთავრობის'' შემადგენლობას აყალიბებს პრემიერ-მინისტრი, ხოლო მთლიან შემადგენლობას და სამთავრობო პროგრამასთან ერთად, სრული შემადგენლობის უმრავლესობით ნდობას უცხადებს პარლამენტი. კონსტიტუციის მიხედვით, აღნიშნული უნდა განხორციელდეს ძველი ''მთავრობის'' უფლებამოსილების მოხსნიდან, აგრეთვე პრემიერ-მინისტრის გადადგომიდან ან უფლებამოსილების სხვაგვარად შეწყვეტიდან 2 კვირის ვადაში. თუ პარლამენტმა ''მთავრობას'' დადგენილ ვადაში ნდობა არ გამოუცხადა, საქართველოს პრეზიდენტი შესაბამისი ვადის ამოწურვიდან არაუადრეს 2 და არაუგვიანეს 3 კვირისა დაითხოვს პარლამენტს და დანიშნავს პარლამენტის რიგგარეშე არჩევნებს. ''მთავრობისთვის'' ნდობის გამოცხადებიდან 2 დღის ვადაში საქართველოს პრეზიდენტი თანამდებობაზე ნიშნავს პრემიერ-მინისტრს, ხოლო პრემიერ-მინისტრი მისი დანიშვნიდან 2 დღის ვადაში − მინისტრებს. თუ საქართველოს პრეზიდენტი დადგენილ ვადაში არ დანიშნავს პრემიერ-მინისტრს, იგი დანიშნულად ჩაითვლება.<ref>საქართველოს კონსტიტუცია: მუხლი 56. ''წაკითხვის თარიღი: ''</ref> \n\n==შემადგენლობა==\n \n\n\n==რესურსები ინტერნეტში==\n*\n*\n*\n*\n*\n*\n\n==სქოლიო==", "url": "https://ka.wikipedia.org/wiki/საქართველოს_მთავრობა", "length": 12425}
{"id": "3418", "title": "დემეტრე I", "text": "'''დემეტრე I''' — საქართველოს მეფე 1125-1156 წლებში, დავით აღმაშენებლის უფროსი ვაჟი და მემკვიდრე.\n\n==ცხოვრება==\nდემეტრე მამის სიცოცხლეშივე აქტიურად მონაწილეობდა სახელმწიფოს მართვა-გამგეობაში. დიდგორისა და შირვანის ბრძოლებში ქართველთა ლაშქრის გამარჯვების ერთ-ერთი ორგანიზატორი იყო. დავით აღმაშენებლის გარდაცვალების შემდეგ იძულებული გახდა ანისი ყმადნაფიცობის პირობით თურქებისათვის დაეთმო. 1130 წელს ხლათის სასულთნოს ჯარები შემოიჭრნენ საქართველოში, დემეტრემ დაამარცხა ისინი და განდევნა საქართველოდან. ლაშა გიორგის დროინდელი მატიანე წერდა:<ref>ჯაფარიძე გ., საქართველო და მახლობელი აღმოსავლეთის ისლამური სამყარო XII-XIII ს-ის პირველ მესამედში, თბ.,1995, გვ.92.</ref>\n\n1130 წელს დემეტრე I-ის უფროსმა შვილმა დავითმა იმის შიშით, რომ დემეტრე I-ს უმცროსი შვილი გიორგი არ გაემეფებინა, შეთქმულება მოაწყო მეფის წინააღმდეგ. მეფემ შეიპყრო შეთქმულების მოთავეები: უფლისწული დავით დემეტრეს ძე და იოანე აბულეთისძე. შემდგომში (სომეხი მემატიანის ვარდანის ცნობით 1132, ლაშა-გიორგის დროინდელი მემატიანის ცნობით 1145) დემეტრე I-მა ივანე აბულეთისძე მოაკვლევინა, ხოლო მისი შვილი თირქაში (ქირქიში) საპყრობილეში დაამწყვდია. \n\n1138 წელს დემეტრე I-ის სარდლობით ქართველებმა განძა აიღეს და გამარჯვების ნიშნად ქალაქის კარი საქართველოში ჩამოიტანეს (დაცულია გელათში), მაგრამ დემეტრე I-მა ვერ შეძლო განძის შენარჩუნება და ქალაქი დიდხანს დარჩა მაჰმადიანთა საყრდენ პუნქტად საქართველოს წინააღმდეგ ბრძოლაში.\n\n1153-1154 წლებში ანისის ხელში ჩაგდება განუზრახავს არზრუმის მფლობელს ამირა სალდუხს. დემეტრე მეფე თავისი ვასალის, ანისის მფლობელის დასახმარებლად და ქალაქ ანისის დასაცავად წასულა. დემეტრემ სალდუხი დაამარცხა და ტყვედ აიყვანა. შემდეგ მაჰმადიან მფლობელთა შუამდგომლობით საქართველოს მეფემ სალდუხი გაათავისუფლა, რის საფასურად მიიღო 100&nbsp;000 დინარი.<ref>საქართველოს ისტორიის ნარკვევები, ტ. 3, თბ., 1979, გვ. 267</ref>\n\n1154 (1155) წელს დავითმა კვლავ მოაწყო შეთქმულება, თავისი ერთგული და მეფის მოწინააღმდეგე დიდებულების შემწეობით დემეტრე I იძულებით ბერად შეაყენა და სამეფო ტახტი თვითონ დაიკავა. დავითის გარდაცვალების შემდეგ (იგი მხოლოდ 6 თვეს მეფობდა) დემეტრე I ბერობიდან გადადგა და ტახტი დაიბრუნა. თანაც შეამზადა პირობები მისი უმცროსი ძის გასამეფებლად („აღამაღლა, თავისი თანა და ძისა სწორად მოსაყდრედ გამოაჩინა“). მწვავე შინაკლასობრივი ბრძოლების გამო დემეტრე I-ის მეფობის დროს საქართველოს პოლიტიკური ზრდა ერთგვარად შეფერხდა. მიუხედავად იმისა, რომ მისი მეფობის დროს მოხდა ოჯახური კონფლიქტი, რომელიც დაკავშირებული იყო სამეფო მემკვიდრეობასთან, საქართველო რჩებოდა ცენტრალიზებულ სახელმწიფოდ ძლიერი ჯარით.<ref>Rayfield, Donald (2013). ''Edge of Empires: A History of Georgia''. Reaktion Books. p. 100.</ref>\n\nსაყურადღებოა დემეტრე I-ის პოეტური შემოქმედება. ჩვენამდე მოაღწია მისმა რამდენიმე იამბიკომ. განსაკუთრებით გამოირჩევა ღვთისმშობლისადმი მიძღვნილი იამბიკოები. დემეტრე I-ის თხზულებათა პოეტური სახეები ქრისტიანულ სიმბოლიკაზეა დაფუძნებული, ზოგ მათგანს რითმაც ეტყობა. მისი „შენ ხარ ვენახი“ დღესაც ცოცხალი საეკლესიო საგალობელია.\n\n== რესურსები ინტერნეტში ==\n*დემეტრე I \n* მეფე დემეტრე I\n\n== ლიტერატურა ==\n\n\n== სქოლიო ==\n\n\n\n\n\n\n\n\n\n\n\nკატეგორია:საქართველოს მეფეები\nკატეგორია:ქართველი წმინდანები\nკატეგორია:XIII საუკუნის ქრისტიანი წმინდანები\nკატეგორია:გარდაცვლილი 1156\nკატეგორია:საქართველოს სამეფოს ბაგრატიონები\nკატეგორია:ქართველი მეფე-პოეტები\nკატეგორია:დავით IV აღმაშენებლის შვილები", "url": "https://ka.wikipedia.org/wiki/დემეტრე_I", "length": 3230}
{"id": "3420", "title": "დავით V", "text": "'''დავით V''' — საქართველოს მეფე 1155, დემეტრე I-ის უფროსი ძე. დემეტრე I-ს ორი ვაჟი ჰყავდა — დავითი და გიორგი. მემკვიდრეობითობის წესით მეფობა მამის შემდეგ უფროს ძეს, დავითს უნდა მიეღო, მაგრამ დემეტრე იყო „მარჩეველი ძისა უმცროსისა“ — გიორგისა. ეს კი იმას ნიშნავდა, რომ  დემეტრე თავის მემკვიდრედ გიორგის აცხადებდა და სამეფო ტახტსაც უმზადებდა. რა იყო მიზეზი დემეტრესა და დავითს შორის ცუდი დამოკიდებულებისა წყაროები ამის შესახებ არაფერს ამბობენ. დავითმა, როგორც ჩანს, კარგად დაინახა, რომ თუ იგი აქტიურ მოქმედებაზე არ გადავიდოდა ტახტს არავინ მიართმევდა. მან დაიწყო მზადება შეთქმულებისათვის რაც მიზნად დემეტრეს ჩამოგდებას ისახავდა, მაგრამ ეს გამოსვლა მეფეს ადვილად ჩაუხშვია, თუმცა დემეტრეს აჯანყების მოთავენი არ დაუსჯია. ამის შესახებ წყაროებში არაფერია ცნობილი. ეს ამბავი დაახლოებით 1150 წელს უნდა მომხდარიყო.\n\nპირველ მარცხს დავითი არ შეუშინებია, მან ახალი აჯანყება მოუწყო მამას, ტახტიდან ჩამოაგდო, ბერად აღკვეცა და დავით-გარეჯის მონასტერში გაგზავნა. დემეტრეს ტახტიდან ჩამოგდებას მისი მომხრეებისა და მოხელეების გადაყენება მოჰყვა. დავითმა ორბელებს ამირსპასალარობა წაართვა და მამამისის მიერ დატყვევებულ და მის მიერ განთავისუფლებულ თირქაშ აბულეთის-ძეს გადასცა. ეს ის თირქაშია, რომლის მამა, ივანე, დემეტრეს წინააღმდეგ შეთქმულებაში ამხილეს და მეფის ბრძანებით სიკვდილით დასაჯეს. ივანეს შვილი, თირქაში, მტრობდა მეფეს რის გამოც შეპყრობილ იქნა.\n                     \nდავითის ამ ღონისძიებებმა მოწინააღმდეგეთა მრავალრიცხოვანი წრე შექმნა, რომელიც დავითის ძმის გიორგის გარშემო მოიყარა თავი. დავით-გარეჯში ბერად აღკვეცილ დემეტრესაც საიდუმლო კავშირი ჰქონდა დამყარებული ამ ჯგუფთან. დავით V გამეფებიდან ექვს თვეში გარდაიცვალა. ქართველი მემატიანე მოკლედ გადმოგვცემს ამ ამბავს: „დასუეს მეფედ ძე მისი დავით. იმეფა ექუს თუე და მოკუდა“. სომეხი ისტორიკოსი მხითარ გოში დავითის სიკვდილს ორბელებს აბრალებს, მეორე სომეხი ისტორიკოსი ვარდანი კი პირდაპირ მიუთითებს მის მკვლელებს — სუმბატ და ივანე ორბელებს.                                                                                                     \n\nეს ამბები, წყაროების მიხედვით, 1154-1155 წლებში მომხდარა. ამის შემდეგ დემეტრე I დაბრუნდა თბილისში და თავისი უმცროსი ძე გიორგი თანამოსაყდრედ დაისვა, ხოლო ორბელებმა ალბათ ამ სამსახურის ფასად კვლავ დაიბრუნეს ამირსპასალარობა.                                             \n\nდავით V-ს მცირეწლოვანი ძე — დემნა  დარჩა. დავითის სიკვდილის შემდეგ ის აღსაზრდელად ორბელებს ჩააბარეს. მოგვიანებით, 1177 წელს, დემნა ბატონიშვილმა სამეფო ტახტი მოითხოვა, რასაც გიორგის წინააღმდეგ დიდი აჯანყება მოჰყვა 1177-78 წლებში. დემნას მხარში ედგა მისი სიმამრი — ივანე ორბელი, კაცი, რომელმაც წყაროების მიხედვით, თავის დროზე დიდი როლი ითამაშა გიორგის გამეფებაში. ეს აჯანყება მარცხით დამთავრდა და მეფე გიორგი III  სასტიკად გაუსწორდა მის მოთავეებს.\n\n== ლიტერატურა ==\n\n* ''ლორთქიფანიძე მ., მეტრეველი რ.,'' „საქართველოს მეფეები“, 2007 წ.  \n*''მეტრეველი რ.'', „შინაკლასობრივი ბრძოლა ფეოდალურ საქართველოში (XII ს)“, თბილისი, 1973\n*ჯავახიშვილი ი., „ქართველი ერის ისტორია“, წიგნი 2, თბილისი, 1965 \n                                                                                                                    \n\n\n\n\nკატეგორია:საქართველოს მეფეები\nკატეგორია:საქართველოს სამეფოს ბაგრატიონები", "url": "https://ka.wikipedia.org/wiki/დავით_V", "length": 3123}
{"id": "3421", "title": "მიხეილ სააკაშვილი", "text": "'''მიხეილ სააკაშვილი''' (დ. 21 დეკემბერი, 1967, თბილისი) — ქართველი იურისტი, საქართველოსა და უკრაინაში მოღვაწე პოლიტიკოსი, 1995-1999 და 1999-2002 წლებში იყო საქართველოს მე-4 და მე-5 მოწვევის პარლამენტის წევრი პარტია „საქართველოს მოქალაქეთა კავშირის“ მანდატით, 2000-2001 წლებში იყო საქართველოს იუსტიციის მინისტრი. ხოლო  2004 წლის 25 იანვრიდან 2007 წლის 25 ნოემბრამდე და 2008 წლის 20 იანვრიდან – 2013 წლის 17 ნოემბრამდე საქართველოს მე-3 პრეზიდენტი.\n\n2001 წლის ოქტომბერში მიხეილ სააკაშვილმა ედუარდ შევარდნაძის მთავრობაში იუსტიციის მინისტრის თანამდებობა დატოვა და დააფუძნა პარტია „ერთიანი ნაციონალური მოძრაობა“. „ნაციონალური მოძრაობა“ გაერთიანდა ბლოკში რესპუბლიკურ პარტიასთან და კონსერვატულ პარტიასთან ლოზუნგით „თბილისი შევარდნაძის გარეშე“. 2002 წლის თვითმმართველობის არჩევნებში ბლოკმა გამარჯვება გაიყო ლეიბორისტულ პარტიასთან ერთად. პარტიებს შორის შეთანხმების შედეგად მიხეილ სააკაშვილი გახდა თბილისის საკრებულოს თავმჯდომარე.\n\nმიხეილ სააკაშვილი, როგორც ოპოზიციის ლიდერი იყო 2003 წლის საქართველოს ვარდების რევოლუციის ერთ-ერთი წინამძღოლი. 2003 წლის ნოემბერში საქართველოში მშვიდობიანი სახალხო გამოსვლების სერიას - ვარდების რევოლუციას მოჰყვა 23 ნოემბერს პრეზიდენტ ედუარდ შევარდნაძის გადადგომა და საქართველოს პოლიტიკური ხელისუფლების ცვლილება, რის შემდეგაც  2004 წლის 4 იანვარს ჩატარებულ საქართველოს საპრეზიდენტო არჩევნებში სააკაშვილმა ხმათა 96,27% მიიღო და 25 იანვარს, ინაუგურაციის შემდეგ, გახდა საქართველოს მე-3 პრეზიდენტი.\n\nიგი იყო ყველაზე ახალგაზრდა სახელმწიფო მეთაური ევროპაში (პრეზიდენტის მოვალეობას შეუდგა 36 წლის ასაკში). ამ პოსტს პირველი ვადით 2007 წლის 25 ნოემბერამდე იკავებდა, ხოლო მეორე ვადით 2008 წლის 20 იანვარიდან, 2013 წლის 17 ნოემბერის ჩათვლით. ისტორიკოსი სტივენ ჯონსი სააკაშვილს ახასიათებს, როგორც ნაციონალისტს, რომელიც მხარს უჭერდა როგორც პარტიკულარისტულ, ასევე სამოქალაქო ნაციონალიზმს.<ref></ref>\n\n2012 წლის 1 ოქტომბერს საქართველოს საპარლამენტო არჩევნებში მიხეილ სააკაშვილის გუნდი დამარცხდა. მისი საპრეზიდენტო ვადის გასვლის შემდეგ მან  ამერიკის შეერთებულ შტატებში, ფლეტჩერის სახელობის სამართლისა და დიპლომატიის სკოლაში დაიწყო ლექციების კითხვა.\n\n2014 წლის 27 მარტს, საქართველოს მთავარმა პროკურატურამ სააკაშვილი მოწმის სახით დაკითხვაზე დაიბარა. საქმე მისი პრეზიდენტობის დროს მომხდარ რამდენიმე გახმაურებულ ფაქტს ეხებოდა. სააკაშვილი დაკითხვაზე არ გამოცხადდა.  ამის შემდეგ, 28 ივლისს პროკურატურამ ექსპრეზიდენტი დაკითხვაზე კვლავ დაიბარა, თუმცა სააკაშვილი არც ამჯერად გამოცხადდა. ამავე დღეს, მთავარმა პროკურატურამ ყოფილი პრეზიდენტი ბრალდებულის სახით სისხლის სამართლის პასუხისგებაში მისცა.\n\nმისი პოლიტიკური კარიერა გაგრძელდა უკრაინაში, სადაც უკრაინის პრეზიდენტ პეტრო პოროშენკოს მიერ 2015 წლის 13 თებერვლიდან უკრაინის რეფორმების საერთაშორისო მრჩეველთა საბჭოს ხელმძღვანელად დაინიშნა.<ref name=\"news.yahoo.com\">Georgia's Saakashvili appointed aide to Ukraine leader</ref> 2015-2016 წლებში კი იყო ოდესის ოლქის გუბერნატორი. ამის შემდეგ იგი უკრაინის ხელისუფლების ოპოზიციაში გადავიდა და შექმნა პარტია „ახალ ძალთა მოძრაობა“. უკრაინაში ხელისუფლების ცვლილებისა და უკრაინის პრეზიდენტად ვოლოდიმირ ზელენსკის არჩევის შემდეგ, მიხეილ სააკაშვილი 2020 წლის 7 მაისიდან არის უკრაინის რეფორმების საბჭოს ხელმძღვანელი.\n\n2021 წლის 1 ოქტომბერს სააკაშვილმა გაავრცელა ინფორმაცია, რომ იმყოფებოდა საქართველოში, გამოაქვეყნა ვიდეო რომელიც მისი აღწერის მიხედვით ბათუმში იყო გადაღებული. მმართველი პარტია, „ქართული ოცნება“ უარყოფდა გავრცელებულ ინფორმაციას და აცხადებდა რომ სააკაშვილი უკრაინაშია და არ დაუტოვებია უკრაინის ტერიტორია, მაგრამ მოგვიანებით საქართველოს პრემიერ-მინისტრმა ირაკლი ღარიბაშვილმა შინაგან საქმეთა მინისტრ ვახტანგ გომელაურთან და სახელმწიფო უსაფრთხოების სამსახურის უფროს გრიგოლ ლილუაშვილთან ერთად გამართულ ბრიფინგზე განაცხადა, რომ მიხეილ სააკაშვილი დაკავებულია.<ref name=\"ambebi.ge\">მიხეილ სააკაშვილი დაკავებულია - პრემიერი</ref>\n\n==ბიოგრაფია==\n===ადრეული წლები===\nმიხეილ სააკაშვილი დაიბადა 1967 წლი 21 დეკემბერს, თბილისში, იმ დროს საქართველოს საბჭოთა სოციალისტურ რესპუბლიკაში, ნიკოლოზ სააკაშვილისა და გიული ალასანიას ოჯახში.<ref name=\"დაბადების დღე\"></ref> \n150px|მინი|მარცხნივ|გიული ალასანია\n\n=== განათლება ===\nმიხეილ სააკაშვილი სწავლობდა ჯერ თბილისის პირველ ექსპერიმენტულ სკოლაში,<ref name=\"სკოლა\"></ref> ხოლო შემდეგ თბილისის 51-ე საშუალო სკოლაში, რომელიც 1984 წელს ოქროს მედლით დაამთავრა.<ref name=\"სკოლა 2\"></ref> 1992 წელს ასევე წარჩინებით დაამთავრა კიევის უნივერსიტეტის საერთაშორისო ურთიერთობათა ინსტიტუტის საერთაშორისო სამართლის ფაკულტეტი.<ref name=\"უნი\"></ref> შემდეგ, ედმუნდ მასკის პროგრამით ჩაირიცხა ნიუ-იორკში კოლუმბიის უნივერსიტეტში, სადაც 1995 წელს მიიღო მაგისტრის ხარისხი სამართლის განხრით.<ref name=\"განათლება\"></ref> ყოფილი საბჭოთა კავშირიდან იგი პირველი მოქალაქე გახდა, რომელმაც 1995 წელს მიიღო საპატიო დიპლომი ადამიანის უფლებების შედარებით სამართალში, სტრასბურგის ადამიანთა უფლებების საერთაშორისო ინსტიტუტში.<ref name=\"ბიო2\"></ref> იმავე წელს მიიღო საპატიო დიპლომი ადამიანის უფლებების შედარებით სამართალში, სტრასბურგის ადამიანთა უფლებების საერთაშორისო ინსტიტუტში. 1995-1996 წლებში სწავლობდა ჯორჯ ვაშინგტონის უნივერსიტეტის სამართლის ეროვნული ცენტრის დოქტორანტურაში.<ref name=\"განათლება\"/>\n1995 წელს იგი მიიღეს ნიუ იორკის ადვოკატურაში და თითქმის ერთი წლის განმავლობაში ეუფლებოდა ბიზნეს სამართალს პეტერსონთან, ბელკნაფთან, ვებთან და ტაილერთან.<ref name=\"ბიო2\"/>\n\n===ადრეული სამსახური===\nმუშაობდა ადამიანის უფლებათა ნორვეგიულ ინსტიტუტში ოსლოში, შემდგომ მცირე ხანს მუშაობდა საქართველოს დროებითი სახელმწიფო საბჭოს ადამიანის უფლებათა კომიტეტის თანამშრომლად, სანამ აშშ-ის სახელმწიფო დეპარტამენტის სენატორ ედმუნდ მასკის სახელობის სტიპენდიას მიიღებდა ამერიკაში სასწავლებლად. ამავდროულად მუშაობდა ნიუ-იორკის იურიდიულ კომპანიაში „Patterson, Belknap, Webb & Tyler“.<ref name=\"ბიო2\"/>\n\n==პოლიტიკური კარიერა საქართველოში==\n250px|მინი|მიხეილ სააკაშვილის ინაუგურაცია [[2004]] წელს\n===საქართველოს მე-4 მოწვევის პარლამენტის წევრი===\n1995 წელს სააკაშვილს დაუკავშირდა ზურაბ ჟვანია, რომელმაც ის პრეზიდენტ ედუარდ შევარდნაძის სახელით მიიწვია პარტია „საქართველოს მოქალაქეთა კავშირის“ წევრად. 1995 წლის ნოემბრის საპარლამენტო არჩევნებში სააკაშვილი მოქალაქეთა კავშირის მანდატით, პარტიული სიით საქართველოს მე-4 მოწვევის პარლამენტის წევრი გახდა.<ref name=\"უნი\"/> 1995 წლის 27 ნოემბრიდან, 1998 წლის 15 სექტემბრამდე იყო ფრაქცია „მოქალაქეთა კავშირის“ წევრი, პარლამენტის საკონსტიტუციო და იურიდიულ საკითხთა და კანონიერების კომიტეტის თავმჯდომარე, ხოლო 1998 წლის 15 სექტემბრიდან 1999 წლის 20 ნოემბრამდე ამავე ფრაქციის თავმჯდომარე.<ref name=\"უნი\"/>\n\n===საქართველოს მე-5 მოწვევის პარლამენტის წევრი===\nსაქართველოს მე-5 მოწვევის საკანონმდებლო ორგანოს არჩევნები 1999 წელს გაიმართა. ეს იყო რიგით მეორე საპარლამენტო არჩევნები საქართველოში კონსტიტუციის მიღების შემდგომ (1995). არჩევნებში გაიმარჯვა პრეზიდენტ ედუარდ შევარდნაძის პარტიამ - საქართველოს მოქალაქეთა კავშირმა. პარტიის მიერ წარდგენილი და გამარჯვებული 47 მაჟორიტარიდან ერთ-ერთი მიხეილ სააკაშვილი იყო. თბილისის ვაკის რაიონის მაჟორიტარი დეპუტატი გახდა. ამ მოწვევის პარლამენტში, 1999 წლის 27 ნოემბრიდან 2000 წლის 10 ოქტომბრამდე ის კვლავ ფრაქცია „საქართველოს მოქალაქეთა კავშირს“ - თავმჯდომარეობდა.<ref name=\"უნი\"/>\n\nსააკაშვილს პარლამენტის დატოვება საქართველოს იუსტიციის მინიტრად დანიშვნის გამო მოუწია. ამ პოსტზე მან 2001 წლის 19 ოქტომბრამდე იმუშავა, ხოლო შემდგომ ამავე წლის განმეორებით ჩატარებულ მაჟორიტარულ არჩევნებში მიიღო მონაწილეობა და კვლავ პარლამენტის წევრი და ვაკის მაჟორიტარი გახდა.<ref name=\"უნი\"/> 2001 წლის 29 ოქტომბრიდან 17 დეკემბრის ჩათვლით იგი ფრაქცია „საქართველოს მოქალაქეთა კავშირის“ წევრი იყო, შემდეგ კი მთლიანად პარტია დატოვა და ფრაქციას - „მოძრაობა დემოკრატიუოლი რეფორმებისათვის“ შეუერთდა. სააკაშვილმა აქ 2001 წლის დეკემბრიდან 2002 წლის 22 ნოემბრამდე იმუშავა.<ref name=\"უნი\"/>\n\n===იუსტიციის მინისტრი===\n2000 წლის 12 ოქტომბერს მიხეილ სააკაშვილმა, ედუარდ შევარდნაძის მთავრობაში, იუსტიციის მინისტრის პოსტი დაიკავა.<ref name=\"უნი\"/> იმდროინდელი მედია, მას „ყველაზე ბობოქარ მინისტრს“ უწოდებდა.<ref name=\"მინისტრი1\"></ref> 2001 წელს სააკაშვილი შევარდნაძის მთავრობის სხვა წევრებს დაუპირისპირდა. მან დაუსაბუთებელი და უკანონო ქონების სახელმწიფოსათვის დაბრუნების შესახებ კანონპროექტის მომზადება და მოსახლეობისთვის გაცნობა დაიწყო. კანონპროექტის მიხედვით, სახელმწიფო მოხელეებს უნდა ჩამორთმეოდათ ქონება, რომელიც მათ მიერ უკანონოდ იყო შეძენილი. აღნიშნულ კანონპროექტს ხელისუფლებაში მრავალი მოწინააღმდეგე ჰყავდა. განსაკუთრებულად ეკონომიკის, მრეწველობისა და ვაჭრობის იმდროინდელი  მინისტრი ვანო ჩხარტიშვილი და შინაგან საქმეთა მინისტრი კახა თარგამაძე.<ref name=\"მინისტრი2\"></ref> ამის გარდა სააკაშვილის მოთხოვნა ნაფიცი მსაჯულების სისტემის შემოღებაც იყო.<ref name=\"მინისტრი1\"/><ref name=\"მინისტრი\"></ref> ერთ-ერთ რადიოინტერვიუში სააკაშვილმა განაცხადა:\n\n\nსააკაშვილი ასევე დაუპირისპირდა უშიშროების მინისტრ ვახტანგ ქუთათელაძესა და თბილისის პოლიციის მეთაურს — იოსებ ალავიძეს. ისინი კორუფციულ გარიგებებში დაადანაშაულა.<ref name=\"მინისტრი2\"/> მთავრობის არაერთი ხმაურიანი სხდომისა და დაძაბულობის შემდეგ 2001 წლის 19 სექტემბერს სააკაშვილმა საკუთარი კაბინეტიდან პოსტიდან გადადგომის შეესახებ განაცხადა:\n\n\n\nექს-მინისტრმა 21 ოქტომბერს თბილისის ვაკის რაიონში განმეორებით საპარლამენტო მაჟორიტარულ არჩევნებში მიიღო მონაწილეობა და დიდი უპირატესობით გაიმარჯვა.<ref name=\"გადადგომა\"/> იგი კვლავ საქართველოს მე-5 მოწვევის პარლამენტის წევრი გახდა.<ref name=\"ისევ\"></ref>\n\n===ოპოზიციაში გადასვლა===\n250px|მინი|მარჯვნივ|მიხეილ სააკაშვილი და ანგელა მერკელი, 2006 წელი\n2001 წელს საქართველოში სოციალური, თუ სხვა საზოგადოებრივ-პოლიტიკური პრობლემების გამო მოსახლეობის უკმაყოფილება იზრდებოდა. ამასთანავე პრობლემები იყო მედიის თავისუფლების მიმართულებითაც, რამაც საბოლოოდ საპროტესტო აქციები გამოიწვია. 31 ოქტომბერს სახელმწიფო კანცელარიისა და საქართველოს პარლამენტის შენობის წინ ხალხმრავალი საპროტესო აქცია გაიმართა, რომელშიც საპარლამენტო და არასაპარლმენტო ოპოზიცია და არასამთვრობო სექტორის წარმომადგენლები მონაწილობდნენ.<ref name=\"აქცია\"></ref> ამ დროს მიხეილ სააკაშვილი სამუშაო ვიზიტით კიევში იმყოფებოდა. იგი სპეციალურად ამ მოვლენებისთვის დაბრუნდა საქართველოში. აქციას შეუერთდნენ ედუარდ შევარდნაძის ე.წ. რეფორმატორთა გუნდის წევრებიც.<ref name=\"აქცია2\"></ref> აქციაზე გამოსვლისას სააკაშვილმა ახალი ეროვნული მოძრაობის დაწყებაც დააანონსა. უნდა დაიწყოს არა მხოლოდ თბილისში, არამედ საქართველოს სხვა ქალაქებსა და რაიონებშიც. საბოლოოდ, პროტესტის შედეგად პრეზიდენტმა აღმასრულებელი მთავრობა დაითხოვა. ამრიგად მიხეილ სააკაშვილი აქტიურ ოპოზიციურ ფლანგზე გადავიდა.<ref name=\"აქცია3\"></ref>\n\n===ნაციონალური მოძრაობის დაარსება===\n2001 წლის ოქტომბერში მიხეილ სააკაშვილმა ახალი ოპოზიციური პარტია „ახალი ნაციონალური მოძრაობა“ დააფუძნა და ადგილობრივ თვითმმართველობის არჩევნებში მონაწილეობაც დააანონსა. „ნაციონალური მოძრაობა“ გაერთიანდა ბლოკში რესპუბლიკურ პარტიასთან და კონსერვატულ პარტიასთან ერთად. 2002 წლის 14 მაისს მან ახალი საარჩევნო დევიზი „საქართველოს დედაქალაქი შევარდნაძისა და მისი კლანის გარეშე“ დაასახელა.<ref name=\"პარტია\"></ref> „შევარდნაძე ნიშნავს სრულ უიმედობას და მისი მმართველობა არასტაბილურობას განასახიერებს“ - განაცხადა მიხეილ სააკაშვილმა სპორტის სასახლეში, ნაციონალური მოძრაობის მხარდამჭერებთან გამართულ შეხვედრაზე.<ref name=\"პარტია2\"></ref>\n\n===თბილისის საკრებულოს თავმჯდომარე===\nადგილობრივი თვითმმართველობის არჩევნები 2002 წლის 2 ივნისს გაიმართა.<ref name=\"არჩ1\"></ref> არჩევნები უამრავი დარღვევიზ ფონზე ჩატარდა, მაგრამ საბოლოო გამარჯვება საქართველოს ლეიბორისტულმა პარტიამ და ნაციონალურმა მოძრაობამ გაინაწილა.<ref name=\"საკ\"></ref> იმდროინდელი მედიის შეფასებით მიხეილ სააკაშვილი თბილისის საკრებულოს ტრამპლინად განიხილავდა, საიდანაც პარლამენტში გაცილებით დიდი წარმომადგენლობითა და სოლიდური პოლიტიკური კაპიტალით უნდა მოხვედრილიყო.<ref name=\"საკ\"/>\n\nლეიბორისტული პარტია თბილისის საკრებულოში 26%-ით პირველ ადგილზე გავიდა, მეორეზე კი ნაციონალური მოძრაობა 24%-ით.<ref name=\"ლეიბორისტები\"></ref> მიუხედავად იმისა, რომ თბილისის საკრებულოში შალვა ნათელაშვილის პარტია უმრავლესობით მოვიდა, მათ საკრებულოს თავმჯდომარეობა მიხეილ სააკაშვილს, ნაციონალური მოძრაობის ლიდერს ჩააბარეს.<ref name=\"თავისუფლება\"></ref> ახლადარჩეული საკრებულოს პირველი სხდომა 2002 წლის 4 ნოემბერს გაიმართა. საკრებულოს თავმჯდომარის არჩევნებში 50 დეპუტატიდან 29 წევრმა მიიღო მონაწილეობა. აქედან 27-მა თავმჯდომარედ მიხეილ სააკაშვილის კანდიდატურას დაუჭირა მხარი.<ref name=\"არჩევა\"></ref>\n\nამავე პერიოდში, ნაციონალური მოძრაობის ლიდერი მიხეილ სააკაშვილი 18-26 სექტემბერს ვაშინგტონში, კიევსა და მოსკოვში სამუშაო ვიზიტებით იმყოფებოდა.<ref name=\"ვიზიტი\"></ref>\n\nსააკაშვილის თბილისის საკრებულოში მუშაობამ გაზარდა პარტიისა და ბლოკის პოპულარობა. პარალელურად იზრდებოდა ახალი ნაციონალური მოძრაობის პარტიაც. 2003 წლის იანვარში მიხეილ სააკაშვილმა პარტიის ოფისი გახსნა გორში, სადაც 2003 წლის საქართველოს საპარლამენტო არჩევნებისთვის ოპოზიციური ალიანსის შექმნა დააანონსა, რომლის ერთ-ერთი ლიდერი ზურაბ ჟვანიაც იქნებოდა.<ref name=\"ოპოზიცია1\"></ref>\n\nქვეყანაში პოლიტიკური დაძაბულობა მატულობდა. 2003 წლის თებერვალში, საქართველოს სახელმწიფოს კანცელარიაში გამართულ მთავრობის გაფართოებულ სხდომაზე თბილისის საკრებულოს თავმჯდომერემ მიხეილ სააკაშვილმა საქართველოს პრეზიდენტს თანამდებობის დატოვებისკენ მოუწოდა:\n\n\n\n===ვარდების რევოლუციის ლიდერი===\nმინი|მარჯვნივ|მიხეილ სააკაშვილი [[2003]] წელს\n\n2003 წლის ნოემბრის საპარლამენტო არჩევნებში ბლოკი ალტერნატიული ხმის დათვლისა და ეგზიტპოლების შედეგებით გამარჯვებული იყო,<ref>\"ეგზით პოლის\" წინასწარი მონაცემებით, პროპორციული სისტემით ნაციონალები ლიდერობენ. „სივილ ჯორჯია“. 3 ნოე.'03.</ref><ref>ნაციონალური მოძრაობა ხმების პარალელური დათვლის შედეგებით ლიდერობს. „სივილ ჯორჯია“. 3 ნოე.'03</ref> თუმცა ოფიციალური მონაცემები კარდინალურად განსხვავებული იყო. ამის გამო ბლოკი გახდა ედუარდ შევარდნაძის წინააღმდეგ გამართული საპროტესტო აქციების ერთ-ერთი ორგანოზატორი „გაერთიანებულ დემოკრატებთან“ (ზურაბ ჟვანია და ნინო ბურჯანაძე) და „ტრადიციონალისტებთან“ (აკაკი ასათიანი) ერთად.\n\nხალხმრავალი პოლიტიკური დემონსტრაციები ვარდების რევოლუციით დამთავრდა. სააკაშვილი პირადად შეუძღვა ხალხს საქართველოს პარლამენტის შენობაში 22 ნოემბერს ახალარჩეული პარლამენტის პირველი სხდომის ჩასაშლელად, რასაც 23 ნოემბერს შევარდნაძის გადადგომა მოჰყვა. სააკაშვილი, როგორც რევოლუციის ერთ-ერთი ყველაზე პოპულარული ლიდერი, აღმოჩნდა ერთადერთი რეალური კანდიდატი ვადამდელ საპრეზიდენტო არჩევნებში. 4 იანვარს ჩატარებულ არჩევნებში სააკაშვილმა ხმათა 96,27% მიიღო და 25 იანვარს, ინაუგურაციის შემდეგ, გახდა საქართველოს პრეზიდენტი.\n\n== საქართველოს პრეზიდენტი ==\n250px|მინი|მარჯვნივ|მიხეილ სააკაშვილი, ლეხ კაჩინსკი და ვალდას ადამკუსი, 2007 წელი\n===პირველი საპრეზიდენტო ვადა===\n\nსაპრეზიდენტო არჩევნებში გამარჯვებით სააკაშვილი ევროპაში ყველაზე ახალგაზრდა პრეზიდენტი გახდა. მისი საარჩევნო პლატფორმის ძირითადი პირობა კორუფციასთან ბრძოლა და სოციალური დახმარებების გაზრდა იყო. ის ასევე მოსახლეობას შეჰპირდა საერთაშორისო ურთიერთობებში წარმატებების მიღწევას. მიუხედავად პრო-დასავლური ორიენტაციისა, ის ასევე პირობას დებდა რუსეთთან ურთიერთობების გაუმჯობესებაზე.\n\nმისი პირველი გადაწყვეტილებები ეხებოდა საქართველოს დროშას, საქართველოს პირველი პრეზიდენტის, ზვიად გამსახურდიას ნეშტის გროზნოდან გადმოსვენებას, გამსახურდიას მომხრე პატიმრების გათავისუფლებას. ამის შემდეგ სააკაშვილის ინიციატივით შევიდა ცვლილებები საქართველოს კონსტიტუციაში, რომლითაც დაფუძნდა მთავრობის ინსტიტუტი, გაძლიერდა საქართველოს პრეზიდენტის უფლებამოსილებები პარლამენტის ხარჯზე.\n\n2004 წლის საპარლამენტო არჩევნების შემდეგ გაძლიერდა სააკაშვილის ძალაუფლება, რადგანაც პარლამენტში საკონსტიტუციო უმრავლესობა ხმათა 66,2%-ით ნაციონალურმა მოძრაობამ მოიპოვა. ნაციონალურმა მოძრაობამ გაიმარჯვა ასევე 2006 წლის ადგილობრივი თვითმმართველობის არჩევნებში.\n\n===2007 წლის პოლიტიკური კრიზისი===\n\nმინი|მარცხნივ|250პქ|2007 წლის ნოემბერში გამართული საპროტესტო მიტინგი პარლამენტის წინ.\nსააკაშვილის რეიტინგი დაეცა 2007 წლის შემოდგომაზე. ოქტომბერში ჩატარდა რამდენიმე საპროტესტო დემონსტრაცია, რასაც მოჰყვა 2-7 ნოემბრის აქციები, რომლის ორგანიზატორები ერთიანი ოპოზიცია და ბიზნესმენი ბადრი პატარკაციშვილი იყვნენ. საპროტესტო აქციები 7 ნოემბერს პოლიციის მიერ მომიტინგეთა დარბევით და ოპოზიციური ტელევიზიებში პოლიციის შეჭრით დასრულდა. სააკაშვილმა საგანგებო მდგომარეობა გამოაცხადა.\n\nმოვლენების ამგვარ გადაწყვეტას საზოგადოების მწვავე კრიტიკა მოჰყვა. Human Rights Watch აკრიტიკებდა საქართველოს მთავრობას მომიტინგეთა მიმართ „ჭარბი“ ძალის გამოყენების გამო, ხოლო International Crisis Group საერთაშორისო თანამეგობრობას საქართველოში მზარდი ავტორიტარიზმის შესახებ აფრთხილებდა. 2007 წლის 25 ნოემბერს სააკაშვილი გადადგა, ხოლო რიგგარეშე საპრეზიდენტო არჩევნები დაინიშნა 2008 წლის 5 იანვარს. საპრეზიდენტო არჩევნების პარალელურად ასევე დაინიშნა პლებისციტი, რომლითაც უნდა გადამწყდარიყო საპარლამენტო არჩევნების თარიღი.\n\n===მეორე საპრეზიდენტო ვადა; 2008 წლის საპრეზიდენტო არჩევნები===\nრიგგარეშე საპრეზიდენტო არჩევნებში სააკაშვილმა მიიღო ხმათა 53,47% და მეორე და უკანასკნელი ვადით გახდა საქართველოს პრეზიდენტი. არჩევნები დადებითად შეაფასეს საერთაშორისო სადამკვირვებლო მისიებმა, მაგრამ მისმა შედეგებმა გამოიწვია პროტესტი, რაც 6, 13 და 20 იანვრის საპროტესტო აქციებში გამოიხატა. სააკაშვილის პარტიამ, ნაციონალურმა მოძრაობამ, ხმათა 59%-ით მოიგო იმავე წელს ჩატარებული საპარლამენტო არჩევნები. არჩევნებში მეხუთე ადგილზე გასულმა კანდიდატმა დავით გამყრელიძემ, რომელმაც 4,02% მიიღო განაცხადა: „არჩევნების შედეგი არის ის, რომ პირველ ტურში ვერ გაიმარჯვა ვერავინ. მხოლოდ მეორე ტურმა უნდა გამოავლინოს საქართველოს პრეზიდენტი“.<ref>რადიო თავისუფლება</ref> ცესკოს მიერ წინასწარი შედეგების გამოქვეყნების შემდეგ ლევან გაჩეჩილაძე არჩევნების გაყალბებაზე საუბრობდა. მისი შტაბის წევრის, თინა ხიდაშელის განცხადებით, სააკაშვილის სასარგებლოდ გაყალბდა დაახლოებით 110 000 ხმა (მთლიანი ხმების 6%). 6 იანვარს დავით გამყრელიძემ აღიარა საკუთარი დამარცხება და მოუწოდა ცესკოს, გამართულიყო მეორე ტური გაჩეჩილაძესა და სააკაშვილს შორის.<ref></ref> მოთხოვნას შეუერთდნენ კანდიდატიები - გია მაისაშვილი და ბადრი პატარკაციშვილი. შალვა ნათელაშვილმა კი მოითხოვა არჩევნების შედეგების ბათილად ცნობა და ხელახალი არჩევნების დანიშვნა. მიუხედავად ასეთი საშინაო შეფასებებისა საერთაშორისო სადამკვირვებლო მისიებმა საარჩევნო პროცესი სამართლიანად და დემოკრატიულად მიიჩნიეს. მათი განცხადებით არჩევნები გამოხატავდა ხალხის თავისუფალ არჩევანს.\n\nსააკაშვილის კრიტიკა გაიზარდა რუსეთ-საქართველოს ომის შემდგომ პერიოდში.\n\n===ცვლილელები მთავრობაში===\nსააკაშვილმა საჯაროდ დაანონსა, რომ 2008 წლის საპრეზიდენტო არჩვენებამდე მოხდებოდა ცვლილელები საქართველოს მთავრობაში. 2007 წლის 22 ნოემბერს პრემიერ-მინისტრად ვლადიმერ გურგენიძე დაინიშნა.\n\nგურგენიძემ მინისტრების უმრავლესობა გამოცვალა. თანამდებობაზე დარჩნენ ვანო მერაბიშვილი, თავდაცვის მინისტრი დავით კეზერაშვილი და ფინანსთა მინისტრი ნიკოლოზ გილაური. გია ნოდია დაინიშნა განათლებისა და მეცნიერების მინისტრად. ზაზა გამცემლიძე, თბილისის ბოტანიკური ბაღის ყოფილი დირექტორი, დაინიშნა ბუნებრივი რესურსებისა და ბუნების დაცვის მინისტრად. ქართველი არქეოლოგი, ისტორიკოსი და საზოგადო მოღვაწე იულონ გაგოშიძე დაინიშნა სახელმწიფო მინისტრად დიასპორის საკითხებში.\n\n===2009 წლის საპროტესტო აქციები და მუხროვანის ამბოხი===\n\n2009 წლის აპრილსა და მაისში არასაპარლამენტო ოპოზიციური პარტიების უმრავლესობა ატარებდა ფართომასშტაბიან საპროტესტო კამპანიას სააკაშვილის გადადგომის მოთხოვნით. 2009 წლის 5 მაისს შინაგან საქმეთა სამინისტრომ განაცხადა, რომ თბილსიდან 30 კმ-ში, მუხროვანში ბაზირებულ სატანკო ბატალიონში იგეგმებოდა სახელმწიფო გადატრიალება. შსს-ს ცნობით დაგეგმილი იყო მიხეილ სააკაშვილის მკვლელობა.<ref name=BBCSecond>Georgian troop rebellion 'over'. BBC News. 5 May 2009.</ref> ოპოზიციის წარმომადგენლებმა განაცხადეს, რომ სინამდვილეში ბატალიონმა უარი განაცხადა ძალის გამოყენებაზე, ოპოზიციის წინააღმდეგ.<ref></ref>\n===2009 წლის საპროტესტო გამოსვლები საქართველოში===\nსაპროტესტო გამოსვლები მმართველი პარტიისა და სააკაშვილის წინააღმდეგ დაიწყო 2009 წლის 9 აპრილს თბილისში, როდესაც ოპოზიციური პოლიტიკური პარტიების ალიანსმა, რუსთაველის გამზირზე ათიათასობით ადამიანი შეკრიბა (ოპოზიციის წარმომადგენელთა თქმით მათი რაოდენობა 100 000–150 000-ს შეადგენდა, ხოლო ხელისუფლების განცხადებით დემონსტრანტთა რიცხვი 25 000-ს არ აღემატებოდა) და დაანონსა პერმანენტული საპროტესტო აქციები. 10 აპრილს, ათასობით ადამიანმა განაახლა პროტესტი და გამოაცხადა სამოქალაქო დაუმორჩილებლობა.<ref></ref> საპროტესტო აქციები ივლისის ბოლომდე 107 დღის განმავლობაში გაგრძელდა და საბოლოოდ უშედეგოდ დასრულდა.\n\n== პოლიტიკური ნაბიჯები ==\nმინი|250პქ|[[ჯორჯ უოლკერ ბუში|ჯორჯ ბუში]] და მიხეილ სააკაშვილი [[თავისუფლების მოედანი (თბილისი)|თავისუფლების მოედანზე]] 2005 წლის 10 მაისს\nმინი|250პქ|მიხეილ სააკაშვილი და ვლადიმერ პუტინი სანქტ-პეტერბურგში 2006 წლის ივნისში შეხვედრისას.\nმინი|250პქ|ლეხ კაჩინსკი და ვალდას ადამკუსი თბილისში 2007 წლის ნოემბრის აქციების დროს.\n\n=== კონფლიქტები ===\n\nსააკაშვილის პრეზიდენტობის პირველი თვეების მთავარი პოლიტიკური სირთულე აჭარის ავტონომიური რესპუბლიკის ავტორიტარული ლიდერის, ასლან აბაშიძის დაუმორჩილებლობა გახდა. კრიზისი შეიარაღებულ დაპირისპირებად გადაქცევის საშიშროებაში გადაიზარდა, თუმცა 2004 წლის 6 მაისის აქციების გამო აბაშიძე იძულებული გახდა გადამდგარიყო და რუსეთში გაქცეულიყო. აჭარაში წარმატებით იმედმოცემულმა სააკაშვილმა იმავე მეთოდებით სცადა სამხრეთ ოსეთის საქართველოს იურისდიქციაში დაბრუნება, რაც სიტუაციის გამწვავებით და 2004 წლის აგვისტოში შეიარაღებულ დაპირისპირებით დასრულდა.\n\n2006 წლის ივლისში სააკაშვილის მთავრობამ წარმატებით მოახერხა აფხაზეთის კოდორის ხეობის შეიარაღებული დაჯგუფებებისგან გაწმენდა და იქ ქართული იურისდიქციის დაწესება. დაჯგუფებების მეთაური ემზარ კვიციანი რუსეთში გადაიხვეწა. ოპოზიციური ძალების მიერ ეს ოპერაცია მკვეთრად უარყოფითად შეფასდა.\n\nსააკაშვილის მთავრობის მიერ 2005-06 წლებში მიმდინარეობდა პირდაპირი დიალოგი სეპარატისტული აფხაზეთის ლიდერებთან ირაკლი ალასანიასა და გოგა ხაინდრავას ხელმძღვანელობით, მეორე მხრივ ძლიერი იყო მილიტარისტული ტენდენციები, რაც, ძირითადად, ირაკლი ოქრუაშვილის განცხადებებში გამოიხატებოდა.\n\nსააკაშვილი განსაკუთრებით გააკრიტიკეს 2008 წლის აგვისტოს ომის შემდეგ. მას ბრალად სდებენ რუსეთის მიერ დაგეგმილ პროვოკაციაში საქართველო ჩაბმას, ასევე სამხედრო ოპერაციების არაეფექტურად წარმართვას.\n\n=== საგარეო პოლიტიკა ===\n\nსააკაშვილის საგარეო პოლიტიკის ძირითადი პრიორიტეტი იყო საქართველოს გაწევრიანება ნატოში, რაც დაადასტურა საქართველოს პარლამენტმა 2007 წლის 13 მარტის დადგენილებით და 2008 წლის პლებისციტმა.\n\nსააკაშვილი განსაკუთრებით მჭიდროდ თანამშრომლობს აშშ-სთან. მან გააორმაგა ქართული სამხედრო პერსონალის რაოდენობა ერაყში, რითაც კოალიციის ძალების ერთ-ერთი უდიდესი მხარდამჭერი გახდა. მან ასევე გაზარდა კონტინგენტი კოსოვოსა და ავღანეთში „გლობალური უშიშროების“ საქმეში საქართველოს წვლილისთვის. სააკაშვილი სარგებლობდა ბუშის ადმინისტრაციის განსაკუთრებული მხარდაჭერით, რაც გამოიხატა ბუშის ვიზიტით საქართველოში 2005 წლის მაისში. 2009 წლის იანვარში კი გაფორმდა სტრატეგიული თანამშრომლობის ხელშეკრულება საქართველოსა და აშშ-ს შორის.\n\nსააკაშვილის სახელს უკავშირდება 2006 წლიდან გართულებული ურთიერთობები რუსეთთან, რაც გამოიხატა რუსეთის მიერ საქართველოს მოქალაქეებისათვის სავიზო რეჟიმის დაწესებაში, 2006 წელს ბუნებრივი აირის მიწოდების შეწყვეტაში, ასევე ღვინოსა და სხვა საქონელზე დაწესებულ ემბარგოში.\n\n2004 წელს სააკაშვილმა გამოთქვა სურვილი საქართველოს ევროკავშირთან ინტეგრაციისა, ამავდროულად, უწოდა მას „დროის საკითხი“.\n\n===ტერაქტის მცდელობა===\n2005 წლის 10 მაისს, მაშინ როდესაც აშშ-ის პრეზიდენტი ჯორჯ უოკერ ბუში სიტყვით გამოდიოდა თავისუფლების მოედანზე, ვლადიმერ (ვოვა) არუთუნიანმა ისროლა ხელყუმბარა იმ ადგილზე სადაც ისხდნენ სააკაშვილი და ჯორჯ ბუში. ნასროლმა ხელყუმბარამ გაირა ოცი მეტრი, შემდეგ მოხვდა გოგონას და ძირს დავარდა, მაგრამ არ აფეთქდა. არუთუნიანი იმავე წლის ივლისში დააკავეს, მაგრამ დაკავებამდე მან მოახერხა კონტრტერორისტული დეპარტამენტის უფროსის, ზურაბ ქვლივიძის მოკვლა. ტერაქტის მოწყობის მცდელობისა და მკვლელობისათვის არუთუნიანს სამუდამო პატიმრობა მიესაჯა.<ref name=\"sentenced\"></ref>\n\n=== საშინაო პოლიტიკა ===\nმინი|გრაფიტი სააკაშვილის გამოსახულებით\nმინი|სააკაშვილი 2008 წელს\nსააკაშვილის წარმატებებად მიიჩნევა სახელმწიფო აპარატის რეფორმირება და გაძლიერება, სამხედრო და პოლიციური სტრუქტურების რეორგანიზაცია, სახელმწიფო სექტორში კორუფციის აღმოფხვრა. მეორე მხრივ, მას „ელიტური კორუფციის“ ხელშეწყობაში ადანაშაულებენ.<ref>გაზეთი „კვირის პალიტრა“</ref><ref>რადიო თავისუფლება</ref>\n\nსაშინაო პოლიტიკაში სააკაშვილს აკრიტიკებენ ადამიანის უფლებების, სასამართლოს დამოუკიდებლობის და მედიის თავისუფლების შეზღუდვის გამო.<ref>Freedom House: ქართული მედიის თავისუფლება შემცირდა. სივილ ჯორჯია. 30 აპრილი, 2008.</ref> საქართველოს სახალხო დამცველმა სოზარ სუბარმა სააკაშვილს ავტორიტარული სტილის მმართველი უწოდა.<ref>სახალხო დამცველი „ავტორიტარიზმის„ დემოკრატიით შეცვლისკენ მოუწოდებს. სივილ ჯორჯია. 26 სექტემბერი, 2008.</ref>\n\n=== ეკონომიკური პოლიტიკა ===\n\nსააკაშვილის ეკონომიკური პოლიტიკა საბაზრო ეკონომიკის დამკვიდრებისკენ იყო მიმართული. მნიშვნელოვანი გადაწყვეტილებები იყო საგადასახადო გარემოს ლიბერალიზაცია, საერთაშორისო ეკონომიკური ურთიერთობების გაღრმავება, ანტიმონოპოლიური სამსახურის გაუქმება. ეკონომიკური რეფორმები სააკაშვილის მთავრობის წევრთან, კახა ბენდუქიძესთან ასოცირდებოდა.\n\n2007 წელს მსოფლიო ბანკის მონაცემებით საქართველო ნომერ პირველ ეკონომიკურ რეფორმატორად გამოცხადდა. ასევე, საქართველო რანგით მე-18 ქვეყანა გახდა ქვეყანაში ბიზნესის წარმოების სიადვილით. მშპ-ის ზრდამ 2004-2007 წლებში წელიწადში საშუალოდ 9% შეადგინა. მაგრამ 2007 წლიდან ეკონომიკური ზრდის ტემპები შემცირდა, ასევე, სტატისტიკის დეპარტამენტის მონაცემებით, იმატა ღარიბი და ღატაკი მოსახლეობის რიცხვმა.\n\n===საქართველოს ხელისუფლების ცვლილება===\nსაქართველოს პარლამენტის 2012 წლის 1 ოქტომბრის არჩევნები მნიშვნელოვანი მოვლენა იყო საქართველოს უახლეს ისტორიაში, რადგან არჩევნების გზით პირველად შეიცვალა ხელისუფლება. ზემოთ დასახელებული მოვლენებისა და სხვა ფაქტორების გავლენით მიხეილ სააკაშვილისა და მისი გუნდის პოლიტიკური რეიტინგი დაეცა, „ნაციონალური მოძრაობა“ არჩევნებში დამარცხდა (40,34%) და ახალი მთავრობის ფორმირება კოალიცია  „ქართულმა ოცნებამ“ მოახერხა (54,97%).<ref name=\"ანგარიში=\"></ref>\n\nარჩევნებს განსაკუთრებული როლი ჰქონდა იმიტომაც, რომ 2012 წლის ოქტომბერიდან, კონსტიტუციური ცვლილებების ამოქმედების გამო, საქართველო მმართველობის ახალ ფორმაზე გადავიდა. პარლამენტის პოლიტიკურ-სამართლებრივი როლი გაიზარდა, პრეზიდენტის როლი კი მკვეთრად შემცირდა. მიხეილ სააკაშვილის გუნდი, როგორც ყოფილი სახელისუფლება პარტია, აქტიურ ოპოზიციურ ფლანგზე გადავიდა.<ref name=\"ანგარიში=\"/>\n\nადამიანის უფლებათა დაცვის ცენტრმა 2012 წლის არჩევნების დარღვევების შესახებ ანგარიში მოამზადა. აქ სხვა ფაქტებთან ერთად აღწერილია, რომ 2012 წელს, მიხეილ სააკაშვილის მოსახლეობასთან შეხვედრის ვიდეოგადაღების უფლება „ნეტგაზეთის“ რეპორტიორს პრეზიდენტის დაცვის თანამშრომელმა შეუზღუდა.<ref name=\"ანგარიში=\"/> 2012 წლის 25 ივლისს პრეზიდენტი სააკაშვილი ხობის მუნიციპალიტეტის სოფელ ხეთაში წინასაარჩევნოდ ჩავიდა, სადაც ჟურნალისტებს არ ჰქონდათ საშუალება ეს მოვლენა გაეშუქებინათ. 18 აგვისტოს პრეზიდენტი სააკაშვილი ლანჩხუთის ორ სოფელს - შუხუთსა და ჩიბათს სტუმრობდა.<ref name=\"ანგარიში=\"/> ადგილობრივმა ჟურნალისტებმა ამ შეხვედრების გადაღება ვერ შეძლეს. 2012 წლის 9 აგვისტოს, მედიაში გავრცელებული ინფორმაციით, ახალციხის რაიონის სოფელ აწყურის მკვიდრი, დავით ბერიძე ადგილობრივმა პოლიციამ იმის გამო დააკავა, რომ პრეზიდენტ მიხეილ სააკაშვილის სადღეგლძელო არ დალია.<ref name=\"ანგარიში=\"/> დარღვევები გამოვლინდა არჩევნების დროს საქართველოს სხვადასხვა საარჩევნო ოლქში, მათ შორის ხაშურში, სადაც ხაშურის ოლქის რამდენიმე უბანზე სპეცდანიშნულების რაზმები შევიდნენ და შემაჯამებელი ოქმები გადააკეთეს. ხმების დათვლის დროს შემჯამებელ ოქმში დაფიქსირდა, რომ „<nowiki/>ქართულმა ოცნებამ” ყველაზე მეტი ხმა მიიღო, მალევე უბანზე გამოჩნდნენ შეირაღებული პირები, რომლებმაც ყველა დამკვირვებელი შენობიდან გააძევეს. დაიწერა ახალი შემაჯამებელი ოქმი, რომელშიც უკვე „<nowiki/>ერთიანმა ნაციონალურმა მოძრაობამ<nowiki/>“ გაიმარჯვა.<ref name=\"ანგარიში=\"/><ref name=\"დარღვევები\"></ref>\n\nხელისუფლების ცვლილება არჩევნების გზით მაინც მოხდა. ახლადარჩეული მერვე მოწვევის პარლამენტის პირველი სხდომა 2012 წლის 21 ოქტომბერს, ქუთაისში გაიმართა, რომელიც რეგლამენტის შესაბამისად, საქართველოს პრეზიდენტმა, მიხეილ სააკაშვილმა გახსნა. მან 2012 წლის 1 ოქტომბრის არჩევნების დემოკრატიულობასა და სამართლიანობაზე გაამახვილა ყურადღება და კოალიციას „<nowiki/>ბიძინა ივანიშვილი - ქართული ოცნება<nowiki/>“ გამარჯვება მიულოცა. მისი განცხადებით, მომავალ პრემიერ-მინისტრთან,  ბიძინა ივანიშვილთან საქართველოსთვის მნიშვნელოვან საკითხებთან დაკავშირებით თანამშრომლობის გაგრძელებას აპირებდა.<ref name=\"ახალი სხდომა\"></ref> სააკაშვილმა განაცხადა:\n\n\n\nახალი ხელისუფლების პირობებში, საქართველოს პრეზიდენტის პოსტი, სააკაშვილს, კიდევ ერთი წელი, 2013 წლის 17 ნოემბრამდე ეკავა. 2013 წლის 27 ოქტომბერს საქართველოს მოსახლეობამ მე-4 პრეზიდენტი, გიორგი მარგველაშვილი აირჩია. მის ინაუგურაციას ექს-პრეზიდენტი მიხეილ სააკაშვილი არ დაესწრო.<ref name=\"ინაუგურაცია\"></ref>\n\nმიხეილ სააკაშვილმა საქართველო 2013 წლის ნოემბრის დასაწყისში დატოვა.<ref name=\"აკადემიური\"></ref> მან თავის Facebook-ის გვერდზე გამოქვეყნებულ პოსტში განაცხადა:\n\n\n\nმიხეილ სააკაშვილის აკადემიური საქმიანობა ამერიკის შეერთებულ შტატებში 2015 წლამდე გაგრძელდა, როცა იგი აქტიურ პოლიტიკას, ამჯერად უკრაინაში დაუბრუნდა.<ref name=\"აკადემიური\"/>\n\n==პოლიტიკური კარიერა უკრაინაში==\n===წინაპირობები===\nუკრაინის სახელმწიფოსთან მიხეილ სააკაშვილის აქტიური პოლიტიკური ურთიერთობა ჯერ კიდევ მაშინ დაიწყო, როცა 2004 წლის 25 იანვარს მის ინაუგურაციას უკრაინის მაშინდელი ოპოზიციის წარმომადგენლები: ვიქტორ იუშენკო, რომან ბესმერტნი, პეტრო პოროშენკო და დავით ჟვანია დაესწრნენ.<ref name=\"უკრაინა\"></ref> უკრაინაში მომხდარი ნარინჯისფერი რევოლუციის შემდეგ უკრაინის პრეზიდენტი ვიქტორ იუშენკო გახდა. ორი ქვეყნის პრეზიდენტს შორის ურთიერთობა 2006 წლიდან ნათესაობაში გადაიზარდა, როცა ვიქტორ იუშენკომ, თბილისში, სამების საპატრიარქო ტაძარში მიხეილ სააკაშვილის უმცროსი ვაჟი, ნიკოლოზ სააკაშვილი მონათლა.<ref name=\"უკრაინა2\"></ref> შემდეგ, 2008 წლის 12 აგვისტოს, რუსეთ-საქართველოს ომის დროს, თბილისში, პოლონეთის, ლიეტუვის, ესტონეთისა და უკრაინის პრეზიდენტები იმყოფებოდნენ და სააკაშვილის მხარდამჭერ მიტინგზე სიტყვით გამოვიდნენ.<ref name=\"უკრაინა3\"></ref>\n\nსაქართველოს უკვე ყოფილი პრეზიდენტი სააკაშვილი, 2013 წლის დეკემბერში, კიევში, ჯერ უკრაინის პოლიტიკური პარტიის „უდარის“ (უკრაინის დემოკრატიული ალიანსი რეფორმებისათვის) ლიდერს, ვიტალი კლიჩკოს შეხვდა და ევრომაიდანის აქციებში მხარდაჭერა გამოუცხადა, ხოლო შემდგომ, 2014 წლის თებერვალში თავად მიმართა მომიტინგეებს ევრომაიდანზე გამართული ტრიბუნიდან, რომელიც უკრაინის პრეზიდენტის, ვიქტორ იანუკოვიჩის გადადგომისა და ხელისუფლების შეცვლის მოთხოვნით იმართებოდა. უკრაინის მოვლენებს მაშინ ერთიანი ნაციონალური მოძრაობის სხვა წევრებიც ესწრებოდნენ.<ref name=\"უკრაინა4\"></ref><ref name=\"უკრაინა5\"></ref>\n\n2014 წლის 26 თებერვალს, სააკაშვილმა განაცხადა, რომ მას  უკრაინის უკვე ახალმა ხელისუფლებამ მაღალი თანამდებობა შესთავაზა, მაგრამ დათანხმებას არ გეგმავდა, მაგრამ უკრაინის ახალ პრეზიდენტს, პეტრო პოროშენკოს მხარდაჭერას უცხადებდა.<ref name=\"უკრაინა6\"></ref>\n\n===უკრაინის რეფორმების საერთაშორისო მრჩეველთა საბჭო===\n2015 წლის 13 თებერვალს, უკრაინის პრეზიდენტმა პეტრო პოროშენკომ მიხეილ სააკაშვილი უკრაინის რეფორმების საერთაშორისო მრჩეველთა საბჭოს თავმჯდომარედ დანიშნა. მას დაევალა უკრაინაში რეფორმების საკითხებში საერთაშორისო გუნდის შექმნა.<ref name=\"რეფსაბჭო\"></ref> მრჩეველთა საბჭოს ძირითადი ფუნქცია უკრაინის პრეზიდენტისათვის სხვადასხვა მიმართულებით რეკომენდაციებისა და რჩევების მომზადებაა. „ჩვენ დარწმუნებული ვართ, რომ მიხეილ სააკაშვილი დაამყარებს ორმხრივ კომუნიკაციას უკრაინასა და დანარჩენ მსოფლიოს შორის, რეფორმების თვალსაზრისით და ის მოიზიდავს მსოფლიოს საუკეთესო გამოცდილებას ამ რეფორმებისათვის“, — დაწერა პეტრო პოროშენკომ twitter-ის საკუთარ გვერდზე.<ref name=\"news.yahoo.com\"/><ref name=\"რეფსაბჭო\"/>\n\n===ოდესის ოლქის გუბერნატორი===\n2015 წლის 29 მაისს საქართველოში დაბადებულ და იმჟამად უკრაინაში მცხოვრობ მიხეილ სააკაშვილს უკრაინის მოქალაქეობა მიანიჭეს, რის გამოც მან ავტომატურად დაკარგა საქართველოს მოქალაქის სტატუსი.<ref name=\"მოქალაქეობა\"></ref> 2015 წლის 30 მაისს იგი ოდესის ოლქის გუბერნატორად დაინიშნა. „ჩვენ გვაერთიანებს ოდესის და უკრაინის მიმართ სიყვარული. მთელი გულითა და სულით ვუსურვებ წარმატებას ოდესის ოლქის ახალ გუბერნატორს“, - აღნიშნა უკრაინის პრეზიდენტმა პეტრო პოროშენკომ.<ref name=\"მოქალაქეობა\"/><ref>მიხეილ სააკაშვილი ოდესის გუბერნატორად დაინიშნა</ref>\n\nსააკაშვილმა გუბერნატორის პოსტი 24 რაიონის გამგებლის თანამდებობიდან გათავისუფლებით დაიწყო და პირობა დადო, რომ ნულოვანი ტოლერანტობა ექნებოდა კორუფციას. მან განახევრა ადმინისტრაციის თანამშრომლები და შეცვალა სახელმწიფო ადმინისტრაციების ყველა უფროსი. ოლქის ლიდერები პირველად აირჩიეს ღია კონკურსის საფუძველზე. ასევე, ოდესაში ადმინისტრაციული მომსახურების უნივერსალური ცენტრი ამოქმედდა.<ref name=\"გუბერნატორი\"></ref>\n\n===უკრაინის ოპოზიციაში===\n2016 წლის 7 ნოემბერს, მიხეილ სააკაშვილმა, ოდესის ოლქის გუბერნატორის თანამდებობა დატოვა. გადადგომის მიზეზად მან უკრაინის პრეზიდენტის მიერ ოდესაში „ორი კლანის მხარდაჭერა“ დაასახელა. სააკაშვილმა ბრძოლის ახალი ეტაპის დაწყების შესახებაც განაცხადა, რაც უკრაინის ოპოზიციაში მის აქტიურ ჩართულობას გულისხმობდა.<ref name=\"გადადგა\"></ref> სააკაშვილმა აღნიშნა:\n\n\n\n===უკრაინაში დაბრუნება===\n2019 წლის მაისში, უკრაინის ახალმა პრეზიდენტმა ვოლოდიმირ ზელენსკიმ სააკაშვილს უკრაინის მოქალაქეობა აღუდგინა.<ref></ref> 2019 წლის 29 მაისს სააკაშვილი დაბრუნდა უკრაინაში და განაცხადა, რომ არ ჰქონდა არანაირი პოლიტიკური ამბიციები ამ ქვეყანაში.<ref name=\"m.glavcom.uaudar-600139\"></ref>\n\n4 ივნისს, კიევის მერმა ვიტალი კლიჩკომ შესთავაზა სააკაშვილს გამხდარიყო პარტია „უკრაინის დემოკრატიული ალიანსი რეფორმებისათვის“ წევრი და ერთ-ერთი ლიდერი. სააკაშვილმა უარი განაცხადა შემოთავაზებაზე.<ref name=\"m.glavcom.uaudar-600139\"/> 2019 წლის უკრაინის საპარლამენტო არჩევნებისათვის ის იყო პარტია „ახალ ძალთა მოძრაობის“ პროპორციული სიის ლიდერი.<ref name=\"URK.VOTEcandidate6827ukraine\">Election of Verkhovna Rada of Ukraine 2019 RNS M. Saakashvili Single-mandate simple majority system, 21.07.2019; Proportional system, 21.07.2019 , URK.VOTE</ref> პარტიამ მიიღო 0,46% და ვერ მოიპოვა მანდატები.<ref name=\"MovementNewForcesMKerp19\">CEC counts 100 percent of vote in Ukraine's parliamentary elections, Ukrinform (26 July 2019).<br /> Results of the extraordinary elections of the People's Deputies of Ukraine 2019, Ukrayinska Pravda (21 July 2019).</ref> არჩევნებამდე ორი დღით ადრე სააკაშვილა მოუწოდა თავის ამომრჩევლებს პარტია „ხალხის მსახურის“ მხარდაჭერისაკენ.<ref></ref> (პარტიამ მოიგო არჩევნები ხმათა 43,16%-ით.<ref name=\"MovementNewForcesMKerp19\"/>)\n\n===უკრაინის რეფორმების საბჭოს ხელმძღვანელი===\nმინი|მიხეილ სააკაშვილი (2019)\n2020 წლის 22 აპრილს ვოლოდიმირ ზელენსკიმ მას შესთავაზა უკრაინის პრემიერის მოადგილის პოსტი რეფორმების მიმართულებით.<ref>ზელენსკიმ სააკაშვილს ვიცე-პრემიერობა შესთავაზა</ref><ref name=\"RFE30570546MS\">Ukraine Offers Saakashvili Post Of Deputy Prime Minister, RadioFreeEurope/RadioLiberty (22 April 2020).</ref><ref name=\"656830Saakashvili\">Saakashvili says he received offer from Zelensky to become deputy PM on reforms in Ukraine, Interfax-Ukraine (22 April 2020).</ref><ref></ref> უკრაინის პარლამენტმა ეს საკითხი არ განიხილა 2020 წლის 24 აპრილსა და 30 აპრილს გამართულ შეხვედრებზე.<ref>Saakashvili’s return to Ukrainian government stalls amid fierce opposition, Kyiv Post (1 May 2020).</ref> 2020 წლის 7 მაისს უკრაინის პრეზიდენტმა, ვოლოდიმირ ზელენსკიმ დანიშნა უკრაინის რეფორმების საბჭოს ხელმძღვანელად.<ref name=\"46c23a23048dMS\">Mikheil Saakashvili appointed to spearhead reform drive in Ukraine, Financial Times (7 May 2020).<br />Georgian Ex-President Saakashvili to Get Ukraine Reform Role, Reuters (6 May 2020).</ref>\n\n===საქართველოში დაბრუნება===\n2021 წლის 1 ოქტომბერს სააკაშვილმა განაცხადა, რომ 8 წლიანი დევნილობის შემდეგ დაბრუნდა საქართველოში.<ref></ref><ref name=\"meduza.io\"></ref> ქართულმა პოლიციამ თავდაპირველად უარყო ინფორმაცია და განაცხადა, რომ სააკაშვილს არ გადმოუკვეთავს სახელმწიფო საზღვარი. მოგვიანებით პრემიერ-მინისტრმა ირაკლი ღარიბაშვილმა შინაგან საქმეთა მინისტრთან და სახელმწიფო უსაფრთხეობის სამსახურის უფროსთან ერთად გამართულულ ბრიფინგზე განაცხადა, რომ მიხეილ სააკაშვილი დაკავებულია.<ref name=\"meduza.io\"/> მიხეილ სააკაშვილმა ამავე დღეს ციხეში შიმშილობა გამოცხადა.\n\n2021 წლის 10 ოქტომბერს, მისმა პირადმა ექიმმა ხელისუფლებას მოსთხოვა გადაეყვანათ სააკაშვილი საავადმყოფოში, რადგან ის აგრძელებდა შიმშილობას მას შემდეგ, რაც დააკავეს და მისი ჯანმრთელობის მდგომარეობა სავარაუდოდ გაუარესდა.<ref>Reuters</ref> 2021 წლის 8 ნოემბერს სააკაშვილი გადაყვანილი იქნა გლდანის პენიტენციური დაწესებულების საავადმყოფოში. 9 ნოემბერს Amnesty International-მა სააკაშვილის შესახებ Twitter-ზე განცხადება გაავრცელა: „საქართველოს ყოფილი პრეზიდენტი მიხეილ სააკაშვილი (შიმშილობის მეხუთე კვირას) ძალადობრივად გადაიყვანეს ციხის საავადმყოფოში, სავარაუდოდ დაემუქრნენ, შეულახეს ღირსება, პირადი ცხოვრების ხელშეუხებლობა და არ მისცეს ადეკვატურ ჯანდაცვაზე წვდომა. ეს არა მხოლოდ შერჩევითი სამართალი, არამედ აშკარა პოლიტიკური შურისძიებაა“.<ref name=\"Amnesty International\">Amnesty International</ref>\n\nსაქართველოს სახალხო დამცველის განცხადებით სააკაშვილს არ ეწეოდა სათანადო სამედიცინო დახმარება და ციხეში ხდებოდა მასზე ძალადობა.<ref name=\":1\"></ref> 2021 წლის 18 ნოემბერს აშშ-ს სახელმწიფო დეპარტამენტმა მოუწოდა საქართველოს მთავრობას, მოეპყროს სააკაშვილს სამართლიანად და განატირებული იყოს მისი სამართლიანი სასამართლოს უფლება, მათ აგრეთვე შეაქეს სახალხო დამცველი და დამოუკიდებელ ექიმთა ჯგუფი.<ref name=\":1\" /><ref></ref> უკრაინის პრეზიდენტმა ვოლოდიმირ ზელენსკიმ ასევე განაცხადა, რომ იმუშავებს სააკაშვილის გათავისუფლებაზე, რადგან იგიუკრაინის მოქალაქეა, რომელსაც საქართველოს მოქალაქეობა 2015 წელს შეუწყდა.<ref name=\":1\" />\n\nსააკაშვილი სამოქალაქო ჰოსპიტალში გადაყვანის სურვილის მიუხედავად, გორის სამხედრო ჰოსპიტალში გადაიყვანეს. მისი ექიმის, ნიკოლოზ ყიფშიძისა და ადვოკატის ნიკა გვარამიას განცხადებით, 2021 წლის 19 ნოემბრიდან ის 50-დღიან შიმშილობას მას შემდეგ ყწყვეტა, რაც ხელისუფლება დათანხმდა მის საავადმყოფოში გადაყვანას.\n\n2021 წლის 12 დეკემბერს, ნევროლოგმა ოთარ თოიძემ განაცხადა, რომ სააკაშვილს ესაჭიროება განსაკუთრებული მკურნალობა საზღვარგარეთ.<ref></ref>\n\n2021 წლის 29 დეკემბერს ის საავადმყოფოდან რუსთავის ციხეში გადაიყვანეს, ოპოზიციის ლიდერებისა და მედიის ცნობით, მისი ჯანმრთელობის მდგომარეობა კვლავ მძიმე იყო და მკურნალობის მიუხედავად მისი მდგომარეობა უარესდებოდა, გრძელდებოდა წონაში კლება. ამის შესახებ მისმა ადვოკატმა ნიკა გვარამიამ განაცხადა.<ref>Mtavari tv</ref><ref>Mtavari TV</ref> შესაბამისი მკურნალობის მოთხოვნით სააკაშვილმა „უვადო შიმშილობა“ ხელმეორედ 2022 წლის 21 თებერვალს გამოაცხადა. 10 მარტს კი გავრცელდა განცხადება „რომ იგი ითვალისწინებს უკრაინაში ქართველი მებრძოლებისა და უკრაინის უმაღლესი მთავარსარდლობის თხოვნას და შიმშილობას წყვეტს.“<ref>civil.ge</ref>\n\n2022 წლის 10 მაისს სააკაშვილმა უპასუხა იუსტიციის მინისტრის, რატი ბრეგაძის შეთავაზებას, და წამოაყენო 5 პირობა, რომელთა ასრულების შემთხვევაში მზად არის კლინიკა „ვივა მედში“ გამოსაკვლევად გადასვლაზე.<ref>Tabula</ref> სააკაშვილის დედის, გიული ალასანიას განცხადებით კი მისი მკურნალობა საქართველოში ვერ მოხდება და საჭიროა მისი უცხოეთში გადაყვანა.<ref>Tabula</ref>\n\nირაკლი კობახიძის განცხადებით მიხეილ სააკაშვილის გათავისუფლება „გლობალური ომის პარტიის“ ინტერესებში შედის.<ref> გლობალური ომის პარტიას სააკაშვილი სჭირდება გარეთ, რადგან საქართველოში შექმნან არეულობა და ამ არეულობის საბოლოო წერტილი უნდა იყოს მეორე ფრონტი — ირაკლი კობახიძე</ref> მისი თქმით მიხეილ სააკაშვილის საქართველოში შემოსვლის მიზანი ხელისუფლების გადატრიალება იყო, რის შემდეგაც ის ხელისუფლებაში გიორგი გახარიასთან და „ლელოსთან“ ერთად მოვიდოდა, რასაც საქართველოს ომში ჩართვა მოჰყვებოდა.<ref>ირაკლი კობახიძე - სააკაშვილის ჩამოსვლის მთავარი მიზანი იყო გადატრიალება, რის შემდეგაც, გახარიასთან და „ლელოსთან“ ერთად მოდიოდა ხელისუფლებაში და ერთვებოდა ომში საქართველოს სახელით</ref>\n\n2023 წლის 3 ივლისს უკრაინის პრეზიდენტმა, ვოლოდიმირ ზელენსკიმ გასცა განკარგულება, რომლის მიხედვითაც უკრაინის საგარეო საქმეთა სამინისტრომ საქართველოს ელჩი დაიბარა და მას 48 საათში ქვეყნის დატოვება მოუწია, ზელენსკის განცხადებით „უკრაინის მოქალაქეს რუსეთი ქართველი სამართალდამცავების ხელით კლავდა“.<ref>კობახიძე სააკაშვილზე ზელენსკის პოზიციას შეურაცხმყოფელს უწოდებს</ref>\n\n2023 წლის სექტემბერში სახელმწიფო უსაფრთხოების სამსახურმა გაავრცელა განცხადება, რომლის მტკიცებითაც ოქტომბერ-დეკემბრის პერიოდში საქართველოს ტერიტორიასა და მის ფარგლებს გარეთ მოქმედი პირთა გარკვეული ჯგუფი ხელისუფლების გადაყენების მიზნით ქვეყანაში არეულობის მოწყობას გეგმავდა.<ref> სუს: ოქტომბერ-დეკემბერში გარკვეული ჯგუფები ხელისუფლების ძალადობრივი გზით შეცვლას გეგმავენ</ref> სუს-ის განცხადების მიხედვით ამ პროცესში მონაწილეობას იღებდნენ „სააკაშვილთან დაახლოებული“ პირები.\n\n==ოჯახი და პირადი ცხოვრება==\n'''დედა — გიული ალასანია''', დაიბადა 1946 წლის 11 ნოემბერს, თბილისში. 1969 წელს დაამთავრა თბილისის სახელმწიფო უნივერსიტეტის აღმოსავლეთმცოდნეობის ფაკულტეტის ისტორიის განყოფილება (თურქეთის ისტორიის სპეციალობით). 1973 დაიცვა საკანდიდატო, ხოლო 1987 წელს — სადოქტორო დისერტაციები. არის ისტორიის მეცნიერებათა დოქტორი, პროფესორი, საქართველოს უნივერსიტეტის სამეთვალყურეო საბჭოს თავმჯდომარე.<ref name=\"გიული ალასანია\"></ref>\n\n'''მამა — ნიკოლოზ სააკაშვილი''' დაიბადა 1944 წელს, თბილისში, არის პროფესიით ექიმი. იგი იყო თბილისის ბალნეოლოგიური კურორტ „თბილის სპას“ და ჯანმრთელობის და სამედიცინო რეაბილიტაციის ეროვნული სამეცნიერო პრაქტიკული ცენტრის გენერალური დირექტორი 1999 წლიდან 2017 წლამდე. აგრეთვე სახელმწიფო სამედიცინო უნივერსიტეტის პროფესორი, სამედიცინო ტურიზმის დეპარტამენტის დამაარსებელი და ხელმძღვანელი. 2018 წლიდან დღემდე არის სამედიცინო ცენტრ „გასტროენტეროლოგის“ დირექტორი.<ref name=\"გვარი\"></ref> მიხეილ სააკაშვილი სამ ძმას შორის ასაკით უფროსია. ერთ-ერთი ძმა დავით სააკაშვილი პროფესიით არის იურისტი.<ref name=\"ძმა\"></ref>\n\nმიხეილ სააკაშვილის ოჯახიდან ცნობილია ბებია, მზია წერეთელი, რომელიც 2017 წლის ნოემბერში 85 წლის ასაკში გარდაიცვალა.<ref name=\"ბებია\"></ref> პროფესიით იყო ექიმი, მედიცინის მეცნიერებათა კანდიდატი. გამოირჩეოდა საზოგადოებრივი აქტიურობით. ხშირად ჩნდებოდა შვილიშვილის, მიხეილ სააკაშვილის და ქალიშვილის, გიული ალასანიას გვერდით. მონაწილეობას იღებდა როგორც პოლიტიკურ ისე საზოგადოებრივ ღონისძიებებში.<ref name=\"ბებია\"/>\n150px|მინი|მარცხნივ|სანდრა ელისაბედ რულოვსი\n'''მეუღლე — სანდრა რულოვსი''' წარმოშობით ნიდერლანდელია. \nდაიბადა 1968 წლის 23 დეკემებრს,<ref name=\"დეკლარაცია\"></ref> ნიდერლანდების ქალაქ ტერნეზენში. დაამთავრა ბრიუსელის უცხო ენათა ინსტიტუტი და სტრასბურგის ადამიანის უფლებათა საერთაშორისო ინსტიტუტი. წყვილი ერთმანეთს შეხვდა 1993 წელს, სტრასბურგში. მოგვიანებით, იმავე წელს ნიუ-იორკში გადავიდნენ, სადაც ჯერ კოლუმბიის უნივერსიტეტში, შემდეგ კი ნიდერლანდურ იურიდიულ ფირმაში მუშაობდა. 1996 წელს ისინი საქართველოში ჩამოვიდნენ, სადაც რულოვსი წითელი ჯვრის საერთაშორისო კომიტეტში, შემდეგ კი ნიდერლანდის სამეფოს საკონსულოში მუშაობდა.\n\nმიხეილ სააკაშვილსა და სანდრა რულოვსს ჰყავთ ორი შვილი - ედუარდი და ნიკოლოზი.\n\n'''ედუარდ სააკაშვილი''' დაიბადა 1995 წლი 21 ივლისს.<ref name=\"დეკლარაცია\"/> სწავლობდა ამერიკის სუორტ-მორის კოლეჯში, რომელიც 2017 წელს დაამთავრა. იგი პრო­ფე­სი­ით ჟურ­ნა­ლის­ტია, მუშაობს რადიოპროგრამების პროდიუსერად და თანამშრომლობს BBC-ის „National Public Radio“-სთან. ედუ­არდ სა­ა­კაშ­ვი­ლი ფი­ლა­დელ­ფი­ა­ში (პენ­სილ­ვა­ნი­ის შტა­ტი) ცხოვ­რობს. ჰყავს ებრაული წარმოშობის მეუღლე -  მადინა მელა.<ref name=\"მეუღლე\"></ref><ref name=\"შვილები\"></ref><ref name=\"შვილიი\"></ref> სააკაშვილის უმცროსი ვაჟი - ნიკოლოზი დაიბადა 2005 წლის 18 დეკემბერს.<ref name=\"დეკლარაცია\"/> ამჟამად სკოლის მოსწავლეა.<ref name=\"შვილები\"/>\n\n2021 წლის 1 ოქტომბერს ცნობილი გახდა, რომ მიხეილ სააკაშვილი ახალ ოჯახს ქმნის უკრაინის უმაღლესი რადის წევრ ლიზა იასკოსთან.<ref>ლიზა იასკო - ვინ არის მიხეილ სააკაშვილის \"ახალი ოჯახი\"</ref><ref>Девушка Саакашвили обратилась к властям Украины с просьбой о помощи: Украина: Lenta.ru</ref> რამდენიმე დღის შემდეგ იასკომ აღნიშნა, რომ სანდრა რულოვსი სააკაშვილის „ყოფილი ცოლი“ იყო.<ref>YASKO ON RELATIONS WITH SAAKASHVILI: HE IS GRATEFUL TO HIS EX-WIFE, BUT IT IS TIME TO MOVE FORWARD, Tablo ID (2 October 2021)</ref> სანდრა რულოვსმა კი განაცხადა, რომ არ იცოდა მიხეილ სააკაშვილისა და ლიზა იასკოს ურთიერთობის შესახებ.<ref>Жена Саакашвили отреагировала на появление новой возлюбленной мужа</ref><ref>Бывшая первая леди Грузии раскритиковала Саакашвили за видео с новой девушкой</ref> ამავე წლის 31 დეკემბერს სააკაშვილის მიერ რუსთავის ციხიდან გავრცელებულ განცხადებაში წერია, რომ მისი უმცროსი შვილი არის ელის მარია სააკაშვილი.<ref name=\"publika\">დღეს „მთავარი არხის“ სცენიდან მოგვესალმება ჩემი უმცროსი შვილი, ელის მარია სააკაშვილი - მიხეილ სააკაშვილი</ref>\n\n==საინტერესო დეტალები==\nმშობლიური ქართული ენის გარდა, სააკაშვილი ფლობს ინგლისურ, ფრანგულ, რუსულ და უკრაინულ ენებს.<ref></ref><ref></ref> გარდა ამისა ნაწილობრივ ფლობს ოსურ და ესპანურ ენებს.<ref></ref><ref></ref>\n\nსააკაშვილი ასევე ცნობილია როგორც „მიშა“.<ref></ref>\n\nკინოფილმების ინტერნეტ მონაცემთა ბაზის ცნობით, სააკაშვილი სიმაღლეში არის 195 სმ.<ref>კინოფილმების ინტერნეტ მონაცემთა ბაზა</ref>\n\n==სამართლებრივი დევნა==\nმინი|[[სანდრა რულოვსი]], [[მიშელ ობამა]], მიხეილ სააკაშვილი და [[ბარაკ ობამა]] [[2009]] წელს)\nსაპრეზიდენტო ვადის ამოწურვის შემდეგ, მიხეილ სააკაშვილმა საქართველო დატოვა და ამერიკის შეერთებულ შტატებში, ფლეტჩერის სახელობის სამართლისა და დიპლომატიის სკოლაში დაიწყო ლექციების კითხვა.\n\n2014 წლის 27 მარტს, საქართველოს მთავარმა პროკურატურამ სააკაშვილი მოწმის სახით დაკითხვაზე დაიბარა. საქმე მისი პრეზიდენტობის დროს მომხდარ რამდენიმე გახმაურებულ ფაქტს ეხებოდა.<ref>სააკაშვილი პროკურატურაში დაკითხვაზე დაიბარეს</ref> სააკაშვილი დაკითხვაზე არ გამოცხადდა. ამის შემდეგ, 28 ივლისს პროკურატურამ ექსპრეზიდენტი დაკითხვაზე კვლავ დაიბარა, თუმცა სააკაშვილი არც ამჯერად გამოცხადდა. ამავე დღეს, მთავარმა პროკურატურამ ყოფილი პრეზიდენტი ბრალდებულის სახით სისხლის სამართლის პასუხისგებაში მისცა. პროკურატურის ინფორმაციით, საქმე ეხებოდა 2007 წლის 7 ნოემბერს მომიტინგეთა მასობრივად დარბევას, ტელეკომპანია „იმედში“ შეჭრას და ბადრი პატარკაციშვილის ქონების დანაშაულებრივად ხელში ჩაგდებას. მიხეილ სააკაშვილთან ერთად, ბრალდების შესახებ დადგენილებები გამოიტანეს ასევე შინაგან საქმეთა ყოფილი მინისტრის, ვანო მერაბიშვილის, ყოფილი გენერალური პროკურორის, ზურაბ ადეიშვილის, თავდაცვის ყოფილი მინისტრის, დავით კეზერაშვილისა და თბილისის ყოფილი მერის გიგი უგულავას მიმართ.<ref>სააკაშვილი ბრალდებულის სახით სისხლის სამართლის პასუხისგებაში მიეცა</ref>\n\n2014 წლის 2 აგვისტოს, თბილისის საქალაქო სასამართლომ მიხეილ სააკაშვილს, იუსტიციის ყოფილ მინისტრ ზურაბ ადეიშვილსა და თავდაცვის ყოფილი მინისტრ დავით კეზერაშვილს აღკვეთის ღონისძიების სახით წინასწარი პატიმრობა ბრალდებულების დაუსწრებლად შეუფარდა.<ref>სასამართლომ ექსპრეზიდენტ მიხეილ სააკაშვილს წინასწარი პატიმრობა შეუფარდა</ref>\n\n2021 წლის 1 ოქტომბერს სააკაშვილმა გაავრცელა ინფორმაცია, რომ იმყოფებოდა საქართველოში. მმართველი პარტია, „ქართული ოცნება“ უარყოფდა გავრცელებულ ინფორმაციას და აცხადებდა რომ სააკაშვილი უკრაინაშია და არ დაუტოვებია უკრაინის ტერიტორია, მაგრამ მოგვიანებით საქართველოს პრემიერ-მინისტრმა ირაკლი ღარიბაშვილმა შინაგან საქმეთა მინისტრ ვახტანგ გომელაურთან და სახელმწიფო უსაფრთხოების სამსახურის უფროს გრიგოლ ლილუაშვილთან ერთად გამართულ ბრიფინგზე განაცხადა, რომ მიხეილ სააკაშვილი დაკავებულია.<ref name=\"ambebi.ge\"/> ამავე დღეს სააკაშვილმა შიმშილობა გამოაცხადა. 2021 წლის 8 ნოემბერს გავრცელდა ინფორმაცია რომ სააკაშვილი აღარ იმყოფებოდა რუსთავის პენიტენციურ დაწესებულებაში და გადაყვანილი იყო სხვა ტერიტორიაზე. ინფორმაციის გავრცელებიდან თითქმის საათნახევრის შემდეგ სპეციალურმა პენიტენციურმა სამსახურმა გაავრცელა განცხადება, რომ ჯანმრთელობის მდგომარეობის გაუარესების პრევენციის მიზნით და მომატებული საფრთხეებიდან გამომდინარე რუსთავის მე-12 პენიტენციური დაწესებულებიდან გადაყვანილი იქნა გლდანის N18 ბრალდებულთა და მსჯავრდებულთა სამკურნალო დაწესებულებაში.<ref>სპეციალური პენიტენციური სამსახურის განცხადება</ref> ადვოკატების განცხადებით მათ არ ჰქონდათ ინფორმაცია სააკაშვილის რუსთავის ციხიდან გაყვანის შესახებ.\n\n==შედეგები არჩევნებში==\n===არჩევნები საქართველოში===\n\n== ჯილდოები და წოდებები ==\nმინი|სააკაშვილი [[ევრომაიდანი|ევრომაიდანზე]]\n* 2004 — დაჯილდოვდა ევროკავშირის არაწევრი ქვეყნებიდან „წლის ევროპელის“ ყოველწლიური პრემიით.\n* 2005 — უკრაინის წლის ადამიანი.\n* 2005 — დემოკრატიის განვითარებაში შეტანილი წვლილისათვის მიხეილ სააკაშვილი და უკრაინის პრეზიდენტი ვიქტორ იუშჩენკო აშშ-ის კონგრესის მიერ წარდგენილ იქნენ ნობელის მშვიდობის პრემიაზე.\n* 2005 — ''„ამერიკის ადვოკატთა ასოციაციის“'' პრიზი „კანონიერებისა და მართლწესრიგისთვის ბრძოლისათვის“.\n* 2006 — ხაიფას უნივერსიტეტის საპატიო დოქტორის წოდება.\n* 2008 — საპატიო მედალი „10 წელი ასტანაში“\n* 2009 — სომხეთის ღირსების ორდენი, ერევნის სახელმწიფო უნივერსიტეტის ოქროს მედალი და საპატიო დოქტორის წოდება.\n\n== რესურსები ინტერნეტში ==\n\n\n\n* საქართველოს პრეზიდენტის ოფიციალური საიტი\n* ოფიციალური გვერდი ფეისბუქზე\n*\n* მიხეილ სააკაშვილის ბიოგრაფია საქართველოს პარლამენტის ვებ-გვერდზე\n* ოფიციალური ბიოგრაფია\n* ახალ ძალთა მოძრაობის ვებ-გვერდი \n* ბიოგრაფია www.president.gov.ge-ზე \n* \n* \n* \n* ენციკლოპედია „ბრიტანიკა“\n\n==ლიტერატურა==\n* მიხეილ სააკაშვილი. ძალის გამოღვიძება. 2016 წელი. ISBN 9789941964497\n\n== სქოლიო ==\n\n\n\n\n\n\n\n\n\n\n\n\n\n\n \n\n\n\nკატეგორია:საქართველოს პრეზიდენტები\nკატეგორია:ქართველი იურისტები\nკატეგორია:თბილისის საკრებულოს თავმჯდომარეები\nკატეგორია:საქართველოს იუსტიციის მინისტრები\nკატეგორია:დაბადებული 1967\nკატეგორია:დაბადებული 21 დეკემბერი\nკატეგორია:საქართველოს IV მოწვევის პარლამენტის წევრები\nკატეგორია:საქართველოს V მოწვევის პარლამენტის წევრები\nმიხეილ\nკატეგორია:თბილისში დაბადებულები\nკატეგორია:ქართველი ნაციონალისტები", "url": "https://ka.wikipedia.org/wiki/მიხეილ_სააკაშვილი", "length": 47889}
{"id": "3423", "title": "ნინო ბურჯანაძე", "text": "'''ნინო ბურჯანაძე''' (დ. 16 ივლისი, 1964, ქუთაისი) — ქართველი პოლიტიკოსი, საქართველოს პარლამენტის თავმჯდომარე 2001 წლის ნოემბრიდან 2008 წლის ივნისამდე, საქართველოს პრეზიდენტის მოვალეობის ორგზის შემსრულებელი: 2003 წლის ნოემბრიდან 2004 წლის იანვრამდე და 2007 წლის ნოემბრიდან 2008 წლის იანვრამდე.\n\n==განათლება==\nდაიბადა თერჯოლის რაიკომის პირველი მდივნის ანზორ ბურჯანაძის ოჯახში. 1981 წელს წარჩინებით დაამთავრა აკაკი წერეთლის სახელობის ქუთაისის №2 საშუალო სკოლა და იმავე წელს ჩაირიცხა თბილისის სახელმწიფო უნივერსიტეტში.\n\n1986 წელს, უნივერსიტეტის დამთავრების შემდეგ, ჩაირიცხა მოსკოვის მიხეილ ლომონოსოვის სახელობის სახელმწიფო უნივერსიტეტის საერთაშორისო სამართლის კათედრის ასპირანტურაში. 1990 წელს დაიცვა დისერტაცია საერთაშორისო ორგანიზაციებისა და საერთაშორისო საზღვაო სამართლის პრობლემებზე და მიენიჭა იურიდიულ მეცნიერებათა კანდიდატის წოდება. 1991 წლიდან მუშაობდა თბილისის სახელმწიფო უნივერსიტეტის საერთაშორისო სამართლის კათედრის დოცენტის თანამდებობაზე. 1991-1992 წლებში იყო საქართველოს გარემოს დაცვის სამინისტროს ექსპერტ-კონსულტანტი, ხოლო 1992-1995 წლებში — საქართველოს პარლამენტის საგარეო ურთიერეთობათა კომისიის ექსპერტ-კონსულტანტი.\n\n==პოლიტიკური კარიერა==\n1995-1999 წლებში იყო საქართველოს მე-4 მოწვევის პარლამენტის წევრი პარტიული სიით, საარჩევნო ბლოკი „საქართველოს მოქალაქეთა კავშირი“. 1995-1998 წლებში იყო დიდ ბრიტანეთში საქართველოს პარლამენტის მუდმივმოქმედი დელეგაციის ხელმძღვანელი. იმავე წლებში იყო პარლამენტის საკონსტიტუციო, იურიდიულ საკითხთა და კანონიერების კომიტეტის თავმჯდომარის პირველი მოადგილე, ხოლო 1998-1999 წლებში ამავე კომიტეტის თავმჯდომარე. 1998 წელს აირჩიეს ეუთოს საპარლამენტო ასამბლეის დემოკრატიის, ადამიანის უფლებებისა და ჰუმანიტარული საკითხების კომიტეტის მომხსენებლად, ხოლო 2000 წელს - ეუთოს საპარლამენტო ასამბლეის ვიცე პრეზიდენტად.\n\n1999-2004 წლებში იყო საქართველოს მე-5 მოწვევის პარლამენტის წევრი პარტიული სიით, საარჩევნო ბლოკი „საქართველოს მოქალაქეთა კავშირი“. 2000-2001 წლებში თავმჯდომარეობდა საგარეო ურთიერთობათა კომიტეტს. 1999-2002 წლებში იყო ევროკავშირისა და საქართველოს საპარლამენტო თანამშრომლობის კომიტეტის თანათავმჯდომარე. 2001 წლის ნოემბრიდან იყო შავი ზღვის ქვეყნების ეკონომიკური თანამშრომლობის საპარლამენტო ასამბლეის პრეზიდენტი. იმავე პერიოდიდან გახდა საქართველოს პარლამენტის თავმჯდომარე (10-11-2001 - 22-04-2004).\n\n2003 წლის 2 ნოემბრის არჩევნებში მონაწილეობდა საარჩევნო ბლოკის „ბურჯანაძე - დემოკრატები“ შემადგენლობაში და იყო ვარდების რევოლუციის ერთ-ერთი ლიდერი. ვარდების რევოლუციის შემდეგ ასრულებდა საქართველოს პრეზიდენტის მოვალეობას 2003 წლის 23 ნოემბრიდან 2004 წლის 25 იანვრამდე.\n\n2004-2008 წლებში იყო საქართველოს მე-6 მოწვევის პარლამენტის წევრი (ქუთაისის მაჟორიტარი), საარჩევნო ბლოკი „ბურჯანაძე - დემოკრატები“. 2004 წელს კვლავ გახდა საქართველოს პარლამენტის თავმჯდომარე, ამ თანამდებობაზე იყო 2008 წლის ივნისამდე. 2004 წელს გამოდიოდა საკონსტიტუციო ცვლილებების წინააღმდეგ, რომელმაც შეზღუდა პარლამენტის უფლებამოსილებები პრეზიდენტის სასარგებლოდ.\n\n2007 წლის 25 ნოემბრიდან 2008 წლის 20 იანვრამდე კვლავ ასრულებდა საქართველოს პრეზიდენტის მოვალეობას. იყო მმართველი პარტიის, ერთიანი ნაციონალური მოძრაობის, წამყვანი სახე, მიუხედავად იმისა, რომ ფორმალურად მისი წევრი არასდროს ყოფილა.\n\n==ოპოზიციონერი პოლიტიკოსი==\n\n2007 წელს გაჩნდა პირველი ბზარი მასა და პრეზიდენტ მიხეილ სააკაშვილს შორის 2007 წლის ნოემბრის აქციების დარბევასთან დაკავშირებით. ბურჯანაძემ მოგვიანებით ის „დიდ შეცდომად“ და „ტრაგედიად“ შეაფასა. 2008 წლის აპრილში კრიზისი მმართველ პარტიაში გაღრმავდა და ნაციონალური მოძრაობის საარჩევნო სიაში ვერ მოხვდნენ პარლამენტის თავმჯდომარის, ნინო ბურჯანაძის ფავორიტები. ამ ფაქტის გამო ბურჯანაძემ არ იყარა კენჭი „ნაციონალური მოძრაობის“ სიით.<ref>''რკინის ლედი'' მიდის... ჯერჯერობით</ref>\n\n\n\n2008 წლის 1 მაისს მას პრეზიდენტმა მიხეილ სააკაშვილმა სიმბოლურ ფასად, 1 ლარად გადასცა სახელმწიფო ქონება, 31.696 კვადრატული მეტრი მიწის ნაკვეთი წყნეთში, რომელსაც ბურჯანაძე, როგორც საქართველოს პარლამენტის თავმჯდომარე, იყენებდა 2001 წლიდან, როგორც სამსახურებრივ საცხოვრებელ ადგილს.\n\n2008 წლის ივლისში დააარსა „დემოკრატიიისა და განვითარების ფონდი“. იმავე წლის ოქტომბერში მან ხელისუფლებას წარუდგინა 43 კითხვა რუსეთ-საქართველოს ომის შესახებ და დააარსა პარტია დემოკრატიული მოძრაობა - ერთიანი საქართველო. პარტია იყო 2009 წლის აპრილსა და მაისში მიხეილ სააკაშვილის გადადგომის მოთხოვნით გამართული საპროტესტო აქციების ერთ-ერთი ორგანიზატორი.\n\nგამოქვეყნებული აქვს ოცამდე მეცნიერული ნაშრომი ქართულ, რუსულ და ინგლისურ ენებზე. მათ შორის ერთი მონოგრაფია ახალი ტიპის საერთაშორისო ორგანიზაციების სამართლებრივ საკითხებზე.\n\n==იხილეთ აგრეთვე==\n* ქალი პრეზიდენტების სია\n\n==რესურსები ინტერნეტში==\n\n\n\n== სქოლიო ==\n\n\n\n\n\n\n\n\n\n\n \n \n\n\n\nკატეგორია:ქართველი პოლიტიკოსი ქალები\nკატეგორია:საქართველოს პარლამენტის თავმჯდომარეები\nკატეგორია:დაბადებული 16 ივლისი\nკატეგორია:დაბადებული 1964\nკატეგორია:ქალი პრეზიდენტები\nკატეგორია:საქართველოს IV მოწვევის პარლამენტის წევრები\nკატეგორია:საქართველოს V მოწვევის პარლამენტის წევრები\nკატეგორია:საქართველოს VI მოწვევის პარლამენტის წევრები\nკატეგორია:თბილისის სახელმწიფო უნივერსიტეტის კურსდამთავრებულები\nკატეგორია:ქუთაისში დაბადებულები\nნინო", "url": "https://ka.wikipedia.org/wiki/ნინო_ბურჯანაძე", "length": 4940}
{"id": "3425", "title": "ზურაბ ნოღაიდელი", "text": "'''ზურაბ ნოღაიდელი''' (დ. 22 ოქტომბერი, 1964, ქობულეთი) — ქართველი პოლიტიკოსი, საქართველოს პრემიერ-მინისტრი 2005 წლის თებერვლიდან 2007 წლის ნოემბრამდე.\n\n==ბიოგრაფია==\n1988 წელს დაამთავრა მოსკოვის ლომონოსოვის სახელობის სახელმწიფო უნივერსიტეტის ფიზიკის ფაკულტეტი. 1988-1989 წლებში საქართველოს მეცნიერებათა აკადემიის ვახუშტის სახელობის გეოგრაფიის ინსტიტუტის უფროსი ლაბორანტი. 1989-1990 წლებში ესტონეთის მეცნიერებათა აკადემიის გეოლოგიის ინსტიტუტის სტაჟიორი. 1989-1992 წლებში მუშაობდა საქართველოს მეცნიერებათა აკადემიის ბათუმის ნიკო ბერძენიშვილის სახელობის სამეცნიერო კვლევითი ინსტიტუტის უმცროს მეცნიერ თანამშრომლად, მეცნიერ-თანამშრომლად, ლაბორატორიის ხელმძღვანელად.1992-1995 წლებში იყო საქართველოს მე-3 მოწვევის პარლამენტის წევრი პარტიული სიით, საარჩევნო ბლოკი „ საქართველოს მწვანეთა პარტია “, საქართველოს პარლამენტის გარემოს დაცვისა და ბუნებრივი რესურსების კომიტეტის თავმჯდომარე. 1995-1999 წლებში იყო საქართველოს მე-4 მოწვევის პარლამენტის წევრი პარტიული სიით, საარჩევნო ბლოკი „საქართველოს მოქალაქეთა კავშირი“. 1996-1997 წლებში აჭარის ავტონომიური რესპუბლიკის უზენაესი საბჭოს წევრი. 1999 წლის ნოემბრიდან — 2000 წლის მაისამდე იყო საქართველოს მე-5 მოწვევის პარლამენტის წევრი პარტიული სიით, საარჩევნო ბლოკი „საქართველოს მოქალაქეთა კავშირი“, გადასახადებისა და შემოსავლების კომიტეტის თავმჯდომარე. 2000, მაისი - 2001, 1 ნოემბერი — საქართველოს ფინანსთა მინისტრი. 2002-2003 წლებში სააქციო საზოგადოების „სახალხო ბანკი“ სამეთვალყურეო საბჭოს წევრი. 2003, აპრილი - ნოემბერი — სოლიდარული პასუხისმგებლობის საზოგადოების „დამენია, ვარშალომიძე, ნოღაიდელი და ქავთარაძე“ პარტნიორი. 2003, ნოემბერი - 2005, თებერვალი —- საქართველოს ფინანსთა მინისტრი.\n\n==საქართველოს პრემიერ-მინისტრი==\n2005 წელს ზურაბ ჟვანიას მოულოდნელი დაღუპვის შემდეგ საქართველოს პრეზიდენტმა, მიხეილ სააკაშვილმა ნოღაიდელი დანიშნა საქართველოს პრემიერ-მინისტრად. ამ პოსტზე ნოღაიდელმა 2007 წლის 16 ნოემბრამდე იმუშავა.\n\nამის შემდეგ ის დროებით ჩამოშორდა პოლიტიკას და კახა კალაძის ბიზნესს ჩაუდგა სათავეში. 2008 წლის შემოდგომაზე ნოღაიდელმა პოლიტიკაში დაბრუნება გადაწყვიტა და დაიწყო პარტიის - მოძრაობა სამართლიანი საქართველოსთვის - ჩამოყალიბება. ნოღაიდელის პარტიის მიზანი ვადამდელი საპარლამენტო არჩევნების ჩატარება იყო. ის განსაკუთრებით აქტიურობდა აჭარასა და გურიაში. 2010 წლის 23 დეკემბერს პარტიის რიგგარეშე ყრილობამ<ref name=\"ick\"></ref><ref name=\"1tv\"></ref><ref name=\"pirweli\"></ref> ზურაბ ნოღაიდელი პარტიის თავმჯდომარის პოსტიდან გადააყენა ფინანსური პრობლემის გამო, თუმცა დავალიანების გასტუმრებამდე გამგეობის რიგით წევრად დატოვა<ref name=\"geonews\"></ref><ref name=\"interpressnews1\"></ref>. მოგვიანებით ზურაბ ნოღაიდელმა განცხადება გააკეთა ახალი მოძრაობის დაფუძნებასთან დაკავშირებით<ref></ref>.\n\n==რესურსები ინტერნეტში==\n\n\n* ზურაბ ნოღაიდელი \n\n== სქოლიო ==\n\n\n\n\n\n\n\n\n \n \n\n\n\nკატეგორია:საქართველოს ფინანსთა მინისტრები\nკატეგორია:საქართველოს პრემიერ-მინისტრები\nკატეგორია:დაბადებული 1964\nკატეგორია:დაბადებული 22 ოქტომბერი\nკატეგორია:საქართველოს III მოწვევის პარლამენტის წევრები\nკატეგორია:საქართველოს IV მოწვევის პარლამენტის წევრები\nკატეგორია:საქართველოს V მოწვევის პარლამენტის წევრები\nკატეგორია:მწვანეთა პარტიის პოლიტიკოსები", "url": "https://ka.wikipedia.org/wiki/ზურაბ_ნოღაიდელი", "length": 3051}
{"id": "3427", "title": "სალომე ზურაბიშვილი", "text": "'''სალომე ზურაბიშვილი''' (დ. 18 მარტი, 1952, პარიზი) — საფრანგეთისა და საქართველოს პოლიტიკური მოღვაწე, საქართველოს მე-5 პრეზიდენტი, საქართველოს მე-9 მოწვევის პარლამენტის წევრი (მთაწმინდის ოლქის დამოუკიდებელი მაჟორიტარი დეპუტატი 2016-2018 წლებში), საქართველოს საგარეო საქმეთა მინისტრი 2004 წლის მარტიდან 2005 წლის ოქტომბრამდე, საფრანგეთის ელჩი საქართველოში 2003-2004 წლებში.\n\nსაქართველოში საგარეო საქმეთა მინისტრის პოსტზე მოღვაწეობის პერიოდში, მის სახელს უკავშირდება საქართველოდან რუსეთის ფედერაციის სამხედრო ბაზების გაყვანა.<ref></ref>\n\nსალომე ზურაბიშვილი დაიბადა და გაიზარდა საფრანგეთში, ქართული პოლიტიკური ემიგრაციის მოღვაწის, წლების მანძილზე საფრანგეთის ქართული სათვისტომოს თავმჯდომარის, ლევან ზურაბიშვილის, ოჯახში. იგი არის ქართველი საზოგადო და პოლიტიკური მოღვაწის, ნიკო ნიკოლაძის, შვილთაშვილი.\n\nსალომე ზურაბიშვილის ქართულ პოლიტიკაში გამოჩენა საქართველოში ვარდების რევოლუციის შემდეგ, პრეზიდენტ მიხეილ სააკაშვილის სახელს უკავშირდება, რომელმაც 2004 წლის მარტში საქართველოს საგარეო საქმეთა მინისტრად დანიშნა. სამთავრობო გუნდთან და ქვეყნის მე-3 პრეზიდენტთან კონფლიქტის შემდეგ ზურაბიშვილმა თანამდებობა დატოვა და აქტიურ ოპოზიციაში გადავიდა. ოპოზიციაში ყოფნის პერიოდში მან პოლიტიკური პარტია საქართველოს გზა დააფუძნა. მოგვიანებით იგი გაერთიანებულ ოპოზიციას შეუერთდა და საქართველოს ხელისუფლების ცვლილების მოთხოვნით გამართულ არაერთ მანიფესტაციაში მიიღო მონაწილეობა.\n\n2010 წლიდან სალომე ზურაბიშვილმა ქართული პოლიტიკა დატოვა და აკადემიური საქმიანობა გააგრძელა. თუმცა მან დაბრუნებაც დააანონსა და ის ქართულ პოლიტიკას 2012 წლიდან დაუბრუნდა, როცა საქართველოს ხელისუფლება შეიცვალა. ზურაბიშვილმა 2016 წლის საქართველოს მე-9 მოწვევის საპარლამენტო არჩევნებზე საკუთარი კანდიდატურა დამოუკიდებელად, უპარტიოდ წამოაყენა. მმართველმა გუნდმა მთაწმინდის საარჩევნო ოლქში მას კონკურენტი კანდიდატი არ დაუყენა. ზურაბიშვილმა არჩევნები მეორე ტურში მოიგო და საქართველოს პარლამენტში სადეპუტატო მანდატი მოიპოვა.\n\n2018 წელს საქართველოში საპრეზიდენტო არჩევნები გაიმართა, სადაც ზურაბიშვილმა საკუთარი კანდიდატურა ამჯერადაც დამოუკიდებლად, უპარტიოდ წარადგინა, თუმცა კვლავ მმართველო პარტიის მხარდაჭერით ისარგებლა. საქართველოს მე-5 პრეზიდენტის არჩევნები მან მე-2 ტურში საბოლოოდ მოიგო და 2018 წლის დეკებრიდან საპრეზიდენტო საქმიანობას შეუდგა.\n\nსაქართველოს კონსტიტუციის ახალი რედაქციით პრეზიდენტი ზურაბიშვილი არის პირდაპირი არჩევნების გზით არჩეული საქართველოს ბოლო პრეზიდენტი, რომელსაც ეს თანამდებობა 6 წლის ვადით ეკავება. ის არის აგრეთვე საქართველოში და მთლიანად კავკასიის რეგიონში არჩეული პირველი ქალი პრეზიდენტი.\n\n==ადრეული ცხოვრება და განათლება==\n===მშობლები===\n200px|მინი|მარცხნივ|ზეინაბ კედია და ლევან ზურაბიშვილი ქორწინების დღეს პარიზში, 15 აპრილი, 1950\nსალომე ზურაბიშვილი დაიბადა 1952 წლის 18 მარტს პარიზში, ქართული პოლიტიკური ემიგრაციის მოღვაწის, წლების მანძილზე საფრანგეთის ქართული სათვისტომოს თავმჯდომარის, ლევან ზურაბიშვილისა და ასევე პოლიტიკური ემიგრაციის მოღვაწის - ზეინაბ კედიას ოჯახში.\n\nმამა: ლევან ზურაბიშვილი ქართული პოლიტიკური ემიგრაციის წარმომადგენელი და პარიზის ქართული სათვისტომოს მერვე თავმჯდომარე იყო. ის ცნობილი ქართველი საზოგადო მოღვაწის, ნიკო ნიკოლაძის შვილიშვილი იყო. დედა, ნინო ნიკოლაძე პედაგოგი და პუბლიცისტი, ხოლო მამა – ივანე ზურაბიშვილი იურისტი, მსახურობდა ამიერკავკასიის სამმართველოს იურისკონსულტად. 1921 წელს, ბოლშევიკების მიერ საქართველოს ანექსიის შემდგომ, ოჯახი ემიგრაციაში აღმოჩნდა.<ref></ref>\n\nლევან ზურაბიშვილი იყო საფრანგეთში მცხოვრებ ქართველთა სათვისტომოს თავმჯდომარე ჯერ 1949-1951 წლებში, შემდეგ 1961 წლიდან — სიკვდილამდე. ეწეოდა აქტიურ პუბლიცისტურ საქმიანობას, თანამშრომლობდა ქართულ და უცხოურ ჟურნალ–გაზეთებთან. მან ძმასთან, არჩილ ზურაბიშვილთან, ერთად მნიშვნელოვანი წვლილი შეიტანა 1973 წელს პარიზის წმიდა ნინოს ახალი ეკლესიის შეძენაში.<ref></ref>\n\nდედა: ზეინაბ კედია საქართველოს პირველი დემოკრატიული რესპუბლიკის მთავრობაში უშიშროების მინისტრის და ნოე რამიშვილის თანამებრძოლის მელქისედეკ (მექი) კედიას ქალიშვილი იყო. გასაბჭოების შემდეგ, როცა კედია საქართველოდან წავიდა, მისი მეუღლე ზეინაბზე იყო ფეხმძიმედ. ისინი 4 წელი სტამბოლში ცხოვრობდნენ, ზეინაბიც იქვე დაიბადა. მას შემდეგ, რაც შეუძლებელი გახდა საქართველოში დაბრუნება, ოჯახი თურქეთიდან საფრანგეთში, პარიზში გაემგზავრა.<ref></ref>\n\nლევან ზურაბიშვილი და ზეინაბ კედია საფრანგეთში დაქორწინდნენ. მათ ორი შვილი - სალომე და ოთარი შეეძინათ. ზეინაბ კედია საქართველოში პირველად ქალიშვილთან, სალომე ზურაბიშვილთან ერთად, 1986 წელს ჩამოვიდა. იგი 2016 წლის 20 თებერვალს, 94 წლის ასაკში, პარიზში გარდაიცვალა.<ref></ref>\n\n===ოჯახი===\n1974 წელს, 22 წლის სალომე ზურაბიშვილმა რომში გაიცნო, ასევე ემიგრაციაში მცხოვრები, ქართველი ნიკოლოზ გორჯესტანი (გუგუშვილი). სალომე ზურაბიშვილს და კოკი გუგუშვილს ორი შვილი, თეიმურაზი და ქეთევანი შეეძინათ.\n\nთეიმურაზ გორჯესტანი 1981 წლის 26 ივლისს დაიბადა. იგი პროფესიით დიპლომატია და მუშაობს დიდ ბრიტანეთში საფრანგეთის საელჩოში, სტრატეგიული და უსაფრთხოების საკითხებში მრჩევლის პოზიციაზე.<ref></ref><ref></ref>\n\nქეთევან გორჯესტანი 1984 წლის 22 მარტს დაიბადა. იგი პროფესიით ჟურნალისტია. ამჟამად მუშაობს საფრანგეთის ტელეკომპანია \"ფრანც 24\"-ში, სპორტულ ჟურნალისტად.<ref></ref><ref></ref>\n\nსალომე ზურაბიშვილი და ნიკოლოზ გორჯესტანი 80-იან წლებში განქორწინდნენ.<ref></ref>\n\n2018 წლის ნოემბერში, სალომე ზურაბიშვილის საპრეზიდენტო არჩევნების კამპანიისას კოკი გუგუშვილმა სპეციალური მიმართვა გაავრცელა, სადაც ყოფილ მეუღლეს მხარი დაუჭირა და საკუთარ ოჯახზეც ისაუბრა: \n\n250px|მინი|მარჯვნივ|სალომე ზურაბიშვილი მეუღლესთან, ჯანრი კაშიასთან ერთად.\nმოგვიანებით სალომე ზურაბიშვილი დაუახლოვდა ემიგრაციაში მყოფ ქართველ ისტორიკოსს, მწერალსა და ფილოსოფოს ჯანრი კაშიას. მათი პიროვნული დაახლოება საბოლოოდ დაოჯახებით დასრულდა. ჯანრი კაშია  2012 წლის 11 მარტს გარდაიცვალა პარიზში, კარდიოლოგიური ოპერაციის დროს. დაკრძალულია თბილისში, ვერის სასაფლაოზე.<ref></ref>\n\nსაქართველოს პრეზიდენტის სალომე ზურაბიშვილის ვაჟმა თეიმურაზ გორჯესტანმა და მისმა მეუღლემ პარიზში 2019 წლის მაისში ოფიციალურად იქორწინეს.<ref></ref> 2020 წლის 26 ნოემბერს სალომე ზურაბიშვილს შვილიშვილი - მარიამ გორჯესტანი (გუგუშვილი) შეეძინა.<ref></ref>\n\n===განათლება===\n1972 წელს სალომე ზურაბიშვილმა დაამთავრა პარიზის პოლიტიკურ მეცნიერებათა ინსტიტუტი, 1973 წელს კოლუმბიის უნივერსიტეტი, ხოლო 1981 წელს — პარიზის სახელმწიფო მართვის ეროვნული სკოლა. ფლობს ქართულ, ფრანგულ, ინგლისურ და იტალიურ ენებს.<ref></ref>\n\n==კარიერა==\n===დიპლომატიური სამსახური===\nდიპლომატიური კარიერა დაიწყო 1974 წელს რომში (კირინალი), საფრანგეთის საელჩოს მესამე მდივნის თანამდებობით. 1977-1980 წლებში მუშაობდა გაერთიანებული ერების ორგანიზაციაში (ნიუ-იორკი), საფრანგეთის მუდმივმოქმედი მისიის მეორე მდივნის თანამდებობაზე. 1980-1984 წლებში საფრანგეთის საგარეო საქმეთა სამინისტროს ანალიზისა და პროგნოზის ცენტრის თანამშრომელია.\n\n1984-1988 წლებში სალომე ზურაბიშვილი ვაშინგტონში საფრანგეთის საელჩოს პირველი მდივანი იყო. 1988-1989 წლებში ვენაში, ევროპის უშიშროებისა და თანამშრომლობის კონფერენციის პირველ მდივნად მსახურობდა. მოგვიანებით, ზურაბიშვილი იყო კონვენციური შეირაღების შემცირების საკითხში საფრანგეთის მომლაპარაკებელი ჯგუფის უფროსი; 1989-1992 წლებში ნჯამენაში (ჩადი) საფრანგეთის საელჩოს მეორე მრჩეველი; 1992-1993 წლებში, ბრიუსელში, ევროატლანტიკურ საბჭოში საფრანგეთის მუდმივმოქმედი მისიის პოლიტიკური მრჩეველი; 1993-1996 წლებში ბრიუსელში, დასავლეთ ევროპის კავშირში საფრანგეთის მუდმივი წარმომადგენლობა - მუდმივი წარმომადგენლის მოადგილე; 1996-1998 წლებში, პარიზში, საგარეო საქმეთა მინისტრის კაბინეტის მრჩეველი; 1997-1998 წლებში მუშაობდა პარიზში, საგარეო საქმეთა სამინისტროს გენერალური ინსპექციაში; 1998-2001 წლებში, პარიზში, საგარეო საქმეთა სამინისტროს სტრატეგიის საკითხთა, უშიშროებისა და განიარაღების დეპარტამენტის სტრატეგიის საკითხთა სამმართველოს უფროსი; 2001-2003 წლებში, პარიზში, ეროვნული თავდაცვის გენერალური სამდივნოს საერთაშორისო, სტრატეგიულ საკითხთა და ტექნოლოგიების დეპარტამენტის დირექტორი; 2003-2004 წლებში საფრანგეთის საგანგებო და სრულუფლებიანი ელჩი საქართველოში.\n\n===საგარეო საქმეთა მინისტრი, 2004-2005===\n2004 წლის თებერვალში, საქართველოს საგარეო საქმეთა მინისტრად დანიშვნის მიზნით, საფრანგეთის პრეზიდენტმა, ჟაკ შირაკმა,  საქართველოს ხელისუფლების თხოვნის საფუძველზე, სალომე ზურაბიშვილი საფრანგეთის ელჩის მოვალეობისგან გაათავისუფლა. 20 მარტს, საქართველოს პრეზიდენტმა, მიხეილ სააკაშვილმა, საფრანგეთის ყოფილი ელჩი თბილისში, სალომე ზურაბიშვილი საქართველოს საგარეო საქმეთა მინისტრად დანიშნა. ამ დროის ის ჯერ კიდევ საფრანგეთის მოქალაქე იყო, ამიტომ პრეზიდენტმა, იმავე დღეს, საგანგებო ბრძანებით საქართველოს მოქალაქეობა მიანიჭა, რის შემდეგაც სალომე ზურაბიშვილი იყო პირველი, ვისაც ორმაგი - საფრანგეთისა და საქართველოს მოქალაქეობა ჰქონდა.<ref></ref>\n\n==მიღწევები მინისტრობისას==\nსალომე ზურაბიშვილი, როგორც საგარეო საქმეთა მინისტრი იყო მთავარი მომლაპარაკებელი, რომელმაც შეთანხმებას მიაღწია საქართველოდან რუსული ბაზების გაყვანის შესახებ. ხელშეკრულებაზე ხელისმომწერი პირი რუსეთის მხრიდან იყო რუსეთის საგარეო საქმეთა მინისტრი სერგეი ლავროვი (2005 წლის 19 მაისი). 2005 წლის 25 აპრილს საქართველოს და რუსეთის საგარეო საქმეთა მინისტრები სიტყვიერად შეთანხმდნენ, რომ რუსეთი თავისი ბაზების გაყვანას, ბათუმიდან და ახალქალაქიდან, 2005 წელს დაიწყებდა და ამ პროცესს 2008 წლის 1 იანვრისთვის დაასრულებდა.<ref></ref> სალომე ზურაბიშვილმა მოსკოვში გამართული შეხვედრის შემდეგ „ეხო მოსკვისთვის“ მიცემულ ინტერვიუში აღნიშნა:\n\n250px|მინი|მარჯვნივ|სალომე ზურაბიშვილი და აშშ-ის სახელმწიფო მდივანი კოლინ პაუელი 2004 წლის 1 ივნისს, ვაშინგტონში\n2005 წლის 6 მაისს, იმდროისათვის საქართველოს საგარეო საქმეთა მინისტრი სალომე ზურაბიშვილი თავის რუს კოლეგას, სერგეი ლავროვს, მოსკოვში შეხვდა, რათა საბოლოოდ მოეგვარებინა ორ მინისტრს შორის აპრილში მიღწეული სიტყვიერი შეთანხმება, 2007 წლის ბოლოსთვის საქართველოდან რუსეთის ორი ბაზის გაყვანის თაობაზე.\n\nრუსეთის სამხედრო ბაზების საქართველოდან გაყვანის შესახებ დოკუმეტს 2005 წლის 19 მაისს საქართველოს მხრიდან ხელი სალომე ზურაბიშვილმა, რუსეთის მხრიდან კი რუსეთის საგარეო საქმეთა მინისტრმა სერგეი ლავროვმა მოაწერეს.\n\nმოგვიანებით სალომე ზურაბიშვილმა განაცხადა: \n\nსალომე ზურაბიშვილმა მინისტრობის დროს შექმნა „საქართველოს მეგობარი სახელმწიფოების ახალი ჯგუფი“, რომლის წევრებიც არიან შემდეგი სახელმწიფოები: უკრაინა, ლიტვა, ლატვია, ესტონეთი, რუმინეთი, ბულგარეთი, ჩეხეთის რესპუბლიკა და პოლონეთი, რომლებიც არიან საქართველოს დამხმარე სახელმწიფოები ნატოსა და ევროკავშირში გაწევრიანების საკითხში.\n\n===პოლიტიკური კარიერა===\nქართულ პოლიტიკაში სალომე ზურაბიშვილი 2004 წელს გამოჩნდა და საქართველოს საგარეო საქმეთა მინისტრის პოსტი დაიკავა. მინისტრობის დროს ზურაბიშვილი აქტიურად მონაწილეობდა რუსეთის ფედერაციასთან მოლაპარაკებებში, რის შედეგადაც საქართველოდან რუსული ბაზების გაყვანის პროცესი წარმატებით დასრულდა. რუსულმა ბაზებმა 2005 წლის 19 მაისის შეთანხმების შემდეგ საქართველოს ტერიტორია დატოვეს. ამ ამბიდან რამდენიმე თვეში სალომე ზურაბიშვილი მინისტრობიდან გადააყენეს. 2005 წლის 20 ოქტომბერს იპოდრომზე ჩატარდა მიტინგი და ოპოზიციაში გადასულმა ზურაბიშვილმა საზოგადოებას მიმართა: \n\nიპოდრომის მიტინგისას გაჩნდა იდეა შექმნილიყო „სალომე ზურაბიშვილის საზოგადოებრივი მოძრაობა“. ორგანიზაციის ოფისი ზურაბიშვილმა 2005 წლის 1 ნოემბერს ოფიციალურად გახსნა. „სალომე ზურაბიშვილის მოძრაობამ” მემარჯვენე მიმართულების იყო.  - ორგანიზაციის დაფუძნებისას განაცხადა სალომე ზურაბიშვილმა.\n250px|მინი|მარჯვნივ|სალომე ზურაბიშვილი და დავით უსუფაშვილი 2009 წლის 9 აპრილს\nსალომე ზურაბშვილმა პარტია „საქართველოს გზა“ 2006 წლის 11 მარტს დააფუძნა. პარტიის ბირთვი იყო მთავრობიდან სკანდალურად წამოსული სალომე ზურაბიშვილის მიერ 2005 წელს დაფუძნებული „სალომე ზურაბიშვილის მოძრაობა“.\n\nპარტია შეიქმნა, როგორც მმართველი პარტიის, ერთიანი ნაციონალური მოძრაობის, ოპოზიცია. თავდაპირველად, ის არ თანამშრომლობდა სხვა ოპოზიციურ პარტიებთან.<ref></ref>\n\n2006 წლის ადგილობრივი არჩევნები პარტიისთვის წარუმატებელი გამოდგა. პარტიამ მაშინ არჩევნებზე ხმათა 2,7 პროცენტი დააგროვა და სხვა პოლიტიკურ ძალებთანაც დაიწყო თანამშრომლობა.<ref name=\"www.radiotavisupleba.ge\"></ref>. სალომე ზურაბიშვილი 2007 წლის ნოემბრის, ასევე 2009 წლის გაზაფხულის აქციების ერთ-ერთი ორგანიზატორი და მონაწილე. 2008 წლის არჩევნებში ის გაერთიანებული ოპოზიციის სახელით გამოდიოდა. საპრეზიდენტო არჩევნებში ლევან გაჩეჩილაძის გამარჯვების შემთხვევაში, ზურაბიშვილი პრემიერ-მინისტრი უნდა გამხდარიყო.<ref></ref>\n\nმაისის საპარლამენტო არჩევნებში „საქართველოს გზა“ კვლავ გაერთიანებული ოპოზიციის შემადგენლობაში მონაწილეობდა.\n\n===პოლიტიკიდან წასვლა===\n2010 წლის 11 ნოემბერს პარტია „საქართველოს გზის“ ლიდერმა სალომე ზურაბიშვილმა ქართული პოლიტიკა დატოვა. ამის შესახებ მან საგანგებოდ მოწვეულ ბრიფინგზე განაცხადა: \n\nამ დროიდან სალომე ზურაბიშვილმა მუშაობა განაგრძო უშიშროების საბჭოს სანქციების კომიტეტის ირანის ექსპერტთა ჯგუფის კოორდინატორად. ამ პოზიციაზე იგი 2015 წლამდე მუშაობდა. წასვლის წინ მან საქართველოში დაბრუნების პირობაც დადო.\n\nსალომე ზურაბიშვილი 2006-2016 წლებში საფრანგეთის პოლიტიკურ მეცნიერებათა ინსტიტუტის პროფესორია.\n\n===პოლიტიკაში დაბრუნება===\n2012 წლიდან, როდესაც საქართველოში ხელისუფლება შეიცვალა, სალომე ზურაბიშვილი კვლავ დაუბრუნდა ქართულ პოლიტიკურ პროცესებს.\n\n2013 წელს სალომე ზურაბიშვილმა საკუთარი კანდიდატურა საპრეზიდენტო არჩევნებზე წამოაყენა, 3 სექტემბერს სალომე ზურაბიშვილს, რომელიც როგორც საქართველოს, ასევე საფრანგეთის მოქალაქე იყო, ცენტრალურმა საარჩევნო კომისიამ პრეზიდენტობის კანდიდატად რეგისტრაციაზე უარი უთხრა. „საქართველოს გზის“ საპატიო თავმჯდომარემ ცესკოს გადაწყვეტილება უკანონოდ მიიჩნიდა და თბილისის საქალაქო სასამართლოს ადმინისტრაციულ საქმეთა კოლეგიაში შეიტანა სარჩელი. ზურაბიშვილმა პროცესი ცესკოსთან წააგო.<ref name=\"www.radiotavisupleba.ge\"/><ref></ref> ცესკოს გადაწყვეტილებას არ დაეთანხმა არასამთავრობო ორგანიზაციების ნაწილი. მიიჩნევდნენ, რომ  „კონსტიტუციის 70-ე და საარჩევნო კოდექსის 96-ე მუხლებში, რომლებიც პრეზიდენტობის კანდიდატად დარეგისტრირებისთვის სავალდებულო კრიტერიუმების მოიცავს, არაფერია ნათქვამი ორმაგ მოქალაქეობაზე. ერთადერთი რეგულაცია, რომელიც ორმაგი მოქალაქეობის აკრძალვას ეხება, ეს არის კონსტიტუციის 29-ე მუხლის 11 პუნქტი. თუმცა, აღნიშნული მუხლი ორმაგი მოქალაქეობის მქონე პირს საქართველოს პრეზიდენტის თანამდებობის დაკავებას უკრძალავს და არა – არჩევნებში მონაწილეობის მიღებას. შესაბამისად, თუ ორმაგი მოქალაქეობის მქონე პირი გაიმარჯვებს არჩევნებში, იგი უბრალოდ დატოვებს სხვა ქვეყნის მოქალაქეობას და კონსტიტუცია არ დაირღვევა“.<ref></ref>\n\n===საქართველოს პარლამენტის წევრი===\n2016 წლის 8 ოქტომბერს საქართველოში საპარლამენტო არჩევნები ჩატარდა, სადაც სალომე ზურაბიშვილმა, როგორც დამოუკიდებელმა კანდიდატმა მიიღო მონაწილეობა. მთაწმინდის პირველ საარჩევნო ოლქში არჩევნებისთვის ხელისუფლებამ არ წარადგინა მაჟორიტარი დეპუტატობის კანდიდატი და მხარდაჭერა დამოუკიდებელ კანდიდატს, საქართველოს ყოფილ საგარეო საქმეთა მინისტრ სალომე ზურაბიშვილს გამოუცხადა. სალომე ზურაბიშვილის საარჩევნო სლოგანი იყო „სალომე საქართველოსთვის”.<ref></ref> არჩევნების პირველ ტურში 43 818 ამომრჩევლიდან ზურაბიშვილმა 10 350 ამომრჩევლის ხმა - 44,42 % მიიღო.<ref></ref> საპარლამენტო არჩევნების მეორე ტური 2016 წლის 30 ოქტომბერს გაიმართა, სადაცა 43 818 ამომრჩევლიდან ზურაბიშვილმა 11 360 ამომრჩევლის ხმა - 67,58 % მიიღო და საქართველოს მე-9 მოწვევის პარლამენტის წევრად იქნა არჩეული.<ref></ref> საპარლამენტო საქმიანობას იგი 2016 წლის 18 ნოემბერს შეუდგა.<ref></ref>\n\nსაქართველოს მე-9 მოწვევის პარლამენტში სალომე ზურაბიშვილი იკავებდა დიასპორისა და კავკასიის საკითხთა კომიტეტის პირველი მოადგილის თანამდებობას,<ref></ref> აგრეთვე იყო განათლების, მეცნიერებისა და კულტურის კომიტეტის წევრი.<ref></ref>\n\n2017 წლის 10 მარტიდან საქართველოს პარლამენტში შექმნილ ჯგუფებში იგი იყო: ამერიკის შეერთებული შტატების პარლამენტთან მეგობრობის ჯგუფის წევრი, გერმანიის ფედერაციული რესპუბლიკის პარლამენტთან მეგობრობის ჯგუფის წევრი, დიდი ბრიტანეთისა და ჩრდილოეთ ირლანდიის გაერთიანებული სამეფოს პარლამენტთან მეგობრობის ჯგუფის წევრი, თურქეთის რესპუბლიკის პარლამენტთან მეგობრობის ჯგუფის წევრი, საბერძნეთის რესპუბლიკის პარლამენტთან მეგობრობის ჯგუფის წევრი, საფრანგეთის რესპუბლიკის პარლამენტთან მეგობრობის ჯგუფის ხელმძღვანელი, ისრაელის სახელმწიფოს პარლამენტთან მეგობრობის ჯგუფის წევრი, იტალიის რესპუბლიკის პარლამენტთან მეგობრობის ჯგუფის წევრი, კვიპროსის რესპუბლიკის პარლამენტთან მეგობრობის ჯგუფის წევრი.<ref></ref>\n\n2016 წლის 29 დეკემბრს საქართველოს პარლამენტის რიგგარეშე სხდომაზე დეპუტატებმა „მუდმივმოქმედი საპარლამენტო დელეგაციების შემადგენლობის განსაზღვრის შესახებ“ დადგენილება მიიღეს, რის შემდეგაც სალომე ზურაბიშვილი ფრანგულენოვანი ქვეყნების საპარლამენტო ასამბლეაში (APF), ძირითადი შემადგენლობაში, საპარლამენტო დელეგაციის ხელმძღვანელად შეირჩა.<ref></ref><ref></ref>\n\nსაქართველოს პარლამენტის წევრობისას, 2017 წლის 2 ნოემბრიდან, სალომე ზურაბიშვილი იყო საქართველოს კონსტიტუციური კანონის პროექტის გამოქვეყნებისა და მისი საყოველთაო-სახალხო განხილვის საორგანიზაციო კომისიის წევრი.<ref></ref>\n\nიგი აგრეთვე იყო შემდეგი კომისიების წევრი: 2018 წლის 6 ივნისიდან 5 სექტემბრამდე 2017 წლის 1 დეკემბერს თბილისში, ხორავას ქუჩაზე მომხდარი დანაშაულის შედეგად ორი ახალგაზრდის მკვლელობის ფაქტის შემსწავლელი საქართველოს პარლამენტის დროებითი საგამოძიებო კომისიის წევრი,<ref></ref> 2018 წლის 19 მარტიდან საქართველოს კონსტიტუციასთან საქართველოს საკანონმდებლო აქტების ჰარმონიზაციის საპარლამენტო კომისიის წევრი, 2018 წლის 7 მარტიდან 8 ივნისამდე სახელმწიფო აუდიტის სამსახურის 2017 წლის ფინანსური აუდიტის განმახორციელებელი საქართველოს პარლამენტის დროებითი კომისიის წევრი, 2017 წლის 10 მარტიდან საქართველოს პარლამენტის ტერიტორიული მთლიანობის აღდგენის საკითხთა დროებითი კომისიის თავმჯდომარის მოადგილე,<ref></ref> 2017 წლის 10 მარტიდან 16 ივნისამდე სახელმწიფო აუდიტის სამსახურის 2016 წლის ფინანსური აუდიტის განმახორციელებელი საქართველოს პარლამენტის დროებითი კომისიის წევრი,<ref></ref> 2017 წლის 1 მარტიდან 10 მარტამდე საქართველოს პარლამენტის ტერიტორიული მთლიანობის აღდგენის საკითხთა დროებითი კომისიის წევრი, 2016 წლის 23 დეკემბრიდან 2017 წლის 4 მაისამდე სახელმწიფო საკონსტიტუციო კომისიის წევრი.<ref></ref>\n\n==2018 წლის არჩევნები==\n\n200px|მინი|მარჯვნივ|სალომე ზურაბიშვილი 2018 წელს\n2017 წლის 20 აპრილს, ტელეკომპანია „TV პირველის“ ეთერში, „დიანა ტრაპაიძის დღის ამბებში“, 2018 წლის სპრეზიდენტო არჩევნებში მონაწილეობასთან დაკავშირებით სალომე ზურაბიშვილმა განაცხადა, რომ „გამორიცხული არაფერია\". მისი თქმით, სადაც უფრო მნიშვნელოვანი იქნებოდა მისი მოღვაწეობა, იქ წავიდოდა.<ref></ref>\n\n2018 წლის 6 აგვისტოს საკუთარი სახლის ეზოში გამართულ ბრიფინგზე მან გაახმოვანა არჩევნებში მონაწილეობის სურვილი.  ამ პერიოდშივე გაჩნდა ვარაუდები, რომ მიუხედავად მისი დამოუკიდებელი კანდიდატის სტატუსისა, მას მხარს, სავარაუდოდ, ქართული ოცნების გუნდი დაუჭერდა.\n\n2018 წლის 16 აგვისტოს სალომე ზურაბიშვილმა საპრეზიდენტო კამპანია ოფიციალურად დიდი ჯიხაიშიდან, დიდი ბაბუის, ნიკო ნიკოლაძის სახლ-მუზეუმიდან დაიწყო. მან ამომრჩეველს გააცნო ძირითადი ხედვები, რომელთა განხორციელებას საქართველოს პრეზიდენტის პოსტიდან განხორციელებას გეგმავდა: \n\n2018 წლის 23 აგვისტოდან პრეზიდენტობის დამოუკიდებელმა კანდიდატმა, სალომე ზურაბიშვილმა, საფრანგეთის მოქალაქეობის დათმო. ამ განკარგულებას სალომე ზურაბიშვილის მიმართვის საფუძველზე ხელი მოაწერეს საფრანგეთის პრემიერ-მინისტრმა და შინაგან საქმეთა მინისტრმა. ამასთან დაკავშირებით მან 30 აგვისტოს გააკეთა განცხადება და აღნიშნა, რომ საფრანგეთის მოქალაქობაზე უარის თქმა საპრეზიდენტო არჩევნებში მონაწილეობის გამო მოუწია. კონსტიტუციის მიხედვით, პრეზიდენტის, პრემიერ-მინისტრისა და პარლამენტის თავმჯდომარის თანამდებობის დაკავება ორმაგი მოქალაქეობის მქონე პირებს არ შეუძლიათ.<ref></ref>\n\n2018 წლის 9 სექტემბერს პარტია „ქართულმა ოცნებამ“ საქართველოს პრეზიდენტის არჩევნებზე მხარი დამოუკიდებელ კანდიდატს, სალომე ზურაბიშვილს დაუჭირა. ამის შესახებ პარლამენტის სპიკერმა, ირაკლი კობახიძემ პარტიის ცენტრალურ ოფისში გამართულ ბრიფინგზე განაცხადა.<ref></ref>\n\n2018 წლის 28 ოქტომბერს საპრეზიდენტო არჩევნები გაიმართა. სალომე ზურაბიშვილმა ამომრჩეველთა ხმების 38,64 % (615 572 ხმა) მიიღო და გაერთიანებული ოპოზიციის კანდიდატთან ერთად არჩევნების მეორე ტურის საჭიროება გაჩნდა.<ref></ref> ქართულ მედიაში გაჩნდა აზრი, თითქოს პრეზიდენტობის დამოუკიდებელი კანდიდატი კანდიდატურის მოხსნას აპირებდა.<ref></ref> მან პირველი ტურის შემდეგ პირველი საჯარო განცხადება 30 ოქტომბერს გააკეთა: \n\nსაპრეზიდენტო არჩევნების მეორე ტური 28 ნოემბერს გაიმართა. სალომე ზურაბიშვილმა ამომრჩეველთა ხმების 59.52 % (1147625 ხმა) მიიღო და საქართველოს ისტორიაში პირველად გახდა ქალი პრეზიდენტი.<ref></ref> საქართველოს პრეზიდენტის ინაუგურაცია 2018 წლის 16 დეკემბერს გაიმართა.<ref></ref>\n\n===მილოცვები კოლეგებისგან===\n250px|მინი|მარჯვნივ|სალომე ზურაბიშვილი და გერმანიის პრეზიდენტი\nსალომე ზურაბიშვილს საპრეზიდენტო არჩევნებში გამარჯვება ევროპელი კოლეგებიდან პირველმა ლიეტუვის ქალმა პრეზიდენტმა, დალია გრიბაუსკაიტემ ტვიტერიდან მიულოცა: \n\nსალომე ზურაბიშვილს მიულოცა ესტონეთის ქალმა პრეზიდენტმა კერსტი კალიულაიდიმ: \n\nსაფრანგეთის პრეზიდენტმა ემანუელ მაკრონმა ზურაბიშვილს შედარებით ვრცელი მისალოცი წერილი გამოუგზავნა: \n\nპრეზიდენტად არჩევა ზურაბიშვილს უკრაინის პრეზიდენტმა, პეტრო პოროშენკომაც მიულოცა: \n\nსალომე ზურაბიშვილს ტვიტერის საშუალებით მიულოცა სომხეთის პრემიერ-მინისტრმა ნიკოლ ფაშინიანმა. მის განცხადებაში ნათქვამია: \n\nგერმანიის ფედერაციული რესპუბლიკის პრეზიდენტმა, ფრანკ-ვალტერ შტაინმაიერმა საქართველოს ახლადარჩეულ პრეზიდენტს, სალომე ზურაბიშვილს მისალოცი წერილი გამოუგზავნა: \n\n30 ნოემბერს საქართველოს ახლადარჩეულ პრეზიდენტს, სალომე ზურაბიშვილს მისალოცი წერილი გამოუგზავნე იტალიის პრეზიდენტმა, სერჯო მატარელამ: \n\nსალომე ზურაბიშვილს პრეზიდენტად არჩევა მიულოცეს აზერბაიჯანის, პოლონეთის, ბულგარეთის და სხვა ქვეყნის პრეზიდენტებმა და პრემიერ-მინისტრებმა.\n\n==საქართველოს პრეზიდენტი==\n\n===ინაუგურაცია===\nსაპრეზიდენტო არჩევნებში გამარჯვების შემდეგ სალომე ზურაბიშვილის ინაუგურაცია 2018 წლის 16 დეკემბერს დაინიშნა.<ref></ref> თავდაპირველად მთავრობის ადმინისტრაციის ხელმძღვანელის კახი კახიშვილის განცხადებით, ინაუგურაციის ჩატარების ადგილად რამდენიმე ლოკაციაზე იყო მსჯელობა, კერძოდ თბილისში, თელავში, ან წინანდალში.<ref></ref> მედიაში გავრცელებული ინფორმაციით ინაუგურაციის საბოლოო ლოკაციად თელავი, ერეკლე II-ის სასახლე გადაწყდა. 5 დეკემბერს არსებული ინფორმაცია თავად სალომე ზურაბიშვილმაც დაადასტურა.<ref></ref> ღონისძიების რეჟისორად ბასა ფოცხიშვილი შეირჩა, რომელთან ერთადაც სამუშაო ჯგუფში იყვნენ მხატვარი თამარ ფოცხიშვილი, ნიკოლოზ შველიძე და ა.შ.<ref></ref>\n\nინაუგურაციის წინა დღეს, 15 დეკემბერს, სალომე ზურაბიშვილი გმირთა მოედანსა და მთაწმინდის პანთეონში მივიდა.<ref name=\"reginfo.ge\"></ref> პანთეონსა და გმირთა მოედანზე ვიზიტი წინა პრეზიდენტების ინაუგურაციისას საპროტოკოლო ღონისძიებათა ერთ-ერთი შემადგენელი ნაწილი იყო, თუმცა მას შემდეგ რაც ეს პროტოკოლი შეიცვალა საინაუგურაციო კომიტეტის ხელმძღვანელის, კახა კახიშვილის განცხადებით, არჩეული პრეზიდენტის პანთეონსა და გმირთა მემორიალთან მისვლა არჩეული პრეზიდენტის პირადი გადაწყვეტილებით მოხდა.<ref></ref> მისი ვიზიტის ამსახველი კადრები ზურაბიშვილის პრესსამსახურმა მოგვიანებით გაავრცელა. ამის ერთ-ერთ მიზეზად, მედიაში, ოპოზიციის მიერ წინასწარ დაანონსებული აქცია დასახელდა, რომელიც ზურაბიშვილს გმირთა მოედანზე მიშვებას არ აპირებდა. სალომე ზურაბიშვილმა პატივი მიაგო საქართველოს ტერიტორიული მთლიანობისთვის ბრძოლაში დაღუპული გმირების ხსოვნას, შემდეგ მოილოცა ილია ჭავჭავაძის საფლავი მთაწმინდის პანთეონში და აგრეთვე მოინახულა საქართველოს პირველი პრეზიდენტის - ზვიად გამსახურდიას და ეროვნული გმირის - მერაბ კოსტავას საფლავები.<ref name=\"reginfo.ge\"/>\n250px|მინი|მარჯვნივ|პრეზიდენტი სამუშაო კაბინეტში.\n16 დეკემბერს, თელავში, ერეკლე II-ის სასახლის ეზოში საქართველოს მე-5 პრეზიდენტის ინაუგურაცია გაიმართა. სა­ლო­მე ზუ­რა­ბიშ­ვი­ლი ცერემონიაზე სა­ქარ­თვე­ლოს დრო­შის ფე­რებ­ში წარ­სდგა. მას საქართველოს სახელმწიფო დროში ფერებში: თეთ­რი და წი­თე­ლი ფე­რე­ბის სა­მე­უ­ლი ეცვა. მის ჩაც­მუ­ლო­ბა­ზე საფ­რან­გეთ­ში მოღ­ვა­წე ქარ­თვე­ლმა დი­ზა­ი­ნე­რმა ჯაბა დი­ა­სა­მი­ძემ იზ­რუ­ნა. სა­სახ­ლემ­დე არ­ჩე­უ­ლი პრე­ზი­დენ­ტი ავ­ტო­მან­ქა­ნით მი­იყ­ვა­ნეს, წი­თელ ხა­ლი­ჩას­თან ის შვი­ლებ­მა - თე­ი­მუ­რაზ და ქე­თე­ვან გორ­ჯეს­ტა­ნებ­მა მი­ა­ცი­ლეს.<ref></ref>\n\nზურაბიშვილმა საქართველოს კონსტიტუციასა და ბიბლიაზე ხელის დადებით ფიცი დადო: \n\nღონისძიებას სულ 1800 სტუმარი დაესწრო. ორგანიზატორების გადაწყვეტილებით ყველა სტუმარი, ჯანმრთელობის პრობლემების მქონეთა გარდა, ფეხზე იდგა.<ref></ref> ინაუგურაციაზე დამსწრეთა შორის იყვნენ საქართველოს მე-4 პრეზიდენტი გიორგი მარგველაშვილი მეუღლესთან ერთად, სრულიად საქართველოს საკოთიკოს-პატრიარქი ილია II, სომხეთის პრეზიდენტი არმენ სარქისიანი, საფრანგეთის ყოფილი პრეზიდენტი ნიკოლა სარკოზი<ref></ref> და სხვა დელეგაციების წარმომადგენლები.\n\nსალომე ზურაბიშვილმა პრეზიდენტის რანგში პირველი საპროგრამო სიტყვაც წაიკითხა: \n\nსაქართველოს მე-5 პრეზიდენტის ინაუგურაცია 50 წუთამდე გაგრძელდა და საზეიმო მიღება თელავის ვაჟა ფშაველას სახელობის პროფესიულ სახელმწიფო დრამატულ თეატრში გაიმართა.<ref></ref>\n\n===პრეზიდენტის რეზიდენცია===\nორბელიანების სასახლე მდებარეობს თბილისში, ათონელის 25-ში. იგი XX საუკუნის დასაწყისშია აშენებული. სასახლის ბოლო მობინადრე იყო გრიგოლ ორბელიანი, რომლის ხელშიც იმართებოდა ხალხმრავალი ლიტერატურული საღამოები და სხვა სახის ღონისძიებები. XIX საუკუნის მიწურულს სასახლე მძიმე მდგომარეობაში აღმოჩნდა და დაინგრა, თუმცა მის ადგილზე აშენებულ შენობას დღემდე შემორჩა ორბელიანების სახელი. თავდაპირველი მონაცემებით პრეზიდენტის რეზიდენცია 6 ათასი კვადრატული მეტრით, გათვლილია ქვეყნის პირველი პირისა და მისი 250-კაციანი აპარატის საჭიროებაზე.<ref></ref>\n\nჯერ კიდევ საარჩევნო კამპანიის მსვლელობისას, პრეზიდენტობის კანდიდატმა სალომე ზურაბიშვილმა განაცხადა, რომ აქამდე არსებულ პრეზიდენტის სასახლეში არ შევიდოდა.<ref></ref> -განაცხადა ზურაბიშვილმა.\n\nმეორე ტურში გამარჯვების შემდეგ ზურაბიშვილმა ჟურნალისტებთან დაადასტურა, რომ ავლაბრის სასახლეში არ შევიდოდა. მისი განცხადებით ორბელიანების სასახლე ბევრად უფრო ევროპული ყაიდისაა და სრულიად შეესაბამებოდა პრეზიდენტის ახალ უფლება-მოვალეობებს.<ref></ref>\n\nსალომე ზურაბიშვილი, პრეზიდენტის რანგში, ათონელზე მდებარე საპრეზიდენტო სასახლეში მუშაობას 18 დეკემბერს შეუდგა. სასახლის საპრეზიდენტო ფლიგელში რემონტის გამო, რამდენიმე თვის განმავლობაში შენობის ადმინისტრაციულ ფლიგელში იმუშავა, ხოლო შემდგომ საპრეზიდენტო ფლიგელში.<ref></ref>\n\n==პრეზიდენტობის წლები==\n===საშინაო პოლიტიკა===\n2018 წლის 20 დეკემბერს, სალომე ზურაბიშვილმა საქართველოს ეროვნული გვარდიის დაარსებიდან 28 წელი აღნიშნა და გვარდიის პირად შემადგენლობასა და ვეტერან გვარდიელებს მიულოცა.<ref></ref><ref></ref> იმავე დღეს მან ცესკო-ს თავმჯდომარეობის კანდიდატების შერჩევის საკითხზე საარჩევნო თემატიკაზე მომუშავე არასამთავრობო ორგანიზაციებთან შეხვედრა გამართა. სალომე ზურაბიშვილთან კონსულტაციებზე არასამთავრობო ორგანიზაციებმა, რომლებიც 2018 წლის საპრეზიდენტო არჩევნებს აკვირდებოდნენ, ცესკო-ს თავმჯდომარეობის საკუთარი კანდიდატურები დაასახელეს და მათ კომპეტენციებზე ისაუბრეს.<ref></ref><ref></ref> 22 დეკემბერს, საქართველოს პრეზიდენტმა ზვიად გამსახურდიას მკვლელობის საქმესთან დაკავშირებით სპეციალური განცხადება გაავრცელა და აღნიშნა, რომ აუცილებელია გაგრძელდეს საქართველოს პირველი პრეზიდენტის ზვიად გამსახურდიას მკვლელობის გამოძიების ხანდაზმულობის ვადა. მან საკანონმდებლო ორგანოს მიმართა, რომ შესაძლებლობის ფარგლებში უნდა გაითვალისწინონ მისი და ზვიად გამსახურდიას ოჯახის წევრების თხოვნა ამ საკითხთან დაკავშირებით.<ref></ref><ref></ref> იმავე დღეს პრეზიდენტმა ცენტრალური საარჩევნო კომიისიის თავმჯდომარეობის სამი კანდიდატი: მარიამ შელეგია, თამარ ჟვანია და ვლადიმერ ბოჟაძე წარადგინა.<ref></ref>\n\n24 დეკემბერს სალომე ზურაბიშვილმა პრეზიდენტის ადმინისტრაციის შემადგენლობა კიდევ ერთხელ გადაახალისა და მრჩეველთა გუნდი წარადგინა. ადმინისტრაციის უფროსის თანამდებობაზე ლაშა ჟვანია, ხოლო ადმინისტრაციის უფროსის მოადგილედ ქეთევან მახარაშვილი დანიშნა, რომელსაც ეთნიკური უმცირესობებისა და გენდერული თანასწორობის საკითხებში პრეზიდენტის საქმიანობის კოორდინაცია დაევალა. მან საპარლამენტო მდივნის თანამდებობაზე დიმიტრი გაბუნია, შეზღუდული შესაძლებლობების მქონე პირთა საკითხებში მრჩევლად სიმონ პეტრიდისი, დიასპორისა და მოქალაქეობის საკითხებში მრჩევლად ნათია სულავა, სამხედრო საკითხებში მრჩევლად ალექსი ბარბაქაძე, საზოგადოებასთან და მედიასთან ურთიერთობების საკითხებში მრჩევლად ირინა შენგელია, კულტურის, განათლებისა და მეცნიერების საკითხებში მრჩევლად კოტე ნაცვლიშვილი დანიშნა.<ref></ref>\n\n26 დეკემბერს საქართველოს პრეზიდენტი 2018 წლის საუკეთესო სპორტსმენების დაჯილდოების ცერემონიას დაესწრო და საუკეთესო პარასპორტსმენი ქალი - მსოფლიო თასის ხუთგზის გამარჯვებული, ევროპის ჩემპიონატის პრიზიორი ეტლით ფარიკაობაში ირმა ხეცურიანი და 2018 წლის საუკეთესო პარასპორტსმენი კაცი - მსოფლიო ჩემპიონი, მსოფლიო თასის ორგზის გამარჯვებული პარაძიუდოში ზვიად გოგოჭური დააჯილდოვა.<ref></ref>\n\n===საგარეო პოლიტიკა===\n====ბელგიაში ვიზიტი====\n250px|მინი|მარჯვნივ|სალომე ზურაბიშვილი ავსტრიისა და სომხეთის პირველ პირებთან ერთად\n2019 წლის 22-23 იანვარს, საქართველოს პრეზიდენტი სალომე ზურაბშვილი პირველი სამუშაო ვიზიტით ბელგიას ეწვია. მან ევროკავშირის სამეზობლო პოლიტიკისა და გაფართოების შესახებ მოლაპარაკებების საკითხებში, ევროკომისარ იოჰანეს ჰანთან შეხვედრა გამართა. ზურაბიშვილი ევროპარლამენტარებს სამუშაო ლანჩზე შეხვდა. შეხვედრისას საუბარი შეეხო ევროკავშირისა და საქართველოს ორმხრივ ურთიერთობებსა და საქართველოს საშინაო გამოწვევებს.<ref></ref><ref></ref> 23 იანვარს საქართველოს პრეზიდენტი ევროკომისიის პრეზიდენტ ჟან-კლოდ იუნკერს შეხვდა. შეხვედრისას მხარეებმა საქართველო - ევროკავშირის ურთიერთობების განვითარებასა და შემდგომი დღის წესრიგის შესახებ იმსჯელეს.<ref></ref> იმავე დღეს, პრეზიდენტი, საშინაო საქმეთა და მოქალაქეობის საკითხებში ევროკომისარ დიმიტრის ავრამოპულოსს შეხვდა და უვიზო რეჟიმის თემატიკაზე ისაუბრეს.<ref></ref> ბრიუსელში ვიზიტისას, სალომე ზურაბიშვილი, ევროპული საბჭოს პრეზიდენტს დონალდ ტუსკს და  უსაფრთხოებისა და საგარეო პოლიტიკის საკითხებში ევროკავშირის უმაღლეს წარმომადგენელ ფედერიკა მოგერინის შეხვდა.<ref></ref><ref></ref>\n\n23 იანვარს, ბრიუსელში, სალომე ზურაბიშვილი ნატო-ს გენერალურ მდივანს, იენს სტოლტენბერგს შეხვდა და ერთობლივი პრესკონფერენციაც გაიმართა, სადაც საქართველოს პრეზიდენტმა განაცხადა:<ref></ref>\n\n\n====ავღანეთში ვიზიტი====\n2019 წლის 8 თებერვალს, საქართველოს პრეზიდენტმა სალომე ზურაბიშვილმა ავღანეთის ისლამურ რესპუბლიკაში მიმდინარე საერთაშორისო მისიაში მონაწილე ქართველი მშვიდობისმყოფელები მოინახულა.<ref></ref> ვიზიტის ფარგლებში იგი ავღანეთის პრეზიდენტს, აშრაფ ღანის შეხვდა.<ref></ref>\n\n====საფრანგეთში ვიზიტი====\nსალომე ზურაბიშვილმა საფრანგეთის რესპუბლიკაში ვიზიტი 17 თებერვალს დაიწყო. მან სამუშაო ვიზიტის პირველი დღე სტუდენტებთან და ქართველ ემიგრანტებთან შეხვედრით დაასრულა.<ref></ref> 18 თებერვალს საქართველოს პრეზიდენტი სალომე ზურაბიშვილი საფრანგეთის სენატის პრეზიდენტს ჟერარ ლარშეს შეხვდა. შეხვედრაზე პრეზიდენტმა განაცხადა, რომ საქართველოს სჭირდება საფრანგეთის, როგორც ევროკავშირის ერთ-ერთი მნიშვნელოვანი ქვეყნის მხარდაჭერა, ევროპული ინტეგრაციისა და ატლანტიკური მისწრაფებების გაძლიერების მიმართულებით, ასევე საქართველოს წინაშე მდგარ საფრთხეებთან გამკლავების კუთხით.<ref></ref> იმავე დღეს, სალომე ზურაბიშვილს საფრანგეთის პირველმა ლედიმ, ბრიჯიტ მაკრონმა ელისეს სასახლეში უმასპინძლა.<ref></ref> 19 თებერვალს სალომე ზურაბიშვილმა საფრანგეთის რესპუბლიკის პრეზიდენტთან ემანუელ მაკრონთან პირისპირ და დელეგაციების თანხლებით, გაფართოებული შეხვედრა გამართა. შეხვედრისას საფრანგეთის მხრიდან აღინიშნა, რომ საფრანგეთი ყოველთვის იქნება საქართველოს გვერდით, როგორც ეს იყო 2008 წელს. იგი განაგრძობს საქართველოს სუვერენიტეტისა და ტერიტორიული მთლიანობის მტკიცე მხარდაჭერას საერთაშორისოდ აღიარებული საზღვრების ფარგლებში. სალომე ზურაბიშვილმა საფრანგეთის პრეზიდენტი საქართველოში მოიწვია, ემანუელ მაკრონმა კი, მიწვევა მიიღო. შეხვედრისას ხელი მოეწერა „ქართულ-ფრანგული დიმიტრი ამილახვრის სახელობის დიალოგის“ დაწყებას. ამ დიალოგის სახით საფრანგეთთან თანამშრომლობა ტრანსფორმირდა და მაღალ დონეზე გადავიდა. დეკლარაცია მიზნად ისახავს თანამშრომლობის განვითარებასა და გაღრმავებას პოლიტიკური და საპარლამენტო, თავდაცვისა და უსაფრთხოების, ვაჭრობის და ეკონომიკის, ასევე, კულტურის და განათლების სფეროებში.<ref></ref><ref></ref> სალომე ზურაბიშვილმა შეხვედრისას განაცხადა:\n\n\nსაფრანგეთში ვიზიტისას სალომე ზურაბიშვილმა, ლევილის სასაფლაოზე ყვავილებით შეამკო ემიგრაციაში გარდაცვლილ თანამემამულეთა მემორიალი, საქართველოს პირველი დემოკრატიული რესპუბლიკის მთავრობის თავმჯდომარის, ნოე ჟორდანიას და მშობლების საფლავები და მათ ხსოვნას პატივი მიაგო.<ref></ref>. პარიზში ორგანიზაციის  „ქალთა ფორუმი ეკონომიკისა და საზოგადოებისთვის“ ლიდერ ქალებთან სამუშაო ლანჩი გამართა.<ref></ref>. აგრეთვე მან საერთაშორისო ურთიერთობების შესახებ, პარიზში, პოლიტიკურ მეცნიერებათა ინსტიტუტში (SciencesPo) საჯარო ლექცია „საქართველო და ევროპა, შესაძლებლობები ცვალებად გარემოში“ - წაიკითხა.<ref></ref> ​საფრანგეთში ვიზიტის ფარგლებში, საქართველოს პრეზიდენტი UNESCO-ს გენერალურ მდივანს ოდრი აზულაის შეხვდა.<ref></ref>\n\n====გერმანიაში ვიზიტი====\n2019 წლის 20 თებერვალს, სალომე ზურაბიშვილი ოფიციალური ვიზიტით გერმანიის ფედერაციულ რესპუბლიკას ეწვია.<ref></ref> იმავე დღეს საქართველოს პრეზიდენტი გერმანიის ფედერალურ პრეზიდენტს ფრანკ-ვალტერ შტაინმაიერს შეხვდა.<ref></ref> პრეზიდენტების ერთობლივ პრესკონფერენციაზე ზურაბიშვილმა განაცხადა:\n\n250px|მინი|მარჯვნივ|სალომე ზურაბიშვილი და ილჰამ ალიევი\nსაქართველოს პრეზიდენტი სალომე ზურაბიშვილი ბერლინში გერმანიის ფედერალურ კანცლერ ანგელა მერკელს შეხვდა. შეხვედრისას განიხილეს საქართველოს ოკუპირებულ ტერიტორიებზე შექმნილი ვითარება, საქართველოს წინაშე მდგარი გამოწვევები და რუსეთის პოლიტიკა საქართველოს მიმართ.<ref></ref>\n\n====აზერბაიჯანში ვიზიტი====\nსაქართველოს პრეზიდენტის ოფიციალური ვიზიტი აზერბაიჯანის რესპუბლიკაში 2019 წლის 27 თებერვალს შედგა.<ref></ref> მან შეხვედრები გამართა აზერბაიჯანის პრეზიდენტთან,  პირველ ვიცეპრეზიდენტთან, პრემიერთან და პარლამენტის თავმჯდომარესთან. საქართველოს პრეზიდენტის დახვედრის ოფიციალური ცერემონია ბაქოში, აზერბაიჯანის პრეზიდენტის სასახლეში „ზაგულბაში“ გაიმართა.<ref></ref> პრეზიდენტების ერთობლივ პრესკონფერენციაზე სალომე ზურაბიშვილმა განაცხადა: \n\n\n====ლიეტუვაში ვიზიტი====\nსაქართველოს პრეზიდენტის ოფიციალური ვიზიტი ლიეტუვაში 2019 წლის 7-8 მარტის შედგა. იგი ლიეტუვის სახელმწიფოს ლიდერებეს, მათ შორის მის კოლეგას, დალია გრიბაუსკაიტეს შეხვდა და მასთან სამომავლო თანამშრომლობის საკითხები განიხილა. ორმა პრეზიდენტმა „შავი ზღვის რეგიონში რუსეთის მიერ განხორციელებულ ქმედებებსა“ და მის შედეგებზე გაამახვილეს ყურადღება და რუსეთის მიერ ცხინვალისა და აფხაზეთის ოკუპაციის საკითხზეც იმსჯელეს. ზურაბიშვილის განცხადებით ევროკავშირისა და ნატოში ინტეგრაციის გზაზე საქართველო ლიეტუვას მაგალითს მიჰყვება.<ref></ref>\n\n====სომხეთში ვიზიტი====\nსაქართველოს პრეზიდენტის ოფიციალური ვიზიტი სომხეთში 2019 წლის 13-14 მარტის შედგა. იგი სომხეთის რესპუბლიკის პრეზიდენტს არმენ სარგსიანს პირისპირ და გაფართოებულ ფორმატში შეხვდა, რის შემდეგაც პრეზიდენტებმა მედიის კითხვებს უპასუხეს. ვიზიტის ფარგლებში ზურაბიშვილი შეხვდა სომხეთის რესპუბლიკის პრემიერ-მინისტრ ნიკოლ ფაშინიანს, ეროვნული ასამბლეის თავმჯდომარე არარატ მირზოიანს და სომეხთა წმინდა მართლმადიდებელი სამოციქულო ეკლესიის მეთაურს გარეგინ II-ს შეხვდა. სომხეთში ოფიციალური ვიზიტით მყოფი საქართველოს პრეზიდენტი სალომე ზურაბიშვილი აფხაზეთში სომხური ეკლესიების საკითხსაც შეეხო, რომელიც გადაცემულია რუსეთის მიტროპოლიტის დაქვემდებარებაში, რაც, როგორც ზურაბიშვილმა განაცხადა, „კანონის შესაბამისად, ასევე, ჩვენი ტერიტორიული სუვერენობის ძალიან დიდი დარღვევაა“.<ref></ref><ref></ref>\n\n====პოლონეთში ვიზიტი====\n250px|მინი|მარჯვნივ|სალომე ზურაბიშვილი და [[ვოლოდიმირ ზელენსკი]].\nსაქართველოს პრეზიდენტის ოფიციალური ვიზიტი პოლონეთში 2019 წლის 6-8 მაისს შედგა. სალომე ზურაბიშვილის დახვედრის ოფიციალური ცერემონია პოლონეთის რესპუბლიკის პრეზიდენტის სასახლეში 7 მაისს გაიმართება, რის შემდეგაც საქართველოს და პოლონეთის რესპუბლიკის პრეზიდენტებმა პირისპირ და დელეგაციების თანხლებით, გაფართოებულ ფორმატში გამართეს შეხვედრები. სხვა ოფიციალურ პირებთან შეხვედრის გარდა ზურაბიშვილმა, ვარშავის უნივერსიტეტის აღმოსავლეთ სწავლებათა ინსტიტუტში სტუდენტებისათვის საჯარო ლექცია წაიკითხა.<ref></ref> ვიზიტის ფარგლებში იგი ვარშავაში მდებარე წმინდა გრიგოლ ფერაძის სახელობის სამლოცველოსაც ეწვია.<ref></ref> ვიზიტის ფარგლებში იგი ვარშავაში მდებარე წმინდა გრიგოლ ფერაძის სახელობის სამლოცველოსაც ეწვია.\n\nამავე წლის 1 სექტემბერს უკვე მეორედ, ამჯერად სამუშაო ვიზიტით პოლონეთის რესპუბლიკას ესტუმრა, სადაც მსოფლიოს სხვადასხვა ქვეყნის ლიდერებთან ერთად, მეორე მსოფლიო ომის დაწყებიდან 80 წლის იუბილესთან დაკავშირებულ ღონისძიებებში მიიღო მონაწილეობა.<ref></ref>\n\n====ლატვიაში ვიზიტი====\nსაქართველოს პრეზიდენტის ოფიციალური ვიზიტი ლატვიაში 2019 წლის 14-16 მაისს შედგა. ზურაბიშვილი ლატვიის სახელმწიფოს ლიდერებს, მათ შორის მის კოლეგას რაიმონდს ვეიონისს და პრემიერ-მინისტრ არტურს კარინშისაც შეხვდა. შეხვედრის შემდეგ გამართულ ერთობლივ პრესკონფერენციაზე, პრეზიდენტმა ზურაბიშვილმა რუსულ ოკუპაციაზეც ისაუბრა და აღნიშნა, რომ მოსკოვი „საოკუპაციო ხაზზე აგრესიისა და პროვოკაციების პოლიტიკას“ განაგრძობს. „რუსეთი კვლავაც რეალობის წინააღმდეგ მიდის და ფიქრობს, რომ ზეწოლით და აგრესიით საქართველოს ევროკავშირსა და ნატოში გაწევრიანებას გადააფიქრებინებს“. ვიზიტის ფარგლებში პრეზიდენტი ზურაბიშვილი ლატვიაში ქართველ სტუდენტებსა და სასწავლო პროგრამის მონაწილე საჯარო მოხელეებს, აგრეთვე ქართული დიასპორის წარმომადგენლებს შეხვდა.<ref></ref>\n\n====ესტონეთში ვიზიტი====\nსაქართველოს პრეზიდენტის ოფიციალური ვიზიტი ესტონეთში 2019 წლის 16 მაისს შედგა. ოფიციალური დახვედრის ცერემონია ტალინში, ესტონეთის პრეზიდენტის სასახლეში გაიმართა, სადაც სტონელმა კოლეგამ კერსტი კალიულაიდსმა უმასპინძლა. აქვე საქართველოს და ესტონეთის პრეზიდენტების პირისპირ მოლაპარაკებები და პრესკონფერენცია ჩატარდა. ზურაბიშვილი აგრეთვე ესტონეთის პრემიერ-მინისტრ იური რატას და პარლამენტის თავმჯდომარეს შეხვდა. შეხვედრებზე განხილეს ესტონეთის მხარდაჭერის პრაქტიკული განხორციელების გზები საქართველოს ევროინტეგრაციისა და ნატოში გაწევრიანების მიმართულებით და საქართველოს რეგიონების ოკუპაციასთან დაკავშირებული საკითხები. ესტონეთის პრეზიდენტთან და გერმანიის ფედერაციული რესპუბლიკის თავდაცვის მინისტრთან ერთად, საქართველოს პრეზიდენტმა მონაწილეობა მიიღო უსაფრთხოების კონფერენციის „ერთი წარსული – ბევრი მომავალი“ ღია დისკუსიაში. სალომე ზურაბიშვილი ტალინში ნატოს კოოპერატიული კიბერთავდაცვის ცენტრს ეწვია და მისი მუშაობის სპეციფიკას გაეცნობა. ოფიციალური ვიზიტის კულტურული პროგრამის ფარგლებში, საქართველოსა და ესტონეთის რესპუბლიკის პრეზიდენტებმა „მიკელის“ მუზეუმში ფიროსმანის გამოფენას „მარტოხელა გენიოსის სამყარო“ დაათვალიერეს.<ref></ref><ref></ref>\n\n====უკრაინაში ვიზიტი====\n2019 წლის 20 მაისს, უკრაინის დედაქალაქ კიევში პრეზიდენტ ვოლოდიმირ ზელენსკის ინაუგურაცია გაიმართა, რომელსაც საქართველოს პრეზიდენტი სალომე ზურაბიშვილიც დაესწრო. საინაუგურაციო ცერემონიის ფარგლებში, საქართველოს პრეზიდენტი კიევში უკრაინის უმაღლეს რადას საზეიმო სხდომას დაესწრო, რომელზეც უკრაინის ახლად არჩეულმა პრეზიდენტმა ვოლოდიმირ ზელენსკიმ უკრაინელი ხალხის წინაშე ფიცი დადო. ინაუგურაციისა და საზეიმო მიღების შემდეგ კოლეგებს შორის პირდაპირი შეხვედრაც გაიმართა.<ref></ref>\n\n====შვეიცარიაში ვიზიტი====\n====აშშ-ში ვიზიტი====\n====იაპონიაში ვიზიტი====\n====ისრაელში ვიზიტი====\n====სტრასბურგში ვიზიტი====\n====ჩრდილოეთ მაკედონიაში ვიზიტი====\n====ვატიკანში ვიზიტი====\n====უკრაინაში ვიზიტი====\n\n==პრეზიდენტი და საქართველოს პარლამენტი==\nსალომე ზურაბიშვილი, 2016-2018 წლებში, საქართველოს პრეზიდენტად არჩევამდე იყო მე-9 მოწვევის პარლამენტის დეპუტატი. შესაბამისად, როგორც საქართველოს მე-5 პრეზიდენტს, შემდგომში მოუწია ამავე მოწვევის პარლამენტთან თანამშრომლობა, წლიური ანგარიშის წარდგენა და სხვა ერთობლივი საქმიანობები.\n\n===მე-9 მოწვევის პარლამენტი===\n250px|მინი|მარჯვნივ|სალომე ზურაბიშვილი საქართველოს მე-9 მოწვევის პარლამენტში.\nსალომე ზურაბიშვილის პირველი ყოველწლიური ანგარიში პრეზიდენტის რანგში 2019 წლის 6 მარტს, მე-9 მოწვევის პარლამენტის წინაშე შედგა.<ref></ref> პრეზიდენტის ამ გამოსვლას არ დაესწრო ფრაქცია „ევროპული საქართველო”.<ref></ref> სალომე ზურაბიშვილმა სიტყვით გამოსვლისას ყურადღება გაამახვილა უცხოეთში განხორციელებულ ვიზიტებზე. ასევე ისაუბრა საქართველოს საერთაშორისო ურთიერთობებს და ევროსტუქტურებთან თანამშრომლობის პერსპექტივებზე. პრეზიდენტმა, ახსენა ისეთი საკითხებიც, როგორიცაა შეწყალება, სასამართლო სისტემა და მასთან დაკავშირებული გამოწვევები. პრეზიდენტის გამოსვლის შემდეგ, სიტყვით გამოვიდნენ ფრაქცია „პატრიოტთა ალიანსის” და უმრავლესობის წარმომადგენლები.<ref></ref>\n\nსალომე ზურაბიშვილის მეორე ყოველწლიური ანგარიში პრეზიდენტის რანგში 2020 წლის 20 იანვარს, მე-9 მოწვევის პარლამენტის წინაშე შედგა.<ref></ref> მან ყოველწლიური მოხსენება ქვეყნის მდგომარეობის საკითხებზე და ქვეყნის წინაშე მდგარ გამოწვევაზე საუბრით დაიწყო. მისი განცხადებით, იმისათვის, რომ ქვეყანამ რეალური შესაძლებლობები და ახალი პერსპექტივები დაინახოს, მნიშვნელოვანია სწორად გააანალიზოს მსოფლიოში მიმდინარე პროცესები და საკუთარი როლი და ადგილი ამ პროცესებში. პრეზიდენტიც განცხადებით საქართველოსთვის უმძიმესი გამოწვევაა ოკუპირებული ტერიტორიები. მან ასევე ახსენე ხელისუფლების მუშაობის შედეგები სასამართლო, სამხედრო და ევროატლანტიკურ სტრუქტურებში ინტეგრაციი მიმართულებით.<ref></ref>\n\n===2020 წლის საპარლამენტო არჩევნები===\n\n2020 წლის 31 აგვისტოს საქართველოს პრეზიდენტმა სალომე ზურაბიშვილმა არჩევნების დანიშვნის შესახებ განკარგულება გამოსცა და არჩევნების თარიღად, საქართველოს კონსტიტუციის შესაბამისად, 31 ოქტომბერი ოფიციალურად დაამტკიცა.<ref></ref>\n\nპრეზიდენტის შეფასებით, საქართველოში მშვიდობიანი, სამართლიანი, უსაფრთხო, დემოკრატიული, ევროპული არჩევნები ჩატარდა,<ref></ref> თუმცა არჩევნების შედეგები არ სცნო ოპოზიციის ნაწილმა და პოლიტიკური დაპირისპირების ახალი პროცესი დაიწყო. 2020 წლის მარტში, პოლიტიკური დაპირისპირების განეიტრალების მიზნით პრეზიდენტმა და ორბელიანების სასახლემ ევროპული საბჭოს პრეზიდენტს, შარლ მიშელს, საქართველოს პრემიერ-მინისტრს და ოპოზიციური პარტიების წარმომადგენლებს უმასპინძლა, სადაც პოლიტიკური შეთანხმების საკითხები იქნა განხილული.<ref></ref><ref></ref>\n\n2020 წლის 20 აპრილს ორბელიანების სასახლეში საქართველოს პრეზიდენტის, სალომე ზურაბიშვილის სახელით, ევროპული საბჭოს პრეზიდენტის, შარლ მიშელის პატივსაცემად ოფიციალური ვახშამი გაიმართა. პრეზიდენტის სასახლეში სადილზე იმყოფებოდნენ მმართველი გუნდისა და ასევე, ოპოზიციური პარტიების ის წარმომადგენლები, რომლებმაც ხელი მოაწერეს შარლ მიშელის დოკუმენტს. სადილს ესწრებოდნენ საქართველოში ევროკავშირის ელჩი კარლ ჰარცელი და აშშ-ის ელჩი კელი დეგნანი. შარლ მიშელის დოკუმენტზე ხელის მოწერით ოპოზიციისა და ხელისუფლების წარმომადგენლები პოლიტიკურ დათმობებზე წავიდნენ.<ref></ref>\n\n===მე-10 მოწვევის პარლამენტი===\n====პირველი საპარლამენტო მოხსენება====\n2021 წლის 9 აპრილსს, საქართველოს კონსტიტუციის 44-ე მუხლის შესაბამისად, პარლამენტის რიგგარეშე სხდომა გაიმართა, სადაც ქვეყნის მდგომარეობის უმნიშვნელოვანეს საკითხებზე საქართველოს პრეზიდენტის, სალომე ზურაბიშვილის ყოველწლიური მოხსენება მოისმინეს.<ref></ref>\n\nმისი საპარლამენტო გამოსვლის ძირითადი თემები იყო ქართული საზოგადოების პოლარიზაცია, დეოკუპაცია, დამოუკიდებლობის 30 წლისთავი, ოპოზიციისა და ხელისუფლების შეთანხმებების აუცილებლობა, ევროინტეგრაცია, უკრაინის მიმართ სოლიდარობა და ელჩის დაბრუნების საკითხი, ქვეყანაში კოვიდ პანდემიის პირობებში არსებული რეგულაციების თანაბრად ყველა პირზე გავრცელების და ჰესების მშენებლობის საკითხი.\n\nსალომე ზურაბიშვილმა განაცხადა, რომ ქვეყანა ურთულესი გამოწვევების წინაშე დგას, უნდა ენდოს საკუთარ ისტორიულ გამოცდილებას და მონახოს ერთობის გზა. ერთიანობისკენ გადადგმული პირველი ნაბიჯი არსებული რეგულაციების ყველაზე ერთნაირად გავრცელებაა. ქვეყნის მეორე უდიდეს გამოწვევად მან ქვეყნის ეკონომიკა და კრიზისის გადალახვა, საზოგადოება გაყოფა დაასახელა. ეკონომიკასთან დაკავშირებულ საკითხებზეც საზოგადოების მხრიდან დაპირისპირებული პოზიციებია და ამის მაგალითია „ნამახვანჰესთან“ დაკავშირებით მიმდინარე დაპირისპირება. პრეზიდენტმა ურჩია ხელისუფლებას, რომ შეიქმნას სახელმწიფო კომისია, სადაც ეკონომისტები, ენერგეტიკოსები, ბუნებადამცველები, ადგილობრივი მოსახლეობა და უცხოელი ექსპერტები ერთად განიხილავენ არა მხოლოდ ჰესის ბედს, არამედ მომავალ გეგმებსა და პერსპექტივას ენერგეტიკის მიმართულებით.<ref></ref>\n\nპრეზიდენტმა სიტყვით გამოსვლისას, უმთავრეს გამოწვევად მთავარი მიზნების ბოლომდე მიყვანა - ევროატლანტიკური ინტეგრაცია და დეოკუპაცია დაასახელა. მან საჯაროდ მადლობა გადაუხადა ევროპელ და ამერიკელ ფასილიტატორებს და იმედი გამოთქვა, რომ მათი ძალისხმევა ტყუილად არ ჩაივლიდა და ოპოზიცია და ხელისუფლება შეთანხმებებს მიაღწევდა.\n\nსაქართველოს პრეზიდენტმა უკრაინაში საქართველოს ელჩის დაბრუნებაც მოითხოვა. მან უკრაინელ ხალხს სოლიდარობა გამოუცხადა და აღნიშნა, რომ ამ სოლიდარობის სისრულეში მოსაყვანად ელჩის დაბრუნება სასწრაფო საკითხია.<ref></ref>\n\n====მეორე საპარლამენტო მოხსენება====\n250px|მინი|მარჯვნივ|სალომე ზურაბიშვილი საპარლამენტო მოხსენებისას\n2022 წლის 14 მარტს, საქართველოს კონსტიტუციის 44-ე მუხლის შესაბამისად, პარლამენტის რიგგარეშე სხდომა გაიმართა, სადაც უკრაინაში რუსეთის შეჭრის გამო უკრაინის მიმართ მხარდაჭერა გამოხატა, საქართველოს ევროკავშირში გაწევრიანებაზე ისაუბრა და მმართველი გუნდი და ოპოზიცია გააკრიტიკა.<ref name=\"civil.ge\"></ref> პარლამენტში სალომე ზურაბიშვილი უკრაინის საელჩოს წარმომადგენელ ანდრეი კასანოვთან ერთად მივიდა. გამოსვლის ტექსტში აღნიშნა, რომ იგი  ვერ შეეგუება იმას, რომ დღეს კინკლაობის, ქიშპობის, მტრობის, დამღუპველი დაპირისპირებისა და პოლარიზაციის დასრულების მაგივრად, პარლამენტში შეკრებილნი ივიწყებენ იმას, რაც ასახულია საქართველოს გერბზე: „ძალა ერთობაშია„. ზურაბიშვილმა ხელისუფლებას და ოპოზიციას მიმართა, რომ საზოგადოება მათზე ბევრად ფხიზელია, შეგნებული, მამაცი და ერთიანი და ეროვნული თანხმობის ნიშნებმა ხალხში უკვე გაიღვიძა, თუმცა მათში ამას ჯერ ვერ ხედავს. ზურაბიშვილმა ხელისუფლება გააკრიტიკა იმის გამოც, რომ მას უარი უთხრეს პარლამენტის რიგგარეშე სხდომის გამართვის საკითხზე და ასევე მთავრობისგან წერილობითი უარი მიიღო საერთაშორისო ვიზიტებზე ბრიუსელში, პარიზში, ბერლინში და ვარშავაში. მისი თქმით, ვიზიტების განხორციელება მხოლოდ პირადი კონტაქტების გამოყენებით მოახერხა.<ref name=\"civil.ge\"/>\n\nპრეზიდენტის საპარლამენტო გამოსვლას ქართული ოცნების წარმომადგენლების კრიტიკის ობიექტი გახდა.<ref></ref> 15 მარტს, ზურაბიშვილის კრიტიკული გამოსვლის პასუხად, ქართულმა ოცნებამ განაცხადა, რომ პრეზიდენტ სალომე ზურაბიშვილის მხრიდან კონსტიტუციის რამდენჯერმე, მათ შორის, პარიზსა და ბრიუსელში ბოლოდროინდელი ვიზიტებით დარღვევის გამო საქართველოს მთავრობა საკონსტიტუციო სასამართლოს მიმართავს. მათივე განცხადებით, პრეზიდენტმა გადააჭარბა უფლებამოსილებას საგარეო პოლიტიკის განხორციელებისას, რადგან ეს აღმასრულებელი ხელისუფლების „ექსკლუზიური“ უფლებაა.\n\nმმართველი გუნდის თქმით, პრეზიდენტმა ზურაბიშვილმა კონსტიტუცია დაარღვია, როდესაც პარლამენტში მისვლის თავდაპირველი თარიღი – 5 მარტი საკანონმდებლო ორგანოსთან შეთანხმების გარეშე გამოაცხადა და მაშინ, როდესაც პარლამენტთან შეთანხების გარეშე, სხდომათა დარბაზში საქართველოში უკრაინის ელჩის მოვალეობის შემსრულებელი შეიყვანა.<ref></ref>\n\nარასამთავრობო ორგანიზაციების წარმომადგენელთა განცხადებით მმართველი გუნდის მიერ გაჟღერებული ბრალდებები, თითქოს პრეზიდენტმა სალომე ზურაბიშვილმა ევროპაში ბოლოდროინდელი ვიზიტებით კონსტიტუცია დაარღვია, „მოკლებულია სამართლებრივ საფუძველს“. IDFI-ის განცხადებით, ის, რომ მაგალითად, პრეზიდენტი მთავრობის თანხმობის გარეშე ვერ დადებს საერთაშორისო ხელშეკრულებას, თუმცა ეს იმას არ ნიშნავს, რომ მას, როგორც სახელმწიფო მეთაურს ეკრძალება ვინმესთან შეხვედრა და საკუთარი პოზიციების გამოხატვა.<ref></ref>\n\n====მესამე საპარლამენტო მოხსენება====\n2023 წლის 31 მარტს, საქართველოს კონსტიტუციის 44-ე მუხლის შესაბამისად, პარლამენტის რიგგარეშე სხდომა გაიმართა, სადაც პრეზიდენტმა ზურაბიშვილმა წლიური ანგარიში წარადგინა. აღნიშნული მოხსენება ხელისუფლებისა და მმართველი პარტიის მიმართ განსაკუთრებული კრიტიკულობით გამოირჩეოდა. მმართველ პარტიას ზურაბიშვილმა შემდეგი კითხვა დაუსვა: „სად დგახართ? რატომ ჩამოშორდით ხალხის ნებას და მისგან მიღებულ მანდატს?\" სხდომას, დეპუტატებთან ერთად, პრემიერ-მინისტრი, ირაკლი ღარიბაშვილი და მთავრობის სხვა წარმომადგენლებიც ესწრებოდნენ. პრეზიდენტმა პარლამენტის დეპუტატებს მიმართა, რომ რიგი საკანონმდებლო ინიციატივები და ცვლილებები, რომელიც დაჩქარებულად მიიღეს, მხოლოდ „ძალაუფლების გამყარებას\" ემსახურებოდა. პრეზიდენტმა განაცხადა: \nპრეზიდენტი, ასევე შეეხო „ქართული ოცნებიდან\" „განსხვავებული აზრისა და პოლიტიკური გემოვნების ადამიანების\" გასვლას და თქვა, რომ მმართველ პარტიაში უკვე აღარ ისმის ოდნავ განსხვავებული აზრი, რადგან ეს ავტომატურად მანდატის დატოვებას ნიშნავს, „ქართული ოცნების\" ხელისუფლება ბოლო წლებში გადადგმული „გაუგებარი ნაბიჯებით\" უპირისპირდება ქვეყნის საგარეო მიზანს და ხალხის მანდატს.<ref></ref>\n\n====მეოთხე საპარლამენტო მოხსენება====\n2024 წლის 6 თებერვალს, პრეზიდენტმა სალომე ზურაბიშვილმა, მე-10 მოწვევის პარლამენტის წინაშე ბოლო წლიური ანგარიში წარადგინა. აღნიშნული მოხსენება წინა წლის მოხსენებასთან შედარებით კიდევ უფრო კრიტიკული და ხმაურიანი იყო. პრეზიდენტმა გააკრიტიკა პარლამენტი, მთავრობა, პრემიერი და ბიძინა ივანიშვილი. გამოვიდა ინიციატივით, შეიქმნას „ერთობის  პლატფორმა ევროპისთვის“. მან გააკრიტიკა „საბჭოთა მემკვიდრეობა“ - „ძალაუფლების გაღმერთება და კერპად ქცევა ერთპარტიულობით, ერთპიროვნული გადაწყვეტილებებით, მადლობებით, გადარჩენისთვის საკუთარი თავის დამცირებით და დამნაშავედ ცნობით, კომპრომატებით, მოსმენებით და დასმენებით, კლანებითა და მონებით“. მმართველი გუნდის კრიტიკას დადებითი გამოხმაურება მოჰყვა ოპოზიციის მხრიდან, ხოლო „ქართულმა ოცნებამ“, - რომლის არცერთი წევრი პრეზიდენტის დარბაზში შესვლისას ფეხზე არ წამოდგა, - მის გამოსვლაში სამომავლო პოლიტიკური ამბიციები დაინახა.\n\n6 თებერვალს პარლამენტში მისული პრეზიდენტი 40-წუთიანი სიტყვით თითქმის ყველა საშინაო და საგარეო გამოწვევას შეეხო, რაც საქართველოს წინაშე დგას. გამოსვლა დაიწყო ევროკავშირის კანდიდატობაზე, უკრაინის ომსა და, პარალელურად, საქართველოსთვის გაჩენილ მომეტებულ რისკებზე საუბრით. პრეზიდენტმა უსაფრთხოების პოლიტიკაზე საუბრისას: გააკრიტიკა რუსეთის გეგმა ოჩამჩირის პორტის სამხედრო ბაზად ქცევის შესახებ; გააკრიტიკა ადამიანის უფლებების უგულებელყოფა ოკუპირებულ ტერიტორიებზე, საოკუპაციო ხაზთან მოსახლეობის დაშინების, შევიწროებისა და მკვლელობების გაგრძელება; თქვა, რომ რუსეთი საქართველოში ჰიბრიდულ ომს აწარმოებს, რისი გამოძახილიცაა „ანტიდასავლური და [რუსეთთან] ფსევდოერთმორწმუნეობის პროპაგანდა“.<ref></ref>\n\n==გამოსვლები გაეროს გენერალურ ასამბლეაზე==\n===პრეზიდენტი 74-ე სესიაზე===\nსაქართველოს პრეზიდენტი სალომე ზურაბიშვილი 2019 წლის 25 სექტემბერს, ნიუ-იორკში, გაეროს გენარალური ასამბლეის 74-ე სესიაზე სიტყვით გამოვიდა და დამსწრე საზოგადოებას მიმართა. თავის გამოსვლაში საქართველოს პრეზიდენტმა ისაუბრა ოკუპაციაზე, საქართველოში მიმდინარე პოლიტიკურ პროცესებზე, ჯანდაცვაზე, კლიმატის ცვლილებებზე. 2013-2018 წლებში გაეროს გენერალური ასამბლეის ტრიბუნასთან საქართველოს პრემიერ-მინისტრები გამოდიოდნენ. ამ წლების შემდეგ ეს პირველი შემთხვევა იყო, როცა საქართველოს დელეგაციას პრეზიდენტი ხელმძღვანელობდა და სესიას სიტყვითაც მიმართა.<ref></ref>\n250px|მინი|მარჯვნივ|სალომე ზურაბიშვილი გაეროს გენერალური ასამბლეის 74-ე სესიაზე.\n\n\nსაქართველოს ოპოზიციის შეფასებებით პრეზიდენტის გამოსვლა იყო გაუბედავი, გარკვევით არ უსაუბრია ეთნიკურ წმენდაზე.<ref></ref>\n\n===პრეზიდენტი 75-ე სესიაზე===\n2020 წლის 22 სექტემბერს, პირველად გაეროს 75-წლიან ისტორიაში, 193 წევრი ქვეყნის მეთაურმა გენერალურ ასამბლეას ყოველწლური მოხსენებით ვიდეოჩანაწერების მეშვეობით მიმართავენ. სესიების ონლაინ რეჟიმში წარმოება პანდემია კოვიდ-19-ის გამო გადაწყდა.<ref></ref> პრეზიდენტმა სალომე ზურაბიშვილმა თავის გამოსვლაში ისაუბრა გლობალური ცვლილებების ფონზე კონფლიქტების მოგვარების ახალი ფორმების მოძებნის საჭიროებაზე, ჯანდაცვის, კლიმატისა და ინკლუზიური თანაცხოვრების დაცვის მნიშვნელობაზე.<ref></ref> მან განაცხადა:\n\n\n\nგაეროს გენერალურ ასამბლეაზე რიგით 76-ე სესიას - 2021 წელს, 77-ე სესიას - 2022 წელს და 78-ე სესიას - 2023 წელს საქართველოს პრემიერ-მინისტრი ირაკლი ღარიბაშვილი წარმოადგენდა, ხოლო 79-ე სესიას - 2024 წელს, პრემიერ-მინისტრი ირაკლი კობახიძე.<ref></ref>\n\n==პრეზიდენტი და კორონავირუსის პანდემია==\nკორონავირუსული დაავადება COVID-19-ით ინფიცირებული პირი საქართველოში პირველად 2020 წლის 26 თებერვალს გამოვლინდა.<ref name = \"pirveli\"></ref> 2020 წლის 11 მარტს ჯანდაცვის მსოფლიო ორგანიზაციამ კორონავირუსის ეპიდემია გლობალურ პანდემიად გამოაცხადა.<ref name=\"WHOpandemic2\"></ref>\n\n2020 წლის 10 მარტს, პრეზიდენტმა ზურაბიშვილმა, კორონავირუსის საფრთხის გამო ბულგარეთში, ბელგიასა და უკრაინაში დაგეგმილი ვიზიტები გააუქმა.<ref name = \"საგანგებო4\"></ref> იმავე წლის 21 მარტს მან ქვეყანაში საგანგებო მდგომარეობა გამოაცხადა. საგანგებო მდგომარეობა ერთი თვის მანძილზე უნდა გაგრძელებულიყო, თუმცა 2020 წლის 21 აპრილს პრეზიდენტმა მის 21 მაისამდე გაგრძელებას მოაწერა ხელი.<ref name = \"საგანგებო1\"></ref>\n250px|პრეზიდენტი პირბადით COVID-19-ის პანდემიისას|მინი|მარჯვნივ\n2020 წლის 22 დეკემბერს ზურაბიშვილმა, ორბელიანების სასახლეში, ჯანმრთელობის მსოფლიო ორგანიზაციის ევროპის რეგიონული ოფისის დირექტორს, ჰანს კლუგეს უმასპინძლა. შეხვედრისას განიხილეს პანდემიის პერიოდში საქართველოს მიერ ჯანდაცვის კუთხით გატარებული ღონისძიებები. ასევე, „კოვიდ-19“-ის ვაქცინასთან დაკავშირებული საკითხები.<ref name = \"საგანგებო6\"></ref> 2021 წლის 26 იანვარს, სალომე ზურაბიშვილი, ჟენევის საერთაშორისო მოლაპარაკებების თანათავმჯდომარეს, სამხრეთ კავკასიასა და საქართველოში კრიზისის საკითხებში ევროკავშირის სპეციალურ წარმომადგენელს, ტოივო კლაარს შეხვედა, რომელთანაც ევროკავშირის მხრიდან კოვიდსოლიდარობის საკითხებზეც ისაუბრა და აღნიშნა, რომ ევროკავშირის მხარდაჭერა ვაქცინის დროულად მოწოდების საკითხში ძალიან მნიშვნელოვანია.<ref name = \"საგანგებო7\"></ref><ref name = \"საგანგებო8\"></ref>\n\n2021 წლის 13 მარტს საქართველოში AstraZeneca-ს ვაქცინის პირველი 43&nbsp;200 დოზა ჩამოვიდა.<ref></ref> ამ ფაქტთან დაკავშირებით მან განაცხადა:\n\n\n2021 წლის 18 მარტს, როდესაც საქართველოს პრეზიდენტი სალომე ზურაბიშვილი დაბადებიდან 69-ე წელს აღნიშნავდა,  კორონავირუსის საწინააღმდეგო „ასტრაზენეკას“ ვაქცინით პირდაპირ ეთერში აიცრა. სალომე ზურაბიშვილმა ვაქცინა თბილისის ინფექციურ საავადმყოფოში გაიკეთა. პრეზიდენტს თბილისის ინფექციური საავადმყოფოს დირექტორი თენგიზ ცერცვაძე და საავადმყოფოს სამედიცინო დირექტორი მარინა ეზუგბაია დახვდნენ.<ref name = \"საგანგებო2\"></ref> „ასტრაზენეკას“ მეორე დოზით, პრეზიდენტი ზურაბიშვილი 2021 წლის 12 ივნისს აიცრა.<ref name = \"აცრა1\"></ref>\n\n==პრეზიდენტი და ასოცირების ტრიო==\n250px|მინი|მარჯვნივ|პრეზიდენტი სალომე ზურაბიშვილი, უკრაინის პრეზიდენტი [[ვოლოდიმირ ზელენსკი]], მოლდოვის პრეზიდენტი [[მაია სანდუ]], ევროპული საბჭოს პრეზიდენტი [[შარლ მიშელი]]. [[ბათუმი|ბათუმის]] საერთაშორისო კონფერენცია. 2021 წლის 19 ივლისი.\n2021 წლის 17 მაისს, უკრაინის, საქართველოსა და მოლდოვის საგარეო საქმეთა მინისტრებმა კიევში ხელი მოაწერეს ურთიერთგაგების მემორანდუმს „ასოცირებული ტრიოს“ დაფუძნების თაობაზე, რომელიც ევროკავშირთან თანამშრომლობის კუთხით ძალების გაერთიანებას გულისხმობს.<ref name = \"ტრიო1\"></ref>\n\nამავე წლის 19 ივლისს, ბათუმის მე-17 საერთაშორისო კონფერენცია „ევროკავშირის მიზიდულობის ძალა და რეგიონის ტრანსფორმაცია“ ოფიციალურად გაიხსნა, სადაც საქართველოს პრეზიდენტმა სალომე ზურაბიშვილმა უკრაინელ კოლეგას, ვოლოდიმირ ზელენსკის და მოლდოველ კოლეგას, მაია სანდუს უმასპინძლა. კონფერენციას ესწრებოდა ევროპული საბჭოს პრეზიდენტი შარლ მიშელიც.<ref name = \"ტრიო2\"></ref>\n\nკონფერენციას წინ უსწრებდა უკრანელი მეზღვაურების შეწყალების აქტი, რომელიც ზურაბიშვილმა 17 ივლისს გამოსცა, ხოლო ძალაში 19 ივლისს შევიდა. პრეზიდენტის ადმინისტრაციის განცხადებით, სალომე ზურაბიშვილმა უკრაინელი მეზღვაურებისა და მიხეილ სააკაშვილის დაცვის ყოფილი წევრის შეწყალების აქტი ვლადიმირ ზელენსკისთან შეთანხმების საფუძველზე გამოსცა, რის საფუძველზეც ზელენსკი ბათუმის კონფერენციაში მონაწილეობას დათანხმდა.<ref name = \"ტრიო3\"></ref>\n\nაღმოსავლეთ პარტნიორობის ასოცირებული ტრიოს სახელმწიფო მეთაურებმა ხელი მოაწერეს ბათუმის სამიტის დეკლარაციას. ხელმოწერის ცერემონია 19 ივლისს, პეტრას ციხეზე გაიმართა. საქართველოს პრეზიდენტმა ერთ-ერთ შეხვედრაზე განაცხადა:\n\n\n\nდეკლარაციას ხელი მოაწერეს საქართველოს პრეზიდენტმა სალომე ზურაბიშვილმა, უკრაინის პრეზიდენტმა ვოლოდიმირ  ზელენსკიმ და მოლდოვის პრეზიდენტმა მაია სანდუმ. საქართველოს პრეზიდენტის ადმინისტრაციის ცნობით, დეკლარაციაში აღნიშნულია, რომ სამ ქვეყანას აერთიანებს ევროკავშირში გაწევრიანების მიზანი, რომ ევროპულ ინტეგრაციას ამ სამი ქვეყნისთვის ალტერნატივა არ გააჩნია.<ref name = \"ტრიო5\"></ref>\n\n==ეროვნული თანხმობის პროცესი==\n2021 წლის დეკემბერში, საქართველოს პრეზიდენტი სალომე ზურაბიშვილი ეროვნული თანხმობის პროცესის დაწყების ინიციატივით გამოვიდა. პრეზიდენტის ადმინისტრაციის განცხადებით პროცესის დასაწყისი არის რთული, კომპლექსური, ღია და გამჭვირვალე, პრეზიდენტი უსმენს ყველას, ოპოზიციის, ხცელისუფლების, არასამთავრობო ორგანიზაციებისა და მედიის წარმომადგენლების მოსაზრებებს და შემდგომ ახდენს რეაგირებას. ზურაბიშვილი ჯერ კიდევ დეკემბერში შეხვდა „ქართული ოცნების“, „ნაციონალური მოძრაობის“, „ლელოს“, „გირჩის“, „გირჩი - მეტი თავისუფლების“, „მოქალაქეების“, „ხალხისთვის“, „ერთიანი საქართველო - დემოკრატიული მოძრაობის“ და სხვა პარტიების წარმომადგენლებსა თუ უპარტიო პოლიტიკოსებს. პრეზიდენტს შეხვდნენ ასევე სახალხო დამცველი ნინო ლომჯარია და სახელმწიფო ინსპექტორი ლონდა თოლორაია.<ref name = \"პროცესი1\"></ref> პრეზიდენტის ინიციატივას გამოეხმაურნენ დიპლომატები, მათ შორის ამერიკის შეერთებული შტატების ელჩი საქართველოში კელი დეგნანი, რომელმაც აღნიშნა, რომ ეს პროცესი განსაკუთრებით მნიშვნელოვანია ქვეყნის სტაბილურობისთვის და სიმშვიდისთვის.<ref name = \"პროცესი\"></ref>\n\n2021 წლის 28 დეკემბერს, ორბელიანების სასახლეში არასამთავრობო სექტორის წარმომადგენლებთან შეხვედრისას პრეზიდენტმა განმარტა, თუ რას გულისხმობდა ის ეროვნული თანხმობის პროცესთან დაკავშირებით და აღნიშნა:\n\nპოლიტიკოსებთან და არასამთავრობო ორგანიზაციების წარმომადგენლებთან შეხვედრები 2022 წლის იანვარ-თებერვალშიც გაგრძელდა.<ref name = \"პროცესი4\"></ref>\n\n==სკანდალური განცხადებები==\nსალომე ზურაბიშვილის სკანდალური განცხადებების პირველი ტალღა ქართულ მედიაში მას შემდეგ გააქტიურდა, რაც იგი ოფიციალურად გახდა საქართველოს პრეზიდენტობის კანდიდატი. ყველაზე უფრო ხმაურიანი განცხადება მან 2018 წლის 6 აგვისტოს გააკეთა 2008 წლის რუსეთ-საქართველოს ომთან დაკავშირებით და აღნიშნა, რომ ომი საუკუნეების წინ რუსეთმა დაიწყო, თუმცა 2008 წელს საქართველო ჩაერთო რუსეთის პროვოკაციაში და საომარი ვითარების ეს ნაწილი საქართველომ დაიწყო.<ref></ref> სალომე ზურაბიშვილმა აგვისტოს ომზე 8 აგვისტოს მუხათგვერდის ძმათა სასაფლაოზეც ისაუბრა. მისი თქმით, საომარი მოქმედებები დაიწყო იმ დროს, როდესაც საქართველოს არანაირი უპირატესობა არ ჰქონდა და ეს იყო გიჟი პრეზიდენტის ახირება, თუ რაღაც უცნაური გარიგება საქართველოს საუკუნოვან მტერთან.<ref></ref><ref></ref>\n250px|სალომე ზურაბიშვილი ორბელიანების სასახლეში.|მინი|მარჯვნივ\n2019 წლის 10 დეკემბერს, პრეზიდენტმა ზურაბიშვილმა ერთ-ერთ ღონისძიებაზე გამოსვლის დროს განაცხადა:\n\nგანცხადებას ოპოზიციისა და ხელისუფლების კრიტიკა მოჰყვა, რომ მან მთავარსარდლის პოზიციასთან შეუფერებელი განცხადება გააკეთა და შეურაცხყო ქართული ჯარი.<ref></ref> მოგვიანებით პრეზიდენტის ადმინისტრაციამ განცხადება გაავრცელა და აღნიშნა, რომ მედიაში ყალბი ინტერპრეტაცია გავრცელდა და ეს იყო არა მხოლოდ პრეზიდენტის დისკრედიტაციის მცდელობა და ბულინგი, არამედ ქვეყნის ინტერესების და უსაფრთხოების დამაზიანებელი.<ref></ref>\n\nერთ-ერთი სკანდალური განცხადება პრეზიდენტმა ზურაბიშვილმა 2020 წლის 15 ივლისს, გიორგი შაქარაშვილის მკვლელობის საკითხზე გააკეთა და აღნიშნა, რომ მან „ვაჟკაცობა ერთი ერთზე იცის“, ხოლო, ჯგუფური აგრესია „ძალიან არაქართულია“.<ref></ref>\n\n2020 წლის 10 ნოემბერს რუსეთის, სომხეთისა და აზერბაიჯანის ლიდერებს შორის ყარაბაღთან დაკავშირებულ გაფორმებულ შეთანხმებას ომის შეწყვეტის შესახებ საქართველოს პრეზიდენტი სალომე ზურაბიშვილი გამოეხმაურა. მან სომხეთსა და აზერბაიჯანს ომის დასრულება მიულოცა.<ref></ref> განცხადების შემდეგ პრეზიდენტმა საზოგადოებრივი კრიტიკა დაიმსახურა, ვინაიდან, შეთანხმების მიხედვით, სომხეთმა ყარაბაღის კონფლიქტში ფაქტობრივად კაპიტულაცია გამოაცხადა და დამარცხებული აღმოჩნდა.<ref></ref>\n\n==სკანდალური შეწყალებები==\nსაქართველოს სისიხლის სამართლის კოდექსის 78-ე მუხლის საფუძველზე შეწყალებას ახორციელებს საქართველოს პრეზიდენტი ინდივიდუალურად განსაზღვრული პირის მიმართ.<ref></ref>\n\nსაქართველოს პრეზიდენტმა სალომე ზურაბიშვილმა, 2019 წლის მარტში, პირველი საპარლამენტო გამოსვლისას შეწყალებისა და მოსამართლეთა უვადოდ დანიშვნების საკითხებთან დაკავშირებით ისაუბრა. მისი თქმით, შეწყალების კომისია იუსტიციის სამინისტროში გადავა, ხოლო კომისიაში დამატებით ჩაერთვებიან სხვადასხვა ადმინისტრაციული ორგანოს წარმომადგენლები.\n250px|პრეზიდენტი ერთ-ერთ დოკუმენტზე ხელმოწერისას.|მინი|მარჯვნივ\n\n\nგანცხადებიდან რამდენიმე თვის შემდეგ, 2019 წლის 27 აგვისტოს, მარიამობის დღესასწაულთან დაკავშირებით პრეზიდენტმა ზურაბიშვილმა 34 მსჯავრდებული შეიწყალა.<ref></ref> შეწყალებულთა შორის აღმოჩნდნენ პოლიციელის მკვლელობაში მსჯავრდებული და გიორგი ოთხმეზურის მკვლელობაში მსჯავრდებული პირები.<ref></ref> სალომე ზურაბიშვილი თავად გახდა მსჯავრდებულთა იმგვარი შეწყალების ავტორი, რომელსაც რამდენიმე თვის წინ თავად აკრიტიკებდა და რამაც საზოგადოების ნაწილის აღშფოთება გამოიწვია.<ref></ref>\n\nსკანდალური შეწყალებისა და საზოგადოებრივი უკმაყოფილების შემდეგ ცნობილია ის ფაქტი, რომ სალომე ზურაბიშვილს შეწყალების კომისიის იუსტიციის სამინისტროს შემადგენლობაში გადასვლა სურდა, თუმცა ეს არ მოხდა.<ref></ref>\n\n2020 წლის 15 მაისს პრეზიდენტმა სალომე ზურაბიშვილმა გიგი უგულავა და ირაკლი ოქრუაშვილი შეიწყალა. მისივე განცხადებით უგულავასა და ოქრუაშვილს იგი არ იწყალებს, როგორც პოლიტპატიმრებს, რადგან საქართველოში პოლიტპატიმრები არ არსებობენ.<ref></ref>\n\n2023 წლის 22 ივნისს საქართველოს პრეზიდენტმა, სალომე ზურაბიშვილმა ტელეკომპანია „მთავარის“ გენერალური დირექტორი ნიკა გვარამია შეიწყალა. ნიკა გვარამიას თბილისის საქალაქო სასამართლოს მიერ 2022 წლის 16 მაისს სამი წლითა და ექვსი თვით პატიმრობა ჰქონდა მისჯილი. მას ტელეკომპანია „რუსთავი 2“-ის ხელმძღვანელობის პერიოდში უფლებამოსილების ბოროტად გამოყენებას ედავებოდნენ.<ref></ref>\n\n2024 წლის 12 აპრილს, პრეზიდენტმა ზურაბიშვილმა განაცხადა, რომ შეიწყალებდა ლაზარე გრიგორიადისს, რომელიც 2023 წლის 29 მარტს, პოლიციამ ე.წ. „აგენტების“ შესახებ კანონის საწინააღმდეგო აქციებისას პოლიციელზე თავდასხმისა და სხვისი ქონების განადგურების ბრალდებით დააკავა. გრიგორიადისს 9 წლით თავისუფლების აღკვეთა ჰქონდა მისჯილი. 24 აპრილს პრეზიდენტმა ლაზარე გრიგორიადისის შეწყალების აქტიც გამოსცა, რის შედეგადაც მან საპატიმრო დატოვა.<ref></ref>\n\n==პოზიცია ლგბტქ+ უფლებებთან დაკავშირებით==\n2021 წლის 1 ივლისიდან 5 ივლისის ჩათვლით ორგანიზაცია „თბილისი პრაიდმა“ ლგბტქ+ კვირეული დააანონსა. ფაქტთან დაკავშირებით ქართულ საზოგადოებაში არაერთგვაროვანი რეაქცია იყო. საქართველოს მოქალაქეთა უკიდურესად მემარჯვენე ნაწილი გმობდა ლგბტქ+ კვირეულსა და რუსთაველის გამზირზე მათ მიერ დაგეგმილ „ღირსების მარშსს“, იწერებოდა მუქარის შემცველი განცხადებები. ფაქტს პრეზიდენტი ზურაბიშვილი რამდენჯერმე გამოეხმაურა და აღნიშნა:\n\n\nლგბტქ+ თემის კვირეულის წინააღმდეგ, 5 ივლისს, უკიდურესად მემარჯვენე საზოგადოების ნაწილმა კონტრაქცია გამართა, თბილისი პრაიდის დაგეგმილი აქცია კი გაუქმდა. რუსთაველის გამზირზე შეკრებილმა მოძალადე ჯგუფებმა იერიში მიიტანეს მედიის წარმომადგენლებზე, რადგან აქციის გაშუქებას და სასულეირო პირების განცხადებების ჩაწერას ცდილობდნენ. 5 ივლისის დარბევის შემდეგ, სალომე ზურაბიშვილმა ძალადობა დაგმო და „ნიუ ჰოსპიტალსში“ გადაყვანილი მედიის დაშავებული წარმომადგენლები მოინახულა. ძალადობრივი ქმედებიდან რამდენიმე დღეში ერთ-ერთი დაშავებული ოპერატორი ლექსო ლაშქარავა გარდაიცვალა. მის გარდაცვალების ფაქტს ზურაბიშვილი გამოეხმაურა და მოძალადეების დასჯა მოითხოვა.<ref></ref>\n\n==პოზიცია რუსეთ-უკრაინის ომთან დაკავშირებით==\n2022 წლის 21 თებერვალს, რუსეთის ფედერაციის პრეზიდენტმა ვლადიმერ პუტინმა, უკრაინის ორი რეგიონი - დონეცკი და ლუგანსკი დამოუკიდებელ რესპუბლიკებად ცნო. მომდევნო დღეს საქართველოს პრეზიდენტმა სალომე ზურაბიშვილმა უკრაინის პრეზიდენტს სოლიდარობა გამოუცხადა და უკრაინის ტერიტორიული მთლიანობის მიმართ მხარდაჭერა დააფიქსირა.<ref></ref>\n\nსალომე ზურაბიშვილმა დონეცკისა და ლუგანსკის რეგიონების აღიარების გამო დასავლეთის მიერ რუსეთისთვის დაწესებული სანქციები დადებითად შეაფასა. მისივე განცხადებით, 2008 წელი საქართველოში და 2014 წელი უკრაინაში გაკვეთილი უნდა გახდეს დასავლელი პარტნიორებისთვის. ზურაბიშვილის თქმით, საქართველომ უნდა იპოვოს ბალანსი, რათა სოლიდარული იყოს პარტნიორებთან და ასევე პასუხისმგებლობა აიღოს საქართველოს უსაფრთხოებასა და მოსახლეობაზე.<ref></ref>\n\n24 თებერვალს რუსეთის ფედერაციის სამხედრო ნაწილები უკრაინის ტერიტორიაზე შეიჭრა და რუსეთ-უკრაინის ომი აქტიურ ფაზაში გადავიდა. 26 თებერვალს საქართველოს პრეზიდენტი, სალომე ზურაბიშვილი ფრანგ კოლეგას, ემანუელ მაკრონს და ევროპული საბჭოს პრეზიდენტს, შარლ მიშელს ტელეფონით ესაუბრა. საქართველოსა და საფრანგეთის პრეზიდენტებმა უკრაინისა და მისი მხარდაჭერის შესახებ მოსაზრებები გაცვალეს. პრეზიდენმა მაკრონმა კიდევ ერთხელ გაუსვა ხაზი საქართველოს ტერიტორიული მთლიანობის მიმართ საფრანგეთის მხარდაჭერას.<ref></ref> 27 თებერვალს ზურაბიშვილი უკრაინელ და გერმანელ კოლეგებს – ვოლოდიმირ ზელენსკისა და ფრანკ-ვალტერ შტაინმაიერს, ასევე ნიდერლანდების პრემიერმინისტრს, მარკ რიუტეს ტელეფონით ესაუბრა. ზურაბიშვილის განცხადებით უკრაინის პრეზიდენტს კიდევ ერთხელ დაუდასტურა საქართველოს სრული მხარდაჭერა. იმავე დღეს პრეზიდენტმა ზელნსკიმ Twitter-ზე დაწერა, რომ არსებული ვითარების ინფორმაცია მიაწოდა საქართველოს პრეზიდენტს და ჩეხეთის რესპუბლიკის პრემიერმინისტრს, საუბარი იყო კონკრეტულ დახმარებაზე და მადლიერია უკრაინის მეგობრების – საქარველოს, ჩეხეთის მიერ გამოხატული მხარდაჭერის.<ref></ref>\n\n1 მარტს საქართველოს პრეზიდენტმა უკრაინელ ხალხს მიმართა და რუსეთ-უკრაინის ომში საქართველოს მხარდაჭერა და სოლიდარობა დაუდასტურა. მისი განცხადებით უკრაინა იბრძვის ყველასთვის, იბრძვის საქართველოსთვის, იბრძვის მთლიანი ევროპისთვის და იბრძვის თავისუფლებისთვის.<ref></ref>\n\nსაქართველოს პრეზიდენტი სალომე ზურაბიშვილი 1 მარტს ბრიუსელში ევროპული საბჭოსა და ევროკომისიის პრეზიდენტებს, შარლ მიშელსა და ურსულა ფონ დერ ლაიენს შეხვდა. ზურაბიშვილის განცხადებით იმის მიუხედავად, რომ ყველასთვის ცენტრში დღეს არის უკრაინა და უკრაინაში განვითარებული ძალიან მძიმე მოვლენები და სოლიდარობა რუსული აგრესიის წინააღმდეგ, ამ დროს საქართველოს მდგომარეობა არ არის მივიწყებული. მისივე თქმით, ახალი პოლიტიკური გარემო ევროპაში „ასოცირებული ტრიოს“ ქვეყნებს – საქართველოს, უკრაინასა და მოლდოვას – ახალ პერსპექტივას გაუჩენს და „ამისთვის ჩვენ ყველანი მზად უნდა ვიყოთ“.<ref></ref>\n\n2 მარტს, France 24-თან ინტერვიუში სალომე ზურაბიშვილმა აღნიშნა, რომ რასაც ყველა მოელის საქართველოსგან არის ღია სოლიდარობა და სწორედ ამიტომ ჩავიდა ბრიუსელში, პარიზში, რათა აჩვნოს პრეზიდენტ ზელენსკის ის, რასაც საქართველოს მოსახლეობა ძალიან მკაფიოდ აჩვენებს, რომ საქართველო სრულ სოლიდარობას უცხადებს უკრაინას.<ref></ref>\n\n==გაცემული ჯილდოები==\nსაქართველოს სახელმწიფო ჯილდოებით დაჯილდოების  წესი ჯერ კიდევ 2005 წელს, პრეზიდენტ მიხეილ სააკაშვილის მიერ დამტკიცდა. სამშობლოს დაცვისა და ერთიანობისათვის ბრძოლაში გამოჩენილი გმირობისა და მამაცობის, აგრეთვე ქართული სახელმწიფოს მშენებლობაში განსაკუთრებული პირადი წვლილის აღსანიშნავად დაწესებულია საქართველოს სახელმწიფო ჯილდოები – ორდენები და მედლები. დაჯილდოების შესახებ გადაწყვეტილებას საქართველოს პრეზიდენტი იღებს.<ref></ref> 2018 წლიდან დღემდე სალომე ზურაბიშვილმა არაერთი პირი დააჯილდოვა. 2019 წლის 3 ივლისს პრეზიდენტმა ექიმი და მეცნიერი თენგიზ ცერცვაძე ბრწყინვალების ორდენით დააჯილდოვა.<ref></ref>\n\n2019 წლის 23 ნოემბერს, საქართველოს პრეზიდენტის გადაწყვეტილებით, სამშობლოს დაცვისა და ერთიანობისათვის ბრძოლაში გამოჩენილი განსაკუთრებული მამაცობის, გამორჩეული გმირობისა და თავდადებისათვის მე-2 საარმიო კორპუსის 24-ე ბრიგადის საკომენდანტო ასეულის მებრძოლ ავთანდილ იოსელიანს საქართველოს ეროვნული გმირის წოდება მიანიჭა.<ref></ref>\n\n2020 წლის 15 იანვარს, მან მსახიობ არიადნა შენგელაიას ღირსების ორდენი გადასცა.<ref></ref> 2020 წლის 22 იანვარს, პრეზიდენტმა ზურაბიშვილმა, ქართულ-ებრაული ურთიერთობების გაღრმავებაში შეტანილი განსაკუთრებული წვლილისათვის, ღირსების მედლებით ისრაელის მოქალაქეები - რივა ბაბალიკაშვილი- ჩერნოვა ქართულ-ებრაული ურთიერთობების გაღრმავებისათვის, ქართული მუსიკალური ხელოვნების განვითარებაში შეტანილი პირადი წვლილისთვის, თინა შიმშილაშვილი - ქართულ-ებრაული ურთიერთობების გაღრმავებისათვის შეტანილი პირადი წვლილისთვის, დააჯილდოვა.<ref></ref>  \n250px|მინი|მარჯვნივ|ავთანდილ იოსელიანის დაჯილდოება (სიკვდილის შემდეგ; ჯილდო გადაეცა მის მეუღლეს).\n2020 წლის 10 აგვისტოს, პრეზიდენტმა ბრწყინვალების ორდენით დააჯილდოვა მომღერალი, ლოტბარი და კომპოზიტორი, ანზორ ერქომაიშვილი.<ref></ref> 2021 წლის 27 თებერვალს მან ღირსების ორდენი გადასცა პარლამენტის ეროვნული ბიბლიოთეკის საბიბლიოთეკო რესურსების დეპარტამენტის დირექტორს, ლევან თაქთაქიშვილს ქართული სახელმწიფოს მშენებლობის საქმეში შეტანილი პირადი წვლილის.<ref></ref>\n\n2021 წლის 9 მარტს მან თამარ მეფის ორდენით დააჯილდოვა: ხელოვნებათმცოდნე ელენე კავლელაშვილი (სიკვდილის შემდეგ) - ქართული ეროვნული საგანძურის კვლევასა და მის დაცვაში  შეტანილი განსაკუთრებული პირადი წვლილისათვის, მედეა ამირანაშვილი - ქართული საოპერო ხელოვნების განვითარებასა და პოპულარიზაციაში შეტანილი განსაკუთრებული პირადი წვლილისათვის, კადემიკოსი მზექალა შანიძე - ქართველოლოგიის განვითარებაში, ძველი და ახალი ქართული ენისა და ლიტერატურის, საქართველოს ისტორიის, ქართული კულტურული მემკვიდრეობის კვლევაში შეტანილი განსაკუთრებული პირადი წვლილისთვის, მსახიობი ნათელა მაჭავარიანი - ქართული თეატრალური ხელოვნების განვითარებაში შეტანილი განსაკუთრებული პირადი წვლილისთვის, ხელოვნებათმცოდნე ქეთევან კინწურაშვილი - ქართული სამხატვრო ხელოვნების კვლევასა და საზღვარგარეთ პოპულარიზაციაში შეტანილი განსაკუთრებული პირადი წვლილისათვის, რეჟისორი ქეთევან (ქეთი) დოლიძე - ქართული თეატრალური და კინოხელოვნების განვითარებასა და პოპულარიზაციაში შეტანილი განსაკუთრებული პირადი წვლილისათვის,ICOMOS-ის საერთაშორისო სამდივნოს მრჩეველი მსოფლიო მემკვიდრეობის ნომინაციების შეფასების საკითხებში რუსუდან მირზიკაშვილი - ქართული კულტურული მემკვიდრეობის დაცვაში, საზღვარგარეთ პოპულარიზაციასა და საუკეთესოდ წარმოჩენაში შეტანილი განსაკუთრებული პირადი წვლილისათვის, ტრადიციული მრავალხმიანობის კვლევის საერთაშორისო ცენტრის დირექტორი, ხელოვნებათმცოდნე რუსუდან წურწუმია - ქართული მრავალხმიანი მუსიკის კვლევაში, საზღვარგარეთ ქართული მრავალხმიანი მუსიკისა და საქართველოში მსოფლიო მრავალხმიანი მუსიკის პოპულარიზაციაში შეტანილი განსაკუთრებული პირადი წვლილისათვის.<ref></ref>\n\n2021 წლის 9 აპრილს, პრეზიდენტის სასახლეში, დამოუკიდებლობის აღდგენის 30 წლისთავისადმი მიძღვნილ ღონისძიებაზე, სალომე ზურაბიშვილმა დათა ვანიშვილი სიკვდილის შემდეგ მედლით „სამოქალაქო თავდადებისათვის“ დააჯილდოვა. მედალი დათა ვანიშვილის ოჯახს გადაეცა.<ref></ref>\n\n==პრეზიდენტი და ვიკიპედია==\n250px|მინი|მარჯვნივ|სალომე ზურაბიშვილი ავსტრიაში ქართველ სტუდენტებთან შეხვედრისას.\nსაქართველოს პრეზიდენტი სალომე ზურაბიშვილი 2021 წლის 13 ოქტომბერს, ავსტრიის დედაქალაქ ვენაში ვიზიტისას ქართველი სტუდენტების ნაწილს შეხვდა, რომლებმაც ვიკიპედიის პროექტებში პრეზიდენტის ადმინისტარიის ჩართულობის საკითხიც დასვეს და ქართულ საინფორმაციო სივრცეში ონლაინ ენციკლოპედიის მნიშვნელობა გააცნეს.<ref></ref>\n\nვიკიმედიის პროექტებთან თანამშრომლობა პრეზიდენტის ადმინისტრაციასა და ვიკიმედიის მომხმარებელთა საქართველოს ჯგუფს შორის ურთიერთთანამშრომლობის მემორანდუმის გაფორმებით გაგრძელდა. 2022 წლის 5 თებერვალს, ორბელიანების სასახლეში, ქართული ვიკიპედიის მარათონი გაიმართა. მარათონში მონაწილე ახალგაზრდებს საქართველოს პრეზიდენტი და თსუ-ს რექტორი გიორგი შარვაშიძე შეხვდნენ, მათ საქმიანობას გაეცნენ და მომავალი თანამშრომლობის გეგმებზე ესაუბრნენ.<ref name=\"www.interpressnews.ge\"></ref>  საქართველოს პრეზიდენტმა განაცხადა:\n\n\n==ვიზიტები ევროპის დედაქალაქებში==\n250px|მინი|პრეზიდენტი ევროკავშირის დროშების ფონზე|მარჯვნივ\n2023 წლის 30 აგვისტოს საქართველოს პრეზიდენტის ადმინისტრაციამ გაავრცელა პრეს-რელიზი, რომლის თანახმად 31 აგვისტოს ქალაქ ბერლინში, გერმანიის ფედერაციული რესპუბლიკის პრეზიდენტთან, ფრანკ-ვალტერ შტაინმაიერთან ვიზიტით სალომე  ზურაბიშვილი იწყებდა შეხვედრებს ევროპელ ლიდერებთან საქართველოსთვის ევროკავშირის წევრობის კანდიდატი ქვეყნის სტატუსის მინიჭების მხარდასაჭერად.<ref name=\"civil.ge-vizitebiuari\">მთავრობამ პრეზიდენტს საერთაშორისო ვიზიტებზე ოფიციალური უარი უთხრა</ref>\n\nმთავრობის ადმინისტრაციის განცხადებით, პრეზიდენტის ადმინისტრაციამ საქართველოს მთავრობას აღნიშნულ ვიზიტთან დაკავშირებით წინადადებით 2023 წლის 12 ივლისს მიმართა, რაზეც საქართველოს მთავრობის განკარგულებით 2023 წლის 3 აგვისტოს ოფიციალურად, წერილობით ეთქვა უარი. მთავრობის განცხადების თანახმად, „ასევე, პრეზიდენტს ოფიციალურად, წერილობით ეთქვა უარი 22-24 აგვისტოს უკრაინაში, 16 სექტემბერს შვეიცარიის კონფედერაციაში, 2-3 ოქტომბერს პოლონეთის რესპუბლიკაში, 4-6 ოქტომბერს ბელგიის სამეფოში, 31 ოქტომბრიდან 2 ნოემბრის ჩათვლით დანიის სამეფოში და 1-2 დეკემბერს არაბთა გაერთიანებულ საამიროებში სამუშაო ვიზიტებზე. სალომე ზურაბიშვილს ასევე უარი ეთქვა 27-29 სექტემბერს ბულგარეთის რესპუბლიკაში, 10-12 დეკემბერს ჩეხეთის რესპუბლიკაში და 18-20 დეკემბერს ისრაელის სახელმწიფოში ოფიციალურ ვიზიტებზე.“<ref name=\"civil.ge-vizitebiuari\"/>\n\nმთავრობის უარის მიუხედავად, სალომე ზურაბიშვილმა დაიწყო ვიზიტები ევროპულ დედაქალაქებში ევროკავშირის ლიდერებთან შესახვედრად, რათა დაარწმუნოს ისინი, რომ საქართველოს ევროკავშირის კანდიდატის სტატუსი წლის ბოლომდე მიანიჭონ.<ref name=\"civil.ge-eurotrip\">პრეზიდენტი ევროკავშირის კანდიდატის სტატუსის ლობირების მიზნით ვიზიტებს იწყებს</ref>\n\n31 აგვისტოს ზურაბიშვილი გერმანიის პრეზიდენტ ფრანკ ვალტერ შტაინმაიერს შეხვდა. საქართველოს პრეზიდენტმა მადლობა გადაუხადა შტაინმაიერს მათი შეხვედრისთვის, რომლითაც დაიწყო მისი ევროპული ტურნე და აღნიშნა: „გერმანიის მხარდაჭერა გადამწყვეტი იქნება. ქართველ ხალხს სჯერა თავისი ევროპული მომავლის“.<ref name=\"civil.ge-eurotrip\"/>\n\n1 სექტემბერს ზურაბიშვილი ევროსაბჭოს პრეზიდენტს შარლ მიშელს შეხვდა. მიშელი მიესალმა ზურაბიშვილის ძალისხმევას საქართველოს ევროპული ინტეგრაციის გზაზე პროგრესის მიღწევის კუთხით. მან აღნიშნა, რომ ევროპის საბჭოს გადაწყვეტილება საქართველოს ევროკავშირის პერსპექტივის მინიჭების შესახებ ისტორიულ შესაძლებლობას წარმოადგენს და დასძინა: „საჭიროა შემდგომი რეფორმები – მართლმსაჯულება, დეპოლარიზაცია, დეოლიგარქიზაცია. ასევე ინკლუზიური პოლიტიკური კულტურის ჩამოყალიბება“.<ref name=\"civil.ge-eurotrip\"/>\n\nევროპული საბჭოს პრესრელიზის თანახმად, ლიდერებმა განიხილეს ევროკავშირი-საქართველოს ურთიერთობები, რეგიონში განვითარებული მოვლენები და რუსეთის მიერ უკრაინის წინააღმდეგ აგრესიული ომის შედეგები საქართველოსა და სამხრეთ კავკასიისთვის. პრეზიდენტმა მიშელმა დადებითად შეაფასა საქართველოს პრეზიდენტის როლი საკანონმდებლო კონტროლში, ასევე, ცალკეული პირების შეწყალების უფლების გამოყენების კუთხით და განსაკუთრებით დადებითად შეფასდა მისი ძლიერი პოლიტიკური აქცენტი ევროკავშირი-საქართველოს დღის წესრიგზე.<ref name=\"civil.ge-eurotrip\"/>\n\nშარლ მიშელმა კიდევ ერთხელ დაადასტურა ევროკავშირის ურყევი მხარდაჭერა საქართველოს ტერიტორიული მთლიანობისა და სუვერენიტეტისადმი მის საერთაშორისოდ აღიარებულ საზღვრებში. მან ხაზგასმით აღნიშნა, რომ ევროკავშირი რჩება საქართველოს მდგრადობის გაზრდის ერთგული.<ref name=\"civil.ge-eurotrip\"/>\n\n2023 წლის 1 სექტემბერს „ქართული ოცნების“ თავმჯდომარემ, ირაკლი კობახიძემ გაახმოვანა პარტიის პოლიტიკური საბჭს გადაწყვეტილება სალომე ზურაბიშვილის მიმართ იმპიჩმენტის პროცედურის ინიციირების შესახებ.<ref>მივიღეთ გადაწყვეტილება, პრეზიდენტის მიმართ აღიძრას იმპიჩმენტის პროცედურა - კობახიძე</ref><ref>ირაკლი კობახიძე: პოლიტსაბჭოს სხდომაზე მივიღეთ გადაწყვეტილება საქართველოს პრეზიდენტის მიმართ აღიძრას იმპიჩმენტის პროცედურა</ref>\n\n==ინიციატივა „ქართული ქარტია“==\n250px|მინი|პრეზიდენტი საქართველოს დროშით ხელში|მარჯვნივ\n2024 წლის 3 აპრილს მმართველი ქართული ოცნების საპარლამენტო უმრავლესობამ ხელახლა დააინიცირა კანონპროექტი „უცხოელი აგენტების“ შესახებ,<ref> ქართული ოცნება „უცხოელი აგენტების“ შესახებ კანონპროექტს ხელახლა აინიცირებს</ref> რომელიც 400-ზე მეტმა არასამთავრობო ორგანიზაციამ და ოპოზიციამ დაგმო.<ref> 400-ზე მეტი არასამთავრობო ორგანიზაცია „უცხოელი აგენტების“ შესახებ კანონპროექტს გმობს</ref>\n\nსალომე ზურაბიშვილმა კანონის წინააღმდეგ განწყობილი მოქალაქეების პოზიცია დაიკავა და საპრეზიდენტო მანდატის უფლებამოსილების ფარგლებში დაიწყო შესაბამისი კამპანია. \n\nპრეზიდენტმა, საქართველოს დამოუკიდებლობის დღეს, 26 მაისს საზოგადოებას „ქართული ქარტია” წარუდგინა, ოპოზიციურ პარტიებს კი მისი ხელმოწერა და მის ირგვლივ გაერთიანება შესთავაზა. პრეზიდენტის განცხადებით, ქართულ ქარტიაში ასახულია საზოგადოების დაკვეთა და მოთხოვნა – ის თავისი არსითა და სულისკვეთებით ასევე ემსახურება იმ ნაბიჯების გადადგმას, რომლებსაც დღეს საზოგადოებისთვის ეგზისტენციალური მნიშვნელობა აქვს.\n\nქარტიის ხელმომწერები ასევე ვალდებულებას იღებენ შეასრულონ ევროპული რეკომენდაციის 9 პუნქტი. გაიწერა შემდეგი ნაბიჯები:\n*1.   ქვეყნის ევროპული კურსისათვის დამაზიანებელი კანონების გაუქმება;\n*2.   მართლმსაჯულების სისტემის გათავისუფლება და ნდობის აღდგენა, სასამართლოს გათავისუფლება;\n*3.   რეფორმების სხვა პრიორიტეტული ნაბიჯები შეეხება პროკურატურას;\n*4.   საარჩევნო სისტემის გაჯანსაღება.\n\nქარტიაზე ხელისმომწერნი, ვინც 2024 წლის 26 ოქტომბრის არჩევნებზე ამომრჩევლებისგან მიიღებენ მანდატს, იღებენ ვალდებულებას და დადებენ პირობას, რომ შეასრულებენ ამ ქარტიაში ჩაწერილ პირობებს პირველივე საგაზაფხულო სესიის დასრულებამდე და შესრულებისთანავე მომზადდება და ჩატარდება ვადამდელი საპარლამენტო არჩევნები თავისუფალ და სამართლიან პირობებში. მთავრობა, რომელიც სამოქმედო გეგმის აღსრულებაზე იქნება პასუხისმგებელი, წარდგენილი იქნება საქართველოს პრეზიდენტის მიერ.\n\nოპოზიციური პარტიებიდან პრეზიდენტის ინიციატივას დაეთანხმდენ და ქართულ ქარტიას შედმეგი პარტიები შეუერთდნენ:\nპარტია „ახალი\", „ევროპული საქართველო\", „ლელო\", „გირჩი - მეტი თავისუფლება\", „დროა\", „ერთიანი ნაციონალური მოძრაობა\", „სტრატეგია აღმაშენებელი\".<ref></ref><ref></ref>\n\n==2024 წლის არჩევნები==\nპრეზიდენტმა სალომე ზურაბიშვილმა საქართველოს მე-11 მოწვევის საპარლამენტო არჩევნები 2024 წლის 26 ოქტომბრისთვის ოფიციალურად დანიშნა. მან მაშინვე გაამახვილა ყურადღება იმაზე, რომ ამ არჩევნებს წინა არჩევნებთან შედარებით განსაკუთრებული მნიშვნელობა აქვს და მოქალაქეებს სრული მობილიზებისკენ მოუწოდა.<ref></ref> \n\nწინასწარი შედეგების გამოქვეყნების შემდეგ, 27 ოქტომბერს, პრეზიდენტმა ზურაბიშვილმა, ორბელიანების სასახლეში ოპოზიციური პარტიების წარმომადგენლებს უმასპინძლა და განაცხადა, რომ არ აღიარებდა 2024 წლის საპარლამენტო არჩევნების შედეგებს. ამის მიზეზად კი მან საარჩევნო პროცესზე რუსული გავლენა, არჩევნების გაყალბება, ხმების წართმევა, სახელისუფლებო რესურსების ცუდად გამოყენება და ანტიევროპული კამპანია დაასახელა.<ref></ref> ზურაბიშვილმა საქართველოს მოქალაქეებს, პროტესტის დასაფიქსირებლად, 28 ოქტომბერს რუსთაველის გამზირზე შეკრებისკენ მოუწოდა. იგი აქციაზე თავადაც გამოცხადდა და მომიტინტეებს მიმართა: \n\nპრეზიდენტმა ზურაბიშვილმა, 18 ნოემბერს, ორბელიანების სასახლეში გამართულ ბრიფინგზე კიდევ ერთხელ დააფიქსირა გადაწყვეტილება არჩევნების არაღიარებასთან დაკავშირებით და განაცხადა, რომ „არჩევნები არ შედგა და აუცილებელია უმოკლეს ვადაში ჩატარდეს ახალი არჩევნები“. მან ასევე წარადგინა გეგმა, რომელიც საზოგადოებას, ხელისუფლებას და ოპოზიციას შესთავაზა. მისი აზრით 26 ოქტომბრამდე არსებული პოლიტიკური მოცემულობა უნდა გაგრძელდეს. მან ასევე ხელისუფლება პოლიტიკური დესტაბილიზაციის შესახებ გააფრთხილა და განაცხადა. 19 ნოემბერს კი ამომრჩეველთა კონსტიტუციური უფლებების დარღვევის გამო საკონსტიტუციო სასამართლოში საჩივარი შეიტანა.<ref></ref>\n\n==გამოცემები ==\n\n*1986 - «Que sais-je: La Géorgie» (PUF გამოცემა), პარიზი\n*2006 - Une femme pour deux pays (Grasset გამოცემა), პარიზი\n*2006 - საქართველოსკენ (ქართულად), გამომცემლობა იტერა, თბილისი\n*2007 - სექტემბერი : Quelles frontières pour l’Europe (Bourin გამოცემა), პარიზი\n*2008 - აგვისტო : Les cicatrices des Nations (Bourin გამოცემა), პარიზი\n\n==სტატიები==\n\n*2007 – Foreign Policy France #3, April «What is the Russia we want?» (ინგლისურად)\n*2007 აპრილი - «Société civile et pouvoir en Géorgie» (Gir გამოცემა),(ფრანგულად)\n*2007 - «La démocratisation en Géorgie à l’épreuve des élections» (ჟურნალი Ceri Sciences Po)\n*2007 თებერვალი - «What borders for Europe» (კრებულში «Penser l’Europe», ფრანგულად და ინგლისურად) \n*2007 მაისი – «Fermer Yalta» # 102 Cahier de Chaillot (გამოცემული იქნა ევროკავშირის უსაფრთხოების ინსტიტუტის მიერ. ფრანგულად და ინგლისურად)\n*2007 - Russian and global affairs N 2 april 2007 „Kossovo as a positive precedent“ (ინგლისურად და რუსულად)\n\n== საპატიო ჯილდოები ==\n\n\n==ფილმები==\n*სპეციალური გადაცემა «Envoyé special « France 1 (ფრანგულად) \n*«Perpertuum mobile» ბიოგრაფიული ფილმი (მოკლემეტრაჟიანი, 2006. ქართულად) \n*«La malle» ბიოგრაფიული ფილმი (ქართულად)\n\n==იხილეთ აგრეთვე==\n* ქალი პრეზიდენტების სია\n\n==რესურსები ინტერნეტში==\n\n\n* სალომე ზურაბიშვილი  — საქართველოს პრეზიდენტის საიტი\n\n\n* სალომე ზურაბიშვილი — Curriculum Vitae\n* \n* \n\n== სქოლიო ==\n\n\n\n\n\n\n\n\n\n\n\n\n\n\n\n\n\n\nკატეგორია:დაბადებული 18 მარტი\nკატეგორია:საფრანგეთში დაბადებულები\nკატეგორია:საქართველოს ქალი საგარეო საქმეთა მინისტრები\nკატეგორია:დაბადებული 1952\nკატეგორია:საქართველოს IX მოწვევის პარლამენტის წევრები\nკატეგორია:ქალი პრეზიდენტები\nკატეგორია:საქართველოს პრეზიდენტები\nკატეგორია:საფრანგეთის ელჩები საქართველოში\nკატეგორია:ფრანგი დიპლომატები\nკატეგორია:ქართველი დიპლომატები\nკატეგორია:ქალი დიპლომატები\nკატეგორია:საქართველოს IX მოწვევის პარლამენტის წევრი ქალები‎\nსალომე\nკატეგორია:საპატიო ლეგიონის ორდენის კავალრები", "url": "https://ka.wikipedia.org/wiki/სალომე_ზურაბიშვილი", "length": 77535}
{"id": "3428", "title": "ვანო მერაბიშვილი", "text": "'''ივანე (ვანო) მერაბიშვილი ''' (დ. 15 აპრილი, 1968, სოფ. უდე, ადიგენის რაიონი) — ქართველი სახელმწიფო და პოლიტიკური მოღვაწე, საქართველოს შინაგან საქმეთა მინისტრი 2004 წლის დეკემბრიდან 2012 წლის 30 ივნისამდე, ერთიანი ნაციონალური მოძრაობის ერთ-ერთი დამფუძნებელი და ყოფილი გენერალური მდივანი. 2012 წლის 4 ივლისიდან 25 ოქტომბრამდე იყო საქართველოს პრემიერ-მინისტრი.<ref>საქართველოს პრეზიდენტმა მიხეილ სააკაშვილმა ქვეყნის პრემიერ-მინისტრად ივანე მერაბიშვილი დანიშნა რადიო თავისუფლება</ref>\n\n== ბიოგრაფია ==\n1992 წელს დაამთავრა  საქართველოს ტექნიკური უნივერსიტეტის სამთო ფაკულტეტი. 1992-1995 წლებში მუშაობდა საქართველოს ტექნიკურ უნივერსიტეტში და აგრარულ უნივერსიტეტში ლაბორანტად, უფროს ლაბორანტად, ასისტენტად, უმცროს მეცნიერ თანამშრომლად. 1995 წლიდან მიწის მესაკუთრეთა უფლებების დაცვის ასოციაციის პრეზიდენტი იყო. 1996 წელს თავისუფლების ინსტიტუტის ერთ-ერთი თანადამფუძნებელი გახდა. ჰყავს მეუღლე და ორი ვაჟიშვილი.\n\n=== პოლიტიკური კარიერა ===\n1999-2004 წლებში იყო საქართველოს მე-5 მოწვევის პარლამენტის წევრი პარტიული სიით, საარჩევნო ბლოკი „საქართველოს მოქალაქეთა კავშირი“. 2000 წლიდან საქართველოს პარლამენტის ეკონომიკური პოლიტიკისა და რეფორმების კომიტეტის თავმჯდომარე იყო. 2002-2004 წლებში იყო „ნაციონალური მოძრაობის“ გენერალური მდივანი.\n\n2003 წელს ვარდების რევოლუციის აქტიური მხარდამჭერი იყო. 2004 წელს, 26 იანვარს პრეზიდენტმა სააკაშვილმა დანიშნა პრეზიდენტის თანაშემწედ ეროვნული უშიშროების საკითხებში და ეროვნული უშიშროების საბჭოს მდივნის მოვალეობას ასრულებდა. ამავე წლის 7 ივნისი - 18 დეკემბერი - საქართველოს სახელმწიფო უშიშროების მინისტრია. 2004 წლის 18 დეკემბერს დაინიშნა საქართველოს შინაგან საქმეთა მინისტრად.\n\n=== საქართველოს შინაგან საქმეთა მინისტრი ===\n2004 წლის 18 დეკემბერს დაინიშნა საქართველოს შინაგან საქმეთა მინისტრად. 2005 წლის 3 თებერვალს საქართველოს პრემიერ-მინისტრის, ზურაბ ჟვანიას დაღუპვის შესახებ ინფორმაცია ბრიფინგზე საზოგადოებას მერაბიშვილმა აუწყა.<ref> რადიო თავისუფლება </ref> 2005 წლის 30 ივნისს შინაგან საქმეთა სამინისტრომ რუსთაველის გამზირზე შეკრებილი სპორტსმენები და ოპოზიციის წარმომადგენლები დაარბიეს, რის გამოც 1 ივლისს, საქართველოს პრემიერ-მინისტრმა ზურაბ ნოღაიდელმა მერაბიშვილის მადლობა გადაუხადა.<ref> პრემიერ-მინისტრი ვანო მერაბიშვილს მადლობას უხდის </reF>\n\n2006 წლის 27 სექტემბერს შინაგან საქმეთა სამინისტრომ 4 რუსი ოფიცერი ჯაშუშობის ბრალდებით დააკავა.<ref> შსს–მ ჯაშუშობის ბრალდებით 4 რუსი ოფიცერი დააკავა </ref>\n\n2007 წლის 7 ნოემბერს პოლიციამ აქციის დასაშლელად პარლამენტის წინ ცრემლსადენი აირი, ხელკეტები, რეზინის ტყვიები, აკუსტიკური თოფები და წყლის ჭავლი გამოიყენა,<ref>სპეცდანიშნულების რაზმმა საპროტესტო აქცია დაშალა. </ref> ამავე ღამით ნიღბიანმა პირებმა ტელეკომპანიების „იმედისა“ და „კავკასიას“ სტუდიები დაარბიეს, რის გამოც ამ ტელეკომპანიების მაუწყებლობა გამოირთო.<ref>ტელეკომპანია ”კავკასია” გაითიშა. </ref> მოგვიანებით, 29 ნოემბერს საქართველოს ექს-პრეზიდენტმა მიხეილ სააკაშვილმა განაცხადა რომ მას „არავისთვის ინსტრუქციები არ მიუცია“.<ref> რას ყვება მიხეილ სააკაშვილი 2007 წლის 7 ნოემბერზე </ref>\n\n2009 წლის 5 მაისს მას შემდეგ რაც მუხროვანის სამხედრო ბაზაზე ამბოხი დაიწყო, მიმართვა გაავრცელა საქართველოს პრეზიდენტმა მიხეილ სააკაშვილმა, რომლითაც ცნობილი გახდა რომ მუხროვანში იმყოფებოდა შინაგან საქმეთა მინისტრი მერაბიშვილი.<ref> სააკაშვილის მიმართვის სრული ტექსტი </ref>\n\n2009 წლის აგვისტოში ოპოზციიის წარმომადგენლები მერაბიშვილს „პოლიპატიმრების“ საკითხთან დაკავშირებით შეხვდნენ, რის შემდეგაც გათავისუფლებული იქნა 4 პირი, რომელთაც ბრალდებები არ მოხსნიათ. 2009 წლის ოქტომბერში „კონსერვატიული პარტიის“ ერთ-ერთმა ლიდერმა, კახა კუკავამ განაცხადა რომ 2005-2009 წლებში პოლიტიკური ნიშნით 67 პატიმარი იქნა დაკავებული.<ref> ოპოზიციამ ”პოლიტპატიმართა” სია წარმოადგინა </ref>\n\n==== სანდრო გირგვლიანის საქმე ====\n2006 წელს მომხდარმა მოვლენათა ერთობლიობამ ეჭვქვეშ დააყენა მერაბიშვილის მმართველობა ახალ სამინისტროში. სანდრო გირგვლიანის მკვლელობის საქმე მერაბიშვილის თანამდებობიდან გადადგომის მოთხოვნისთვის ოპოზიციის მთავარი საბაბი იყო. ზოგიერთი პოლიტიკოსი და ადამიანთა უფლებების დამცველი ორგანიზაციის აქტივისტი მინისტრს ადანაშაულებდა მკვლელობის ფაქტების დამალვაში.\n\nსანდრო გირგვლიანი მკვდარი იპოვეს თბილისის გარეუბანში ინციდენტის შემდეგ, რომელსაც სამინისტროს მაღალჩინოსნები და ვანო მერაბიშვილის მეუღლე თაკო სალაყაია ესწრებოდნენ.\n\n===საქართველოს პრემიერ-მინისტრი===\n2012 წლის 30 ივნისს საქართველოს პრეზიდენტმა, მიხეილ სააკაშვილმა მერაბიშვილი პრემიერ-მინისტრობის კანდიდატად წარადგინა.<ref> სააკაშვილმა პრემიერ მინისტრის თანამდებობაზე ვანო მერაბიშვილი წარადგინა </ref>\n\n2012 წლის 4 ივლისს საქართველოს პარლამენტმა მერაბიშვილის მთავრობა 102 ხმით 7-ის წინააღმდე დაამტკიცა. <ref> განახლებული მთავრობა და მისი ახალი პროგრამა დამტკიცებულია </ref>\n\n2012 წლის 17 ივლისს მერაბიშვილი პრემიერ-მინისტრის რანგში პირველი ოფიციალური ვიზიტით აზერბაიჯანს ეწვია, სადაც პრეზიდენტ ილჰამ ალიევს შეხვდა.<ref> ვანო მერაბიშვილი ბაქოში ილჰამ ალიევს შეხვდა </reF>\n\nმერაბიშვილის პრემიერ-მინისტრობის პერიოდს უკავშირდება 2012 წლის აგვისტოში დაწყებული ლაფანყურის სპეცოპერაცია.\n\n===დაპატიმრება===\n2013 წლის 21 მაისს, ვანო მერაბიშვილი და ზურაბ ჭიაბერაშვილი, კახეთის გუბერნატორი და ჯანდაცვის ყოფილი მინისტრი, დაკავებული იქნენ 2012 წლის საარჩევნო კამპანიის დროს, სახელმწიფო ბიუჯეტის კუთვნილი 5.2 მილიონი ლარის პარტიული აქტივისტების დასაქმებისთვის გამოყენების ბრალდებით.<ref></ref>\n\n2013 წლის 17 თებერვალს, სასამართლომ მერაბიშვილს მიუსაჯა 5 წლით პატიმრობა უფლებამოსილების გადამეტებისთვის, ამომრჩეველთა მოსყიდვისთვის და სახელმწიფო სახსრების გაფლანგვისთვის.<ref></ref> 2016 წლის სექტემბერში, სასამართლომ მერაბიშვილს მიუსაჯა 6 წლითა და 9 თვით პატიმრობა პარლამენტის ოპოზიციონერი დეპუტატზე, ვალერი გელაშვილზე თავდასხმის ორგანიზებისთვის.<ref></ref>\n\n2013 წელს, საქართველოს მთავრობამ ოფიციალურად დაპატიჟა ეუთო-ს დემოკრატიული ინსტიტუტებისა და ადამიანის უფლებების ბიურო (OSCE/ODIHR) ყოფილი მაღალი თანამდებობის პირების სასამართლო პროცესების მონიტორინგისთვის. მონიტორინგის ჯგუფის განცხადებით, „ზემოთ მოყვანილი დაკვირვებებიდან გამომდინარე, რომელიც ეხებოდა სამართლიანი სასამართლოს უფლებების კონკრეტულ სირთულეებს - რაც ხშირად სისტემურ ხასიათს ატარებდა - გამოვლინდა, რომ სამართლიანი სასამართლოს უფლებების დაცვა ჩვენს მიერ ჩატარებული მონიტორინგის საქმეებში არ იყო სრულად უზრუნველყოფილი საქართველოს სისხლის სამართლის მართლმსაჯულების სისტემის მიერ.“ კონკრეტულად მერაბიშვილის საქმესთან დაკავშირებით, ანგარიშში აღნიშნულია, რომ „საქმეში, სადაც ბრალდებული, რომელიც გაასამართლეს სამსახურებრივი უფლებამოსილების გადამეტებაზე, სასამართლომ ვერ დაასახელა ბრალდებულის უფლებამოსილების ფარგლები და როგორ გადააჭარბა მან ამ ფარგლებს, გარდა იმისა, რომ შენიშნა რომ ბრალდებული არ იყო უფლებამოსილი ჩაედინა უკანონო ქმედება. იმისათვის რომ შეფასდეს გადაამეტა თუ არა ბრალდებულმა სამსახურებრივ მოვალეობას და როგორ, ჯერ უნდა მიეთითოს ამ უფლებამოსილების ფარგლები.“ შესაბამისად, სასამართლოს გადაწყვეტილების დასაბუთების მინიმალური სტანდარტიც კი არ იქნა დაცული.<ref></ref>\n\nწამებისა და არაადამიანური ან დამამცირებელი მოპყრობის ან დასჯის აღკვეთის ევროპული კომიტეტის (CPT) 2015 წლის ანგარიშში საქართველოს შესახებ აღნიშნულია, რომ მერაბიშვილის ამჟამინდელი საპატიმრო პირობები „შეიძლება ჩაითვალოს როგორც არაადამიანურ და დამამცირებელ მოპყრობასთან გათანაბრებული“.<ref></ref>\n\n2016 წლის 14 ივნისს, ევროპის ადამიანის უფლებათა სასამართლოს მეოთხე სექციამ საქმეზე მერაბიშვილი საქართველოს წინააღმდეგ დაადგინა, რომ მერაბიშვილის წინასწარი პატიმრობის გახანგრძლივებას „აკლდა დასაბუთება“ და გამოიყენებოდა „როგორც დამატებითი შესაძლებლობა მოეპოვებინათ ზეწოლის ბერკეტი სხვა, საქმესთან დაუკავშირებელი გამოძიებებისთვის“, რომლებიც მოიცავდა ყოფილი პრემიერ მინისტრის, ზურაბ ჟვანიას გარდაცვალებასა და ყოფილი პრეზიდენტის, მიხეილ სააკაშვილის ფინანსურ აქტივობებს. სასამართლოს მეოთხე სექციამ ერთხმად დაადგინა ყოფილ პრემიერ მინისტრთან მიმართებაში ევროპის ადამიანის უფლებათა კონვენციის 5§3-ის და 18-ე მუხლების დარღვევა.<ref></ref> 2016 წლის 27 ივნისს საქართველოს პრეზიდენტმა, გიორგი მარგველაშვილმა განაცხადა რომ ის მერაბიშვილის შეწყალებას არ აპირებდა.<ref> მარგველაშვილი: ‘ვანო მერაბიშვილის შეწყალებას მე არ ვაპირებ’ </ref>\n\nსაქართველოს ხელისუფლებამ აღნიშნული გადაწყვეტილება ევროპის ადამიანის უფლებათა სასამართლოს დიდ პალატაში გაასაჩივრა, მაგრამ 2017 წლის 28 ნოემბერს, დიდმა პალატამ ხმათა უმრავლესობით დაადგინა, რომ მერაბიშვილის წინასწარი დაკავება, რომელიც დასაწყისში დასაბუთებული იყო, გამოყენებული იქნა სხვა, დაუკავშირებელ საქმეებზე ინფორმაციის მისაღებად, მათ შორის ყოფილი პრეზიდენტის, მიხეილ სააკაშვილის წინააღმდეგ. ამგვარად, დიდმა პალატამ სრულად დაუჭირა მხარი მეოთხე სექციის გადაწყვეტილებას აღნიშნულ საქმეზე.<ref></ref> დიდი პალატის მიერ ამ გადაწყვეტილების მიღების დროისთვის, ევროპის ადამიანის უფლებათა სასამართლოს თითქმის 60 წლიანი ისტორიის განმავლობაში, ივანე მერაბიშვილის საქმე გახდა მხოლოდ მეშვიდე საქმე, რომელშიც 18-ე მუხლის დარღვევა დადგინდა სასამართლოს ერთ-ერთი სექციის მიერ და პირველი, დიდი პალატის მიერ. მერაბიშვილი იყო მესამე პოლიტიკოსი, რომელმაც აღნიშნული მუხლით მოიგო საქმე და პირველი საქართველოს ისტორიაში.\n\n2020 წლის 20 თებერვალს საქართველოს ყოფილი პრემიერ-მინისტრი 6-წლიანი და 9-თვიანი პატიმრობის შემდეგ პენიტეციურ დაწესებულებიდან, ე. წ. „მატროსოვის ციხიდან“ გათავისუფლდა.<ref></ref>\n\n== რესურსები ინტერნეტში ==\n* ოფიციალური გვერდი Facebook-ზე\n\n\n* ვანო მერაბიშვილის ბიოგრაფია ლენტაპედიაში (რუს)\n\n\n==სქოლიო==\n\n\n\n\n\n\n\n\n\n\n\nკატეგორია:დაბადებული 15 აპრილი\nკატეგორია:დაბადებული 1968\nკატეგორია:საქართველოს შინაგან საქმეთა მინისტრები‎\nკატეგორია:საქართველოს პრემიერ-მინისტრები\nკატეგორია:საქართველოს ეროვნული უშიშროების საბჭოს მდივნები\nკატეგორია:ადიგენის მუნიციპალიტეტში დაბადებულები\nკატეგორია:საქართველოს V მოწვევის პარლამენტის წევრები\nკატეგორია:საქართველოს ტექნიკური უნივერსიტეტის კურსდამთავრებულები (1992)\nი", "url": "https://ka.wikipedia.org/wiki/ვანო_მერაბიშვილი", "length": 9412}
{"id": "3429", "title": "ირაკლი ოქრუაშვილი", "text": "'''ირაკლი ოქრუაშვილი''' (დ. 6 ნოემბერი, 1973, ცხინვალი) — ქართველი პოლიტიკოსი. საქართველოს შინაგან საქმეთა მინისტრი (2004), თავდაცვის მინისტრი (2004-2006), ეკონომიკური განვითარების მინისტრი (2006).\n\n== ადრეული წლები ==\nირაკლი ოქრუაშვილი დაიბადა 1973 წლის 6 ნოემბერს ცხინვალში. წარმოშობით არის გორის მუნიციპალიტეტის სოფელ ტყვიავიდან.<ref></ref> 1995 წელს დაამთავრა ივანე ჯავახიშვილის სახელობის თბილისის სახელმწიფო უნივერსიტეტის საერთაშორისო სამართლის ფაკულტეტი, რის შემდეგაც, 2000 წლამდე, ეწეოდა საადვოკატო საქმიანობას.\n\n== პოლიტიკური კარიერა ==\nმინი|240პქ|მარცხნივ|ირაკლი ოქრუაშვილი\n2001 წელს დაინიშნა საქართველოს იუსტიციის მინისტრის, მიხეილ სააკაშვილის, მოადგილედ და ამ თანამდებობაზე 2002 წლამდე მუშაობდა.\n\nსაქართველოს 2003 წლის საპარლამენტო არჩევნებში დასახელებული იყო გორის მაჟორიტარობის კანდიდატად ერთიანი ნაციონალური მოძრაობიდან და გახდა გორის მაჟორიტარი დეპუტატი საქართველოს პარლამენტში. ირაკლი ოქრუაშვილი აქტიურად მონაწილეობდა 2003 წლის ნოემბერში მომხდარ ვარდების რევოლუციაში, რის შემდეგაც, 2 დეკემბერს, დაინიშნა შიდა ქართლის გუბერნატორად.<ref>ახალი გუბერნატორები დაინიშნენ. სივილ ჯორჯია, თბილისი / 2 დეკ.'03 / 16:02</ref> ამ თანამდებობაზე ოქრუაშვილი 2 თვე მუშაობდა, 2004 წლის 14 იანვარს კი ის საქართველოს გენერალურ პროკურორად დაინიშნა.<ref>სააკაშვილმა გენერალური პროკურორის პოსტზე ირაკლი ოქრუაშვილის კანდიდატურა დაასახელა. სივილ ჯორჯია, თბილისი / 12 იან.'04 / 18:30</ref><ref>პარლამენტმა ახალი გენერალური პროკურორი დაამტკიცა. სივილ ჯორჯია, თბილისი / 15 იან.'04 / 10:15</ref>\n\n2004 წლის 22 აპრილიდან  7 მაისამდე იყო საქართველოს მე-6 მოწვევის პარლამენტის წევრი (გორის მაჟორიტარი), საარჩევნო ბლოკი: „ნაციონალური მოძრაობა — დემოკრატები“. 2004 წლის 7 ივნისს შინაგან საქმეთა მინისტრად დაინიშნა,<ref>პარლამენტში მთავრობის ნდობის საკითხი განიხილება. სივილ ჯორჯია, თბილისი / 7 ივნ.'04 / 18:01</ref> 16 დეკემბერს კი თავდაცვის მინისტრის პოსტზე გადაინაცვლა.<ref>სახეცვლილ მთავრობას პარლამენტი დაამტკიცებს. სივილ ჯორჯია, თბილისი / 15 დეკ.'04 / 12:53</ref><ref>სააკაშვილმა თავდაცვის ახალი მინისტრი წარადგინა. სივილ ჯორჯია, თბილისი / 16 დეკ.'04 / 10:57</ref> ამ პერიოდში ვრცელდებოდა ხმები ოქრუაშვილის შესაძლო დაპირისპირებაზე თავის თანაგუნდელებთან, მათ შორის შინაგან საქმეთა მინისტრ ვანო მერაბიშვილთან. 2005 წელს კონტრაბანდის წინააღმდეგ ბრძოლის გაძლიერების საბაბით შიდა ქართლის რეგიონის პოლიციაში საკადრო ცვლილებები განხორციელდა, რაც ზოგიერთმა გამოცემამ ოქრუაშვილის გავლენის შესუსტებისაკენ მიმართულ კამპანიად ახსნა. თუმცა მთავრობის წევრებმა უარყვეს ეს მოსაზრება.<ref>ქართული პრესა შიდა ქართლის პოლიციაში საკადრო ცვლილებების მიზეზებზე წერს . სივილ ჯორჯია, თბილისი / 14 მარ.'05 / 18:11</ref><ref>მერაბიშვილი ოქრუაშვილთან დაპირისპირებას უარყოფს. სივილ ჯორჯია, თბილისი / 14 მარ.'05 / 19:06</ref> მოგვიანებით, 2005 წლის ივლისში, გაზეთ „რეზონანსთან“ ინტერვიუში, ირაკლი ოქრუაშვილი მის წინააღმდეგ აგორებულ ინტრიგებზე საუბრობდა.<ref>ოქრუაშვილი მის წინააღმდეგ \"ინტრიგებზე“ საუბრობს . სივილ ჯორჯია, თბილისი / 11 ივლ.'05 / 19:34</ref>\n\n2006 წლის 10 ნოემბერს, მთავრობაში ცვლილებების შედეგად, ირაკლი ოქრუაშვილმა თავდაცვის მინისტრის პოსტი დატოვა და ეკონომიკური განვითარების მინისტრი გახდა.<ref>მთავრობაში ცვლილებების შედეგად, ოქრუაშვილი თანამდებობას ტოვებს . სივილ ჯორჯია, თბილისი / 10 ნოე.'06 / 18:12</ref> პრეზიდენტ სააკაშვილის სიტყვებით, ეს გადაადგილება „განაპირობა იმ ფაქტმა, რომ რუსეთის მთავარი სამიზნე საქართველოს ეკონომიკაზე შეტევაა“. ზოგიერთმა ოპოზიციურმა ძალამ და პოლიტოლოგმა კი ოქრუაშვილის გადაყენება მის მიერ ცხინვალის რეგიონის ტერიტორიაზე კონტროლის აღდგენის ვადების თაობაზე კატეგორიულ განცხადებებს დაუკავშირა.<ref>ირაკლი ოქრუაშვილი თავდაცვის მინისტრის პოსტს ტოვებს. „რადიო თავისუფლება“. 11.11.2006</ref><ref>პრეზიდენტმა მთავრობაში საკადრო ცვლილებების მოტივები ახსნა . სივილ ჯორჯია, თბილისი / 10 ნოე.'06 / 22:15</ref> 1 კვირის შემდეგ, 17 ნოემბერს, ოქრუაშვილმა ეკონომიკური განვითარების მინისტრის თანამდებობა თავისი სურვილით დატოვა.<ref>გავრცელებული ინფორმაციით, ოქრუაშვილმა თანამდებობა დატოვა. სივილ ჯორჯია, თბილისი / 17 ნოე.'06 / 16:58</ref>\n\n2007 წლის 25 სექტემბერს ოქრუაშვილმა პრეზიდენტი სააკაშვილი ანტისახელმწიფოებრივ ქმედებებსა და მკვლელობების შეკვეთებში დაადანაშაულა.<ref>ოქრუაშვილი დუმილს პრეზიდენტზე შეტევით არღვევს. „სივილ ჯორჯია“. 25 სექ.'07</ref><ref>ექსპერტი ოქრუაშვილის ოპოზიციურ დებიუტს აფასებს. „სივილ ჯორჯია“. 27 სექ.'07</ref> 2 დღის შემდეგ ის მის მიერ შექმნილი პარტიის — „ერთიანი საქართველოსთვის“ ოფისში დააკავეს. ექს-მინისტრს თანამდებობის ბოროტად გამოყენებაში, ფულის გამოძალვასა და სამსახურეობრივ გულგრილობაში დასდეს ბრალი.<ref>ოქრუაშვილი დააპატიმრეს. „სივილ ჯორჯია“. 27 სექ.'07</ref>\n\nოქტომბერში მან უარყო სააკაშვილის წინააღმდეგ წაყენებული ბრალდებები და აღიარა დანაშაული,<ref>ოქრუაშვილი დანაშაულს აღიარებს და სააკაშვილის წინააღმდეგ ბრალდებებს უარყოფს. „სივილ ჯორჯია“. 8 ოქტ.'07</ref> რის შემდეგაც 2007 წელს იძულებით იქნა დეპორტირებული საქართველოდან და ცხოვრობდა საფრანგეთში, სადაც მიიღო პოლიტიკური თავშესაფარი. 2012 წლის 20 ნოემბერს დაბრუნდა საქართველოში და დაპატიმრებული იქნა, რის შემდეგაც გადაყვანილი იქნა გლდანის ციხეში.<ref>ირაკლი ოქრუაშვილი საქართველოში ჩამოვიდა. რუსთავი 2, 20.11.12 11:23</ref>\n\n2013 წელს ირაკლი ოქრუაშვილი სცნეს პოლიტიკურ დევნილად, სასამართლომ ყველა ბრალდება მოუხსნა და გაათავისუფლეს სასამართლოდან.\n\n==რესურსები ინტერნეტში==\n\n\n\n== სქოლიო ==\n\n\n\n\n\n\n\n\n\n\n\n\nკატეგორია:დაბადებული 6 ნოემბერი\nკატეგორია:დაბადებული 1973\nკატეგორია:ცხინვალში დაბადებულები\nკატეგორია:თბილისის სახელმწიფო უნივერსიტეტის კურსდამთავრებულები\nკატეგორია:საქართველოს შინაგან საქმეთა მინისტრები‎\nკატეგორია:საქართველოს თავდაცვის მინისტრები\nკატეგორია:საქართველოს VI მოწვევის პარლამენტის წევრები\nირაკლი", "url": "https://ka.wikipedia.org/wiki/ირაკლი_ოქრუაშვილი", "length": 5490}
{"id": "3431", "title": "ვალერი ჩეჩელაშვილი", "text": "'''ვალერი ჩეჩელაშვილი''' (დ. 17 მარტი, 1961, თბილისი) — ქართველი სახელმწიფო მოღვაწე და დიპლომატი, საქართველოს ფინანსთა მინისტრი 2005 წლის 17 თებერვლიდან 29 ივნისამდე, 2004-2005 წლებში საქართველოს საგანგებო და სრულუფლებიანი ელჩი რუსეთის ფედერაციაში.<ref></ref> ეკონომიკურ მეცნიერებათა კანდიდატი.\n\n==ბიოგრაფია==\nდაიბადა 1961 წლის 17 მარტს.<ref></ref> 1983 წელს დაამთავრა კიევის სახელმწიფო უნივერსიტეტის საერთაშორისო ურთიერთობათა და საერთაშორისო სამართლის ფაკულტეტი სპეციალობით — საერთაშორისო ეკონომიკური ურთიერთობები.<ref name=\"newposts\"/>\n\n1978 წლის აპრილიდან 1987 წლის აგვისტომდე იყო საქართველოს მსუბუქი მრეწველობის სამინისტროს მთავარი ინჟინერი; 1987–1989 წლებში საქართველოს სახელმწიფო გაერთიანება „საქკურორტის“ განყოფილების გამგის მოადგილე; 1989–1994 წლებში მუშაობდა საქართველოს საგარეო საქმეთა სამინისტროში ჯერ პირველ მდივნად, ხოლო შემდეგ ამავე სამინისტროს საგარეო ეკონომიკური ურთიერთობების მთავარი სამმართველოს უფროსის მოადგილედ, პირველ მოადგილედ, სამმართველოს უფროსად, საგარეო ეკონომიკური ურთიერთობების დეპარტამენტის დირექტორად.\n\n1994 წლის 22 აგვისტოდან ჩეჩელაშვილს მინიჭებული აქვს საგანგებო და სრულუფლებიანი ელჩის დიპლომატიური რანგი.\n\n1994–1998 წლებში იყო საქართველოს საგანგებო და სრულუფლებიანი ელჩი უკრაინაში,<ref></ref> 1996-1998 წლებში კი მოლდოვისს რესპუბლიკაში.<ref></ref> 1998 წელს დაინიშნა საქართველოს საგარეო საქმეთა მინისტრის მოადგილედ; 2000 წლის აპრილიდან 2004 წლის აგვისტომდე მუშაობდა შავი ზღვის ეკონომიკური თანამშრომლობის ორგანიზაციის (BSEC) გენერალურ მდივნად, ამავე დროს იყო საქართველოს საგარეო საქმეთა სამინისტროს საკადრო რეზერვში.\n\n2004 წლის აგვისტოდან 2005 წლის თებერვალამდე იყო საქართველოს საგანგებო და სრულუფლებიანი ელჩი რუსეთის ფედერაციაში; 2005 თებერვალში დაინიშნა საქართველოს ფინანსთა მინისტრად; 2005–2007 წლებში იკავებდა საქართველოს საგარეო საქმეთა მინისტრის პირველი მოადგილის პოსტს, ხოლო 2007–2015 წლებში დემოკრატიისა და ეკონომიკური განვითარების ორგანიზაციის (GUAM) გენერალური მდივანის თანამდებობას.<ref></ref>\n\n2016 წელს შეუერთდა საქართველოს „თავისუფალი დემოკრატების“ პოლიტიკურ პარტიას.<ref name=\"newposts\"></ref>\n\n==რესურსები ინტერნეტში==\n\n\n==სქოლიო==\n\n\n\nკატეგორია:დაბადებული 1961\nკატეგორია:დაბადებული 17 მარტი\nკატეგორია:ქართველი დიპლომატები\nკატეგორია:საქართველოს ფინანსთა მინისტრები\nკატეგორია:თბილისში დაბადებულები\nვ", "url": "https://ka.wikipedia.org/wiki/ვალერი_ჩეჩელაშვილი", "length": 2246}
{"id": "3434", "title": "ბაგრატ IV (საქართველოს მეფე)", "text": "'''ბაგრატ IV''' (დ. 1018 ან 1020  ―  გ. 24 ნოემბერი. 1072) — საქართველოს მეფე 1027-დან, გიორგი I-ისა და დედოფალ მარიამის უფროსი შვილი.\n\n== ცხოვრება ==\n1022-1025 წლებში მძევლად იყო კონსტანტინოპოლში. ბაგრატ IV-ის და მისი სამეფო კარის უმთავრესი ამოცანა იყო სახელმწიფოს დაცვა ბიზანტიისა და თურქ-სელჩუკი დამპყრობლებისაგან, ცენტრალიზაციის მოწინააღმდეგე დიდგვაროვან აზნაურთა წინააღმდეგობის დაძლევა და საქართველოს ერთიანი სამეფოს ფარგლებს გარეთ დარჩენილი ქართული მიწა-წყლის შემოერთება. მცირეწლოვანი ბაგრატ IV-ის გამეფებისთანავე ბიზანტიის იმპერატორმა კონსტანტინე VIII-მ დაარღვია 1022 წელს დადებული ზავი და საქართველოში ჯარი გამოგზავნა. მტერმა გაძარცვა და ააოხრა სამხრეთ საქართველო. ტაოს მსხვილ ფეოდალთა ნაწილი ვაჩე კარიჭისძისა და ეპისკოპოს იოანე ბანელის მეთაურობით მტრის მხარეზე გადავიდა. ბიზანტიელებმა ვერ შეძლეს კლდეკარის ციხესიმაგრის აღება. შავშეთ-კლარჯეთში თავდაცვის ორგანიზაციას სათავეში ჩაუდგნენ ეპისკოპოსები საბა მტბევარი და ეზრა ანჩელი და მტერს ამ მხარის დაპყრობის საშუალება არ მისცეს. ამის შემდეგ ბიზანტიელებმა ტაქტიკა შეცვალეს: მათ საქართველოში გამოგზავნეს დემეტრე უფლისწული (გურგენ არტანჯულის ძე), რომელიც ბაგრატ III-ის დროს ბიზანტიაში გაიქცა. დემეტრეს პოლიტიკურ ასპარეზზე გამოყვანით ბიზანტია ცდილობდა დაემტკიცებინა, რომ ის საქართველოს დასაპყრობად კი არ მოდიოდა, არამედ ბაგრატ III-ის მიერ უკანონოდ დაჩაგრული ბატონიშვილის უფლებათა დასაცავად იბრძოდა. მტრის ამ ტაქტიკას წარმატებაც მოჰყვა: მწარმოებელი საზოგადოების ერთი ნაწილი, რომელიც თავისი მდგომარეობის გაუმჯობესების იმედებს ახალ მეფეს უკავშირებდა, საკუთარი ფეოდალების წინააღმდეგ აჯანყდა და დემეტრესა და ბიზანტიელებს მიემხრო. დაპყრობელთა წინააღმდეგ ბრძოლა კლასობრივი ბრძოლით გართულდა. ამ კრიტიკულ მომენტში კონსტანტინე III გარდაიცვალა და ბიზანტირლებმა ჯარი საქართველოდან გაიწვიეს.\n\nბიზანტიასთან ომში დასუსტებულ საქართველოს ბრძოლის გაგრძელება არ შეეძლო, თვით ბიზანტიაც აღმოსავლეთში მტრების მოწოლის გამო საქართველოსთან ურთიერთობის გაუმჯობესებას ესწრაფოდა. ასეთ პირობებში მარიამ დედოფლის ინიციატივით 1029/1030 ბიზანტიასთან ზავი დაიდო. იმპერატორმა რომანოზ III-მ ბაგრატ IV-ს ცოლად მიათხოვა თავისი ძმის ბასილის ასული ელენე და მიანიჭა კურაპალატობის პატივი. ეს პოლიტიკური კავშირი ორი ქვეყნის კეთილმეზობლური ურთიერთობის საფუძველი უნდა გამხდარიყო, მაგრამ დედოფალი ელენე მალე გარდაიცვალა ქუთაისში, ბაგრატ IV-მ ცოლად შეირთო ოსთა მეფის ასული ბორენა. მალე დაიწყო ახალი შინაომი. რეაქციონერმა ფეოდალებმა ბაგრატ IV-ს აუმხედრეს მისი ნახევარძმა დემეტრე უფლისწული (გიორგი I-ისა და ალდე დედოფლის შვილი), რომელიც ანაკოფიაში (აფხაზეთი) ცხოვრობდა. დემეტრეს გამეფების ცდა მარცხით დაამთავრა. დედა-შვილმა 1032 ანაკოფია ბიზანტიელებს გადასცეს. დემეტრე კონსტანტინოპოლში გაიქცა.\n\n30-იან წლებში დაიწყო ბრძოლა თბილისის საამიროს შემოერთებისათვის. 1032 კლდეკარის ერისთავმა. ლიპარიტ ლიპარიტის ძე ბაღვაშსა და ქართლის ერისთავმა ივანე აბაზესძემ თბილისის ამირა ჯაფარი შეიპყრეს, მაგრამ იმის შიშით, რომ თბილისს ლიპარიტი დაეუფლებოდა, ბაგრატ IV-მ ამირა გაათავისუფლა. 1038/1040 ბაგრატ IV-მ წარმატებით შეუტია თბილისის საამიროს, ამირა ჯაფარი უკვე გასაქცევად ემზადებოდა, მაგრამ სომხეთსა და აზერბაიჯანში თურქ-სელჩუკების შემოჭრის გამო, აგრეთვე ლიპარიტის მოწინააღმდეგე დიდგვარიანთა რჩევით, ბაგრატ IV ამირას დაეზავა. ეს იქცა საბაბად ლიპარიტსა და ბაგრატ IV-ს შორის განხეთქილებისა და ბრძოლისა, რომელმაც თითქმის ორი ათეული წელი გასტანა.\n\n1045 ბიზანტიელთა აგრესიით შეწუხებულმა ანისის თავკაცებმა ქალაქი ბაგრატ IV-ს გადასცეს (ბაგრატ IV-ის დედა მარიამი ვასპურაკანის უკანასკნელი მეფის სენექერიმ არწრუნის ასული იყო). ბაგრატ IV-მ და მარიამმა ანისის გამგებლად არტანუჯის ერისთავი  აბუსერ აბუსერისძე დანიშნეს. იმავე წელს ბაგრატ IV-მ დაიწყო ბრძოლა ბიზანტიასთან ანაკოფის დასაბრუნებლად და ხუფათის შემოსაერთებლად. ამ ბრძოლის გადამწყვეტ მომენტში ბაგრატ IV-ის  თბილისის  გამგებლების დელეგაციამ ქალაქის ჩაბარების წინადადებით მიმართა. ბაგრატ IV-მ ანაკოფიისა და ხუფათისთვის ბრძოლის მეთაურობა თავის სარდლებს ჩააბარა, თვითონ სასწრაფოდ ქართლში გადმოვიდა, თბილისში შევიდა და ქალაქში მოხელეები განაწესა. მეფეს წინააღმდეგობა გაუწია თბილისის გარეუბანმა ისანმა, რომლის აღება შეუძლებელი გახდა. ამ დროს ლიპარიტ IV ბაღვაშის დახმარებით ანისს ბიზანტიელები დაეუფლნენ. 1046 ლიპარიტმა მოიშველია ბიზანტიელთა ლაშქარი, დაუკავშირდა კახეთის სამეფოს, ტაშირ-ძორაგეთის სომეხთა მეფეს და ქართლში შემოიჭრა. მას თან მოჰყავდა დემეტრე გიორგის ძე. ბაგრატ IV იძულებული გახდა თბილისისათვის თავი დაენებებინა და მტერს ჯავახეთში შეხვდა. გადამწყვეტი ბრძოლის წინ დემეტრე გარდაიცვალა. ბრძოლა ბაგრატის მარცხით დასრულდა. ლიპარიტმა ხელთ იგდო არტანუჯის ციხე. \nმინი|ბაგრატ IV-ის მონეტა, მოჭრილი 1060-1072 წლებში. \nმინი|[[ბიზანტიის იმპერია|ბიზანტია]] და [[საქართველოს სამეფო|საქართველო]] [[1045]] წ.\nბაგრატ IV დასავლეთ საქართველოში გაიხიზნა. თურქ-სელჩუკების მიერ ლიპარიტის დატყვევების (1048) შემდეგ ბაგრატ IV კვლავ გაძლიერდა, აიღო უფლისციხე, შეიპყრო ლიპარიტის შვილები ივანე და ნიანია, რომელთაგან პირველი გაათავისუფლა, ხოლო მეორე მძევლად დაიტოვა. თბილელმა ბერებმა ბაგრატ IV-ს კვლავ გადასცეს თბილისი, მაგრამ 1051, როცა ლიპარიტი ტყვეობიდან დაბრუნდა და ბიზანტიელთა ლაშქრით ისევ ბრძოლა განაახლდა ბაგრატ IV-ის წინააღმდეგ, თბილისის შემოერთების ეს ცდაც ჩაიშალა. ლიპარიტი თითქმის მთელ აღმოსავლეთ საქართველოში გაბატონდა. ბაგრატ IV-მ თავისი მცირეწლოვანი შვილი გიორგი ქუთაისში დასავლეთ საქართველოს მეფედ დატოვა, თვითონ კონსტანტინოპოლში წავიდა (1052) და იმპერატორს ლიპერიტთან შერიგების შუამდგომლობა თხოვა. იმპერატორმა ლიპარიტის მცდელობით ბაგრატ IV სამ წელიწადს თავისთან გააჩერა. ამ ხნის განმავლობაში საქართველოს ფაქტობრივი გამგებელი ლიპარიტი იყო. მან გიორგი ბაგრატის ძე იმერეთიდან ქართლში გადაიყვანა, რუისში მეფედ აკურთხა და თავი მის აღმზრდელად გამოაცხადა. ბოლოს იმპერატორის შუამდგომლობით ბაგრატ IV და ლიპარიტ IV დაზავდნენ. 1056 ბაგრატ IV სამშობლოში დაბრუნდა. ბაგრატ IV-მ ლიპარიტი ბიზანტიაში გააძევა და მის სამფლობელოს დაეუფლა. ამ დროიდან მან განამტკიცა თავისი ხელისუფლება, ხელთ იგდო კახეთ-ჰერეთის უდიდესი ნაწილიც და შეძლო მისი მოწინააღმდეგე დიდგვარიან აბაზასძეთა დამარცხებაც.\n\nXI საუკუნის 60-იანი წლების დასაწყისში თურქ-სელჩუკების აგრესიის გაძლიერებასთან დაკავშირებით ბიზანტია იძულებული გახდა საქართველოსთან დაახლოების გზას დასდგომოდა. საერთო მტრის წინააღმდეგ ბრძოლის ინტერესები ბაგრატ IV-საც ამისკენ უბიძგებდა. სულთან ალფ-არსლანის პირველი ლაშქრობის შემდეგ ბაგრატ IV-მ თავისი ასული მართა 1065 წელს იმპერატორ კონსტანტინე X დუკას (1059-1067) შვილს მიხეილს მიათხოვა. გაძლიერებულმა ბაგრატ IV-მ სომხეთის მეფეს სამშვილდე წაართვა და 1067-1068 დაიწყო ბრძოლა კახეთის შემოსაერთებლად, მაგრამ 1068 ალფ-არსლანი მეორედ შემოესია საქართველოს და კახეთის შემოერთების ეს ცდა მარცხით დამთავრდა. სულტანმა თავის მიზანს მაინც ვერ მიაღწია - ბაგრატ IV-მ უარი განაცხადა სულთნის მოხარკეობაზე. სულთანი საქართველოს გაეცალა, მაგრამ თბილისი და რუსთავი განძის (განჯა) ამირა ფადლონს გადასცა. ბაგრატ IV-მ სასტიკად დაამარცხა ქართლში შემოსული ფადლონი, აიღო თბილისი და საგამგეოდ გადასცა ამირათა შთამომავალს, რომელსაც დააკისრა ყოველწლიური ხარკი - 44 ათასი დრაჰკანი. ამრიგად, თბილისის საამირო საქართველოს მეფის ვასალი გახდა. ფადლონი კვლავ შემოესია საქართველოს. ბაგრატ IV-მ თავისი ცოლისძმა ოსთა მეფე დორღოლელი დაიხმარა. უფლისწულ გიორგის მეთაურობით ქართველ-ოსთა ლაშქარმა განძა მოარბია.\n\nბაგრატ IV-მ შეძლო საქართველოს დამოუკიდებლობის დაცვა და დიდგვარიან ფეოდალთა წინააღმდეგობის დაძლევა. მის დროს მომზადდა ნიადაგი თბილისის საამიროსა და კახეთ-ჰერეთის შემოერთებისათვის. ბაგრატ IV დიდ ყურადღებას აქცევდა კულტურისა და სწავლა-აღზრდის საქმეს, მისი მოწვევით 1060-1065 საქართველოში ჩამოვიდა გიორგი მთაწმიდელი, რომელმაც ნაყოფიერი მოღვაწეობა გაშალა, არსებობს მოსაზრება, რომ ბაგრატ IV-ს ეკუთვნის კანონები, რომლებიც ბაგრატ კურაპალატის სამართლის სახელწოდებითაა ცნობილი. ბაგრატ IV გარდაიცვალა ქართლში. ანდერძის თანახმად დაასაფლავეს ჭყონდიდში.\n\n== ლიტერატურა ==\n\n\n\n\n\n\n\nკატეგორია:საქართველოს მეფეები\nკატეგორია:გარდაცვლილი 24 ნოემბერი\nკატეგორია:გარდაცვლილი 1072\nკატეგორია:საქართველოს სამეფოს ბაგრატიონები\nკატეგორია:ქართველი კურაპალატები\nკატეგორია:XI საუკუნის ქართველები", "url": "https://ka.wikipedia.org/wiki/ბაგრატ_IV_(საქართველოს_მეფე)", "length": 7728}
{"id": "3435", "title": "მიხეილ თამარაშვილი", "text": "'''მიხეილ თამარაშვილი''' , ერისკაცობაში ''ალექსანდრე პეტრეს ძე თამარაშვილი'' (იტალიაში ცნობილი იყო, როგორც '''მიქელ თამარათი''') (დ. სექტემბერი, 1858, ახალციხე — გ. 16 სექტემბერი, 1911, სოფ. სანტა-მარინელა, იტალია) — ქართველი მეცნიერი და საზოგადო მოღვაწე, რომის კათოლიკური ეკლესიის აბატი, თეოლოგიის დოქტორი, პროფესორი.\n\n== წარმომავლობა ==\nთამარაშვილების (ასევე – თამარაძეები) სამკვიდრო თავიდანვე მესხეთი ყოფილა. გადმოცემით, რაბათელი თამარაშვილები ჯავახეთის სოფელ თოკიდან, თამარაძეების გვარიდან გამოსულან და ახალციხის რაბათში დასახლებულან, სადაც კათოლიკე მისიონერებს ისინი კათოლიკურ სარწმუნოებაზე მოუქცევიათ.\n\nმიხეილ თამარაშვილის პაპის მამა სოლომონი, ისევე როგორც მისი წინაპრები, საღვინე რუმბების მოკუპრვა–დამზადებით ირჩენდა თავს. XVIII საუკუნეში სამცხე-ჯავახეთის მოსახლეობის მასიური გამაჰმადიანების გამო მხარეში მეღვინეობა დაეცა, შედეგად რუმბების საჭიროებამაც იკლო. მხარის სხვა ვაჭარ–ხელოსანთა ჯგუფთან ერთად სოლომონ თამარაშვილი იმერეთის მეფე სოლომონ II-ს ეახლა და იმერეთში ვაჭრობის უფლება მოიპოვა. ამის შემდეგ სოლომონი ახალციხეში დამზადებულ ტიკებს ბაღდათის ბაზარზე ყიდდა.\n\nწინაპრების საქმიანობას აგრძელებდა მიხეილის მამაც, პეტრე თამარაშვილი. მისი დამზადებული რუმბები, ძირითადად, დასავლეთ საქართველოში იყიდებოდა. ამიტომ მას ქუთაისში ბინაც კი შეუძენია და მთელი ოჯახით გადასახლებაც კი დააპირა, მაგრამ საბოლოოდ, ახალციხეში მშობლიური სახლი ვერ მიუტოვებია.\n\nმიხელის დედა გაიანე ბათმანაშვილი სოფ. არლიდან იყო. იგი ქართული წერა-კითხვის შენანიშნავი მცოდნე ყოფილა, ზეპირად სცოდნია ხალხური ვეფხისტყაოსანი და კატეხიზმო, შვილებს საქართველოს და ქართული ენის სიყვარულით ზრდიდა.\n\n==ბიოგრაფია==\n===ადრეული წლები ===\nდაიბადა 1858 წელს ახალციხეში, რაბათის უბანში, ქართველ კათოლიკეთა მრავალშვილიან ოჯახში. მის მშობლებს 10 შვილი ჰყავდათ, ორი ქალიშვილი და რვა ვაჟი, რომელთაგან ალექსანდრე (შემდგომში – მიხეილი) მეცხრე ყოფილა. დაწყებითი სასულიერო განათლება მ. თამარაშვილმა მიიღო ახალციხეში, „ქვემო ეკლესიის“ სამრევლო სკოლაში, სადაც მას მეურვეობდა პედაგოგი ივანე გვარამაძე.\n\n14 წლის იყო მიხეილი, როდესაც მამა გარდაეცვალა. უმამოდ დარჩენილი გაჭირვებული ოჯახის დასახმარებლად მან სწავლას თავი მიანება და ხარაზს მიებარა ხელობის შესასწავლად. 1874 წელს მიხეილი და მისი ძმა გრიგოლი საცხოვრებლად ქუთაისში, თავის ძმასთან, სოლომონთან გადავიდნენ. მიხეილი ქუთაისში ძმის დუქანში წუღებს კერავდა. თავისუფალ დროს ქუთაისის კათოლიკეთა ეკლესიაში დადიოდა და ასომთავრულ და ხუცურ დამწერლობას სწავლობდა. 1876 წელს ძმები ქუთაისიდან ხაშურში გადავიდნენ საცხოვრებლად და იქ ფეხსაცმლის სახელოსნო გახსნეს, მცირე თანხა დააგროვეს და მშობლიურ ახალციხეში დაბრუნდნენ.\n\n=== განათლება და სასულიერო კარიერა ===\nახალციხეში დაბრუნებული თამარაშვილი ივანე გვარამაძის რჩევით, 1878 წელს სტამბოლში გაემგზავრა პეტრე ხარისჭირაშვილის მიერ დაარსებულ ქართველ კათოლიკეთა ფერიქოის ეკლესიის სამრევლო სასწავლებელში. თამარაშვილი სტამბოლში აღიკვეცა ბერად. სწავლობდა ქართულს, ლათინურსა და ფრანგულ ენებს. იქიდან ქართველ კათოლიკეთა ძმობის დაფინანსებით გაემგზავრა ესპანეთში, სადაც სასულიერო სემინარიაში დაჰყო სამი წელიწადი. შემდეგ დაბრუნდა სტამბოლში, სადაც მღვდლად ეკურთხა. სტამბოლიდან იგი გაემგზავრა პარიზში, სადაც 1888 წელს დაამთავრა წმინდა ლაზარეს სასულიერო სასწავლებელი, გაეცნო პარიზის სამეცნიერო ცხოვრებას, მუშაობდა წიგნსაცავებში, არქივებსა და მუზეუმებში.\n\n===სამეცნიერო და პედაგოგიური მოღვაწეობა===\n1888 წელს მიხეილ თამარაშვილი ისევ სტამბოლში ჩავიდა, მალე კი თბილისში, სადაც კათოლიკეთა მიძინების ტაძრის მღვდლად იქნა გამწესებული. მისი პროქართული ქადაგებები მიუღებელი იყო თბილისის  კათოლიკური უწყების ხელმძღვანელი პრელატი ორლოვსკისთვის. თამარაშვილი იძულებული გახდა თბილისიდან ახალციხეში გადასულიყო, მალე კი ქვეყნიდან წავიდა. 1889 წელს თამარაშვილი კვლავ ჩავიდა სტამბოლში. 1891 წელს ერთ-ერთ ფრანგულ გაზეთში გამოაქვეყნა ვრცელი წერილი ქართველ კათოლიკეთა შევიწროების შესახებ. 1891 წელს იგი გაემგზავრა რომში და სწავლა განაგრძო სასულიერო აკადემიაში, რომელიც წარმატებით დაამთავრა 1894 წელს და ღვთისმეტყველების დოქტორის წოდება მოიპოვა. მალე დაინიშნა ამავე აკადემიის პროფესორად. ამ ხნის განმავლობაში აქვეყნებდა წერილებს საქართველოს ისტორიის საკითხებზე, ვატიკანის, საფრანგეთის, იტალიის, თურქეთის, ალექსანდრიის, მოსკოვისა და ლონდონის არქივებში თამარაშვილმა გამოავლინა საქართველოს ისტორიის ამსახველი დიდძალი დოკუმენტური მასალა. აქედან თამარაშვილმა მოასწრო საქართველო-ევროპის ურთიერთობის და, კერძოდ, საქართველოში კათოლიკური სარწმუნოების გავრცელებასთან დაკავშირებული მასალების დამუშავება და გამოცემა „ისტორია კათოლიკობისა ქართველთა შორის“ (1902, თბილისი), „პასუხად სომხის მწერლებს, რომელნიც უარყოფენ ქართველთა კათოლიკობას“ (თბ., 1904), ხოლო მისმა წიგნმა „საქართველოს ეკლესიის ისტორია“ (1910, რომი; 1995, თბილისი) ფრანგულ ენაზე დიდი გამოხმაურება პოვა ევროპის სამეცნიერო წრეებში. ამ გამოცემას ვატიკანის სპეციალური პრემია მიენიჭა. ორივე მონოგრაფია, რომლებიც შედგება ევროპის არქივებში ავტორის მიერ მოძიებული და ზედმიწევნით შესწავლილი უაღრესად საყურადღებო პირველწყაროებისგან, დღემდე წარმოადგენს სამაგიდო წიგნებს მკვლევართათვის.\n\nთამარაშვილმა აღმოაჩინა სიცილიაში კრისტოფორო დე კასტელის სურათების ალბომი, მას დიდი წვლილი მიუძღვის სულხან-საბა ორბელიანის ევროპაში მოგზაურობის შესახებ მასალების მოძიებაში. თამარაშვილმა ერთ-ერთმა პირველმა აზიარა ევროპელი მკითხველი საქართველოს ისტორიასა და კულტურას.\n\n== გარდაცვალება ==\n1911 წლის 16 სექტემბერს იტალიის სოფელ სანტა-მარინელასთან სახელოვანი მეცნიერი დაიღუპა სხვისი სიცოცხლის გადარჩენის მცდელობისას, 53 წლის ასაკში. დაკრძალულ იქნა 18 სექტემბერს სანტა-მარინელას ეკლესიაში, თუმცა დღემდე უცნობი მიზეზების გამო, მალევე მისი ცხედარი ქ. ჩივიტავეკიას წმინდა მარინის პანსიონში გადაასვენეს. 1978 წელს იტალიის ქ. ჩივიტავეკიადან მიხეილ თამარაშვილის ნეშტი გადმოსვენებულ იქნა თბილისში, დაკრძალეს საზოგადო მოღვაწეთა დიდუბის პანთეონში.\n\nთამარაშვილის მეცნიერული მემკვიდრეობის დიდი ნაწილი ხელნაწერთა ეროვნულ ცენტრში ინახება.\n\n==ნაშრომები==\n*\n*\n\n==ლიტერატურა==\n* ''ბაბუნაშვილი ზ., ნოზაძე თ.'', „მამულიშვილთა სავანე“, გვ. 164, თბ., 1994\n* ''ლომსაძე შ.'', „მიხეილ თამარაშვილი და ქართველი კათოლიკენი“, თბ., „საბჭოთა საქართველო“, 1984\n*\n* \n\n== რესურსები ინტერნეტში ==\n* გაზეთ „კვირის პალიტრის“ სტატია – ქართველი მეცნიერი და ბერი. ზუსტად 100 წლის წინ მიხეილ თამარაშვილი დაიღუპა...\n*ფიქრები მიხეილ თამარაშვილზე ჟუჟუნა ფეიქრიშვილი\n\n== სქოლიო ==\n\n\n\nკატეგორია:დაბადებული 1858\nკატეგორია:გარდაცვლილი 16 სექტემბერი\nკატეგორია:გარდაცვლილი 1911\nკატეგორია:დიდუბის პანთეონში დაკრძალულები\nკატეგორია:ქართველი თეოლოგები\nკატეგორია:ქართველი საეკლესიო მოღვაწეები\nკატეგორია:რომის კათოლიკური ეკლესიის რელიგიური მოღვაწეები\nკატეგორია:საქართველოს საისტორიო და საეთნოგრაფიო საზოგადოების წევრები\nკატეგორია:ქართველი კათოლიკეები", "url": "https://ka.wikipedia.org/wiki/მიხეილ_თამარაშვილი", "length": 6416}
{"id": "3436", "title": "მიხეილ თარხნიშვილი", "text": "'''მიხეილ თარხნიშვილი''' (დ. 12 იანვარი, 1897, ახალციხე — გ. 15 ოქტომბერი, 1958, რომი) — ქართველი თეოლოგი, კათოლიკე სასულიერო პირი, საქართველოს ეკლესიის ისტორიისა და საეკლესიო ლიტერატურის მკვლევარი.\n\n==ბიოგრაფია==\nმიხეილ თარხნიშვილი დაიბადა ახალციხელი კათოლიკეების, სტეფანე თარხნიშვილისა და სალომე სეფიძის ოჯახში. ოჯახი ჯერ სოფელ ხიზაბავრაში, ხოლო 1911 წლიდან კი სკრაში დასახლდა. თარხნიშვილმა დაწყებითი სამწლიანი განათლება სკრას სახალხო სკოლაში მიიღო. 1913 წლის სექტემბერში ქართველმა კათოლიკე ბერებმა სტამბოლში არსებულ ფერი-ქოას სამონასტრო სკოლაში სასწავლებლად წაიყვანეს. სტამბოლში თარხნიშვილი 4 წლის განმავლობაში სწავლობდა. 1917 წლის 12 თებერვალს თარხნიშვილი ქალაქ ეტალში (სამხრეთ ბაიერნი, გარმიშ-პარტენკირხენთან) ბენედიქტინელთა სააბატოში იქნა გაგზავნილი სწავლის გასაგრძელებლად. თარხნიშვილი კარგად სწავლობდა, განსაკუთრებულ წარმატებას მიაღწია გერმანულ ენაში. გერმანიაში ქართველ სტუდენტთა მფარველი იყო ჰუგო გაიზერი.\n\n1919 წლის სექტემბერში მცირე ხნით იმყოფებოდა თბილისში, რაც სამშობლოში მისი უკანასკნელი ვიზიტი აღმოჩნდა. 1919 წლის დეკემბერში დაბრუნდა კვლავ სტამბოლში. იქ შევიდა კაპუცინების კოლეჯში, რომელიც 1923 წელს დაამთავრა. 1923 წლის სექტემბრიდან 124 წლის ივლისამდე სწავლობდა ქართულ მონასტერში ფილოსოფიას პეტრე ტატალაშვილთან. 1924 წლის ოქტომბერში სამ სხვა სტუდენტთან ერეთად, რომელთა შორის იყო შიო ბათმანიშვილიც, გაემგზავრა ვენაში, სადაც გაიარა წმ. გაბრიელის საღვთო სიტყვის საზოგადოებაში ფილოლოგიისა და ფილოსოფიის კურსი. 1925 წლის სექტემბერში შეუდგა თეოლოგიის შესწავლას, რასაც სწავლობდა 1928 წლის ზაფხულამდე. სტამბოლში დაბრუნებაზე უარი განაცხადა, ამიტომ გაგზავნეს რომში, სადაც ჯერ ბერძნული კოლეჯის თავისუფალი მსმენელი იყო, ხოლო 1930–1933 წლებში სწავლობდა რომის აღმოსავლეთის პონტიფიკალური ინსტიტუტში, რომელიც 1933 წლის 7 დეკემბერს თეოლოგიის დოქტორის ხარისხით დაასრულა. სადისერტაციო ნაშრომი დაიცვა თემაზე „თეატინელთა სამოციქულო ღვაწლი საქართველოში მეჩვიდმეტე საუკუნეში“.\n\nმიხეილ თარხნიშვილი 1931 წლის 6 აგვისტოს რომის მახლობლად, გროტაფერატაში აკურთხეს მღვდლად. 1934–1936 წლებში მიხეილ თარხნიშვილი სასულიერო მოღვაწეობას ეწეოდა ქართველ კათოლიკე ემიგრანტთა შორის ბელგიაში, გერმანიასა და საფრანგეთში. 1936–1942 წლებში იმყოფებოდა ბენედიქტინელ ბერებთან ბაიერნში, ჯერ დეგენდორფში, შემდეგ მეტენში. 1942 წლიდან სიცოცხლის ბოლომდე დარჩა რომში.\n\nმიხეილ თარხნიშვილის სამეცნიერო დამსახურებებიდან განსაკუთრებით აღსანიშნავია ქართული ლიტურგიული ტექსტების დამუშავება და გამოცემა, იტალიის წიგნთსაცავებში დაცული ქართული წყაროების აღმოჩენა და გამოქვეყნება, ძველი ქართული ლიტერატურის ძეგლების თარგმა და გამოქვეყნება. განსაკუთრებით გამოსაყოფია მისი გამოკვლევა პალესტინაში V საუკუნის სამონასტრო კომპლექსის ქართული წარწერების შესახებ, რომელიც იტალიელმა არქეოლოგმა ვირჯილიო კორბომ აღმოაჩინა და მიხეილ თარხნიშვილი მიიწვია.\n\n1955 წელს მოწაფესთან,  იულიუს ასფალგთან ერთად გამოსცა კორნელი კეკელიძის „ქართული ლიტერატურის ისტორიის“ I ტომი. ამავე წელს გამოაქვეყნა ეგვიპტეში, თებეს ნეკროლოგი აღმოჩენილი ქართული წარწერები, შეადგინა ქართულ-ფრანგული ლექსიკონი და სხვა. იულიუს ასფალგმა შეადგინა მიხეილ თარხნიშვილის ბიოგრაფია და მისი შრომების ბიბლიოგრაფია.\n\n==ლიერატურა==\n\n*\n\n==რესურსები ინტერნეტში==\n\n\n\n\nკატეგორია:დაბადებული 12 იანვარი\nკატეგორია:დაბადებული 1897\nკატეგორია:ახალციხეში დაბადებულები\nკატეგორია:გარდაცვლილი 15 ოქტომბერი\nკატეგორია:გარდაცვლილი 1958\nკატეგორია:დაავადებებით გარდაცვლილები\nკატეგორია:ქართველი კათოლიკეები\nკატეგორია:რომის კათოლიკური ეკლესიის რელიგიური მოღვაწეები\nკატეგორია:ქართველი საეკლესიო მოღვაწეები\nკატეგორია:ქართველი თეოლოგები", "url": "https://ka.wikipedia.org/wiki/მიხეილ_თარხნიშვილი", "length": 3412}
{"id": "3437", "title": "გიორგი ბარამიძე", "text": "'''გიორგი ბარამიძე''' (დ. 5 იანვარი, 1968, თბილისი) — ქართველი პოლიტიკოსი, საქართველოს ვიცე-პრემიერი 2006-2012 წლებში. საქართველოს პარლამენტის ხუთგზის (1992, 1995, 1999, 2003, 2012) წევრი.\n\n==ბიოგრაფია==\nგიორგი ბარამიძე დაიბადა 1968 წლის 5 იანვარს თბილისში. 1992 წელს დაამთავრა საქართველოს ტექნიკური უნივერსიტეტის ქიმიური ტექნოლოგიის ფაკულტეტი და საქართველოს შინაგან საქმეთა სამინისტროს აკადემიის სამართალმცოდნეობის ფაკულტეტი. ეწეოდა სამეცნიერო მუშაობას გარემოს დაცვის კათედრაზე. არის მეცნიერული კვლევების ავტორი. გიორგი ბარამიძე იყო ტექნიკურ უნივერსიტეტში ანტისაბჭოთა, საქართველოს დამოუკიდებლობის მხარდამჭერი სტუდენტური მოძრაობის ერთ-ერთი დამაარსებელი და ხელმძღვანელი. მონაწილეობას იღებდა საქართველოს ისტორიისა და კულტურის ძეგლების გადარჩენა-აღდგენის საქმეში. 1989 წლიდან იგი იყო საქართველოს მწვანეთა მოძრაობის ერთ-ერთი დამაარსებელი და ცენტრალური საბჭოს წევრი. 1990 წელს საქართველოს მწვანეთა პარტიის შექმნის ერთ-ერთი ინიციატორი და ამ პარტიის პოლიტიკური კომიტეტის წევრი.\n\n1992 წელს მუშაობა დაიწყო ადამიანის უფლებათა დაცვისა და ეროვნულ უმცირესობათა დაცვის კომიტეტში, სამმართველოს უფროსად. აფხაზეთში კონფლიქტის დაწყების პირველივე დღეებიდან ხელმძღვანელობდა საქართველოს მწვანეთა ეგიდით აფხაზეთის მოსახლეობის დახმარების ჰუმანიტარულ შტაბს, შემდგომ - დაკარგულთა მოძიებისა და ტყვეთა გათავისუფლების სახელმწიფო შტაბს. მისი უშუალო ძალისხმევით სეპარატისტების მიერ კონტროლირებადი ტერიტორიებიდან ევაკუირებულ იქნა მძევლად დარჩენილი 3000-მდე მშვიდობიანი მოქალაქე და ტყვეობიდან გათავისუფლდა 200-მდე ქართველი მებრძოლი, მონაწილეობას იღებდა სოფელ ლაბრაში და სოხუმში მიმდინარე საბრძოლო ოპერაციებში.\n\n1992-1995 წლებში იყო საქართველოს მე-3 მოწვევის პარლამენტის წევრი პარტიული სიით, საარჩევნო ბლოკი „საქართველოს მწვანეთა პარტია “ და გახდა ადამიანის უფლებათა დაცვისა და ეროვნული უმცირესობის საკითხთა კომისიის მდივანი, თავდაცვისა და უშიშროების კომისიის წევრი, აგრეთვე NATO-ს პროგრამაში „პარტნიორობა მშვიდობისათვის“ საქართველოს მონაწილეობის სახელმწიფო საკოორდინაციო კომისიის წევრი.\n\n1995 წელს დაამთავრა აშშ თავდაცვის სამინისტროს ჯორჯ მარშალის სახელობის ევროპის უშიშროების საკითხთა და თავდაცვითი ეკონომიკის ცენტრი (გერმანია, გარმიშ-პატერკირხენი). 1995-1999 წლებში იყო საქართველოს მე-4 მოწვევის პარლამენტის წევრი (თბილისის დიდუბის მაჟორიტარი), საარჩევნო ბლოკი „ საქართველოს მოქალაქეთა კავშირი “. 1995 წლის ნოემბრიდან 1996 წლის მარტამდე იყო საქართველოს მოქალაქეთა კავშირის გენერალური მდივანი. 1996 წლის მარტიდან აირჩიეს საქართველოს პარლამენტის კორუფციასთან ბრძოლის დროებითი საგამოძიებო კომისიის თავმჯდომარედ. მისი ხელმძღვანელობით კომისიის მუშაობის საფუძველზე თანამდებობიდან გადაყენებულ იყვნენ მინისტრები: ფრიდონ ინჯია (საქართველოს კავშირგაბმულობის სამინისტროს), დავით ზუბიტაშვილი (საქართველოს ენერგეტიკის სამინისტრო), დავით იაკობიძე (საქართველოს ფინანსთა სამინისტრო). ასევე დ. ელიაშვილი (საქ. გაზის დეპარტამენტის თავმჯდომარე). კომისიის დასკვნის საფუძველზე სახელმწიფოს მფლობელობაში დაუბრუნდა გუდაურის სასტუმროს 8. მლნ. ლარის ღირებულების აქციათა პაკეტი. 1996 წლის სექტემბრიდან აირჩიეს საქართველოს პარლამენტის ფრაქცია „მოქალაქეთა კავშირის“ თავმჯდომარედ. 1997 წელს მისი ინიციატივით ჩამოყალიბდა საქართველოს მთავრობისა და საქართველოში „გაეროს“ განვითარების პროექტის ერთობლივი პროგრამა „კორუფციის კვლევის ცენტრი“, რომლის პირველ ეროვნულ დირექტორად თავად დაინიშნა. 1998 წლის ივლისში გადადგა მოქალაქეთა კავშირის ფრაქციისა და პარლამენტის ანტიკორუფციული კომისიის თავმჯდომარის თანამდებობიდან. 1998 წლიდან იმყოფებოდა ჯორჯთაუნის უნივერსიტეტის დიპლომატიის სკოლაში, სადაც ერთი წლის განმავლობაში სწავლობდა და ამავდროულად სენატორ კარლ ლევინთან (მიჩიგანის შტატი, დემოკრატი) ერთად იკვლევდა აშშ სახელისუფლო სტრუქტურების ფუნქციონირების პოლიტიკის საკითხებს. აგრეთვე სწავლობდა აშშ-სა და კავკასიის რეგიონის პოლიკიტური და უსაფრთხოების სფეროებში თანამშორმლობის მექანიზმებს. 1999 წლის ივლის-აგვისტოში პრაქტიკა გაიარა აშშ-ს სენატის სამხედრო სამსახურის კომიტეტში. 1999 -2004 წლებში კვლავ საქართველოს მე-5 მოწვევის პარლამენტის წევრია (თბილისის დიდუბის მაჟორიტარი), საარჩევნო ბლოკი „საქართველოს მოქალაქეთა კავშირი “. 2000 წლის ოქტომბრიდან 2002 წლის აპრილამდე იყო პარლამენტის თავდაცვისა და უშიშროების კომიტეტის თავმჯდომარე. 2001 წელს დაამთავრა საქართველოს შინაგან საქმეთა სამინისტროს აკადემიის სამართალმცოდნეობის ფაკულტეტი.\n\n2002 წლის ივნისში აირჩიეს საქართველოს პარლამენტის ფრაქცია „გაერთიანებული დემოკრატების“ თავმჯდომარედ. ამავდროულად, იყო NATO-ს საპარლამენტო ასამბლეაში საქართველოს დელეგაციის ხელმძღვანელი და ბალტიისპირეთში მუდმივმოქმედი საპარლამენტო დელეგაციის თავმჯდომარე. 2003 წელს კვლავ აირჩიეს საქართველოს პარლამენტის მაჟორიტარ დეპუტატად დიდუბის საარჩევნო ოლქიდან.\n\nვარდების რევოლუციის შემდეგ 2003 წლის ნოემბერში დაინიშნა შინაგან საქმეთა მინისტრად, ხოლო 2004 წლის ივნისში დაინიშნა თავდაცვის მინისტრად. 2004 წლის დეკემბერში დაინიშნა საქართველოს სახელმწიფო მინისტრად ევროპულ და ევროატლანტიკურ სტრუქტურებში ინტეგრაციის საკითხებში. 2006 წლის აპრილში დაინიშნა საქართველოს ვიცე პრემიერ-მინისტრად. 2012 წელს გადადგა მინისტრის თანამდებობიდან, რათა კენჭი ეყარა 2012 წლის საპარლამენტო არჩევნებში. \n1999 -2004 წლებში იყო საქართველოს მე-8 მოწვევის პარლამენტის წევრი პარტიული სიით, საარჩევნო ბლოკი: „ერთიანი ნაციონალური მოძრაობა — „მეტი სარგებელი ხალხს“.\n\nფლობს ქართულ, ინგლისურ, რუსულ, ფრანგულ ენებს.\n\n2006 წლის თებერვალში ლიტვის დამოუკიდებლობისა და საქართველო-ლიტვის ურთიერთობაში შეტანილი წვლილისათვის ლიტვის რესპუბლიკის ერთ-ერთი უმაღლესი ჯილდო „The Grand Cross of Commander of the Order for Merits to Lithuania“ გადაეცა. არის სპორტის ოსტატობის კანდიდატი ფარიკაობაში და საქართველოს კარატე-დო-ს ფედერაციის საპატიო პრეზიდენტი.\n\n== რესურსები ინტერნეტში ==\n\n\n\n\n\n\n\n\n\n\n\n\n\n\n\n\nკატეგორია:დაბადებული 5 იანვარი\nკატეგორია:დაბადებული 1968\nკატეგორია:საქართველოს III მოწვევის პარლამენტის წევრები\nკატეგორია:საქართველოს IV მოწვევის პარლამენტის წევრები\nკატეგორია:საქართველოს V მოწვევის პარლამენტის წევრები\nკატეგორია:საქართველოს VI მოწვევის პარლამენტის წევრები\nკატეგორია:საქართველოს VIII მოწვევის პარლამენტის წევრები\nკატეგორია:საქართველოს შინაგან საქმეთა მინისტრები\nკატეგორია:საქართველოს თავდაცვის მინისტრები\nკატეგორია:აფხაზეთის ომის მონაწილეები\nკატეგორია:საქართველოს ტექნიკური უნივერსიტეტის კურსდამთავრებულები (1992)\nკატეგორია:თბილისში დაბადებულები\nგიორგი\nკატეგორია:საქართველოს ევროპულ და ევროატლანტიკურ სტრუქტურებში ინტეგრაციის საკითხებში მინისტრები\nკატეგორია:საქართველოს შინაგან საქმეთა სამინისტროს აკადემიის კურსდამთავრებულები\nკატეგორია:მწვანეთა პარტიის პოლიტიკოსები\nკატეგორია:ვახტანგ გორგასლის I ხარისხის ორდენის კავალრები", "url": "https://ka.wikipedia.org/wiki/გიორგი_ბარამიძე", "length": 6342}
{"id": "3438", "title": "კახა ბენდუქიძე", "text": "'''კახა ბენდუქიძე''' (დ. 20 აპრილი, 1956, თბილისი — გ. 13 ნოემბერი, 2014, ლონდონი)  — ქართველი სახელმწიფო მოღვაწე და ბიზნესმენი, საქველმოქმედო ორგანიზაცია ცოდნის ფონდის დამფუძნებელი, თავისუფალი და აგრარული უნივერსიტეტების სამეთვალყურეო საბჭოს თავმჯდომარე.<ref name=\"FreeUni\"></ref>\n\nგანათლებით ბიოლოგმა, კახა ბენდუქიძემ მისი პირველი ბიზნესი, „ბიოპროცესი“ დააარსა 1987 წელს. მალევე ის ცნობილი გახდა, როგორც რუსეთის წამყვანი ლიბერტარიანელი. რუსეთში საქმიანობისას ის აქტიურად მუშაობდა ინდუსტრიალისტთა კავშირის გადასახადებისა და სავალუტო ჯგუფში. ჯგუფის მუშაობის მიზანი იყო რუსეთის საგადასახადო კანონმდებლობის შეცვლა და ფიქსირებული 13 %-იანი საშემოსავლო განაკვეთის შემოღება. რუსეთის ხელისუფლებაში ვლადიმირ პუტინის მოსვლისა და მიხაილ ხოდორკოვსკის დაკავების შემდეგ ბენდუქიძემ რუსეთის დატოვება გადაწყვიტა.<ref name=NY></ref>\n\nვარდების რევოლუციის შემდეგ საქართველოს პრეზიდენტმა მიხეილ სააკაშვილმა პრემიერ-მინისტრის, ზურაბ ჟვანიას წარდგინებით კახა ბენდუქიძე ეკონომიკის მინისტრად დანიშნა.<ref name=\"tabula1\"></ref> საქართველოში კახა ბენდუქიძე მსახურობდა საქართველოს ეკონომიკის მინისტრად (2004 წლის ივნის-დეკემბერი), რეფორმების კოორდინაციის მინისტრად (2004 წლის დეკემბერი – 2008 წლის იანვარი) და საქართველოს მთავრობის კანცელარიის ხელმძღვანელად (2008 წლის თებერვლიდან 2009 წლის თებერვლამდე). სწორად ბენდუქიძე იყო იმ ლიბერალური რეფორმების ავტორი, რომლებმაც კარდინალურად შემოაბრუნა პოსტ-საბჭოთა ეკონომიკა.<ref name=WP></ref>\n\nეკონომიკის მინისტრად ბენდუქიძის დანიშნვამ  2004-2007 წლებში  გამოიწვია საქართველოს ეკონომიკის ყოველწლიური ზრდა  9,3%-ით, გასულ წლებთან შედარებით გაოთხმაგდა უცხოური ინვესტიციები; სახელმწიფომ ოთხჯერ შეამცირა საგადასახადო წნეხი, ხოლო სავალდებულო ლიცენზიების რაოდენობა 90%-ით შეამცირა და მოახდინა შრომის ბაზრის ლიბერალიზაცია, რის შედეგადაც სახელმწიფომ მიიღო მანამდე თითქმის არ არსებული საშუალო კლასი.<ref name=\"tabula1\"/>\n\n2007 წლის ბოლოს კახა ბენდუქიძემ დააფუძნა ცოდნის ფონდი, არასამეწარმეო (არაკომერციული) იურიდიული პირი, რომელიც საქართველოში განათლებისა და მეცნიერების მხარდაჭერის მიზნით შეიქმნა. აზიისა და აფრიკის ინსტიტუტისა და ESM ბიზნეს სკოლის შერწყმით მან შექმნა თავისუფალი უნივერსიტეტი, ხოლო მოგვიანებით ცოდნის ფონდის მმართველობაში გადავიდა ასევე აგრარული უნივერსიტეტი.<ref name=NY/>\n\nუკრაინაში რუსეთის ფედერაციის სამხედრო ინტერვენციის შემდეგ კახა ბენდუქიძე დაინიშნა უკრაინის მთავრობის მრჩევლად.<ref name=NY/>\n\n==ბიოგრაფია==\n\nდაიბადა 1956 წლის 20 აპრილს ქალაქ თბილისში. დაამთავრა თბილისის 55-ე საშუალო სკოლა. 1977 წელს დაამთავრა თბილისის სახელმწიფო უნივერსიტეტის ბიოლოგიის ფაკულტეტი. ამავე წელს ჩაირიცხა მოსკოვის სახელმწიფო უნივერსიტეტის ასპირანტურაში. მოსკოვის სახელმწიფო უნივერსიტეტის ასპირანტურის დამთავრების შემდეგ, 1981 წლიდან კახა ბენდუქიძე მუშაობდა ჯერ მეცნიერებათა აკადემიის მიკროორგანიზმთა ბიოქიმიისა და ფიზიოლოგიის  ინსტიტუტში, ხოლო შემდეგ ბიოტექნოლოგიის ინსტიტუტში  ლაბორატორიის გამგედ.  მისი კვლევები ძირითადად ფოკუსირებული იყო გენური ინჟინერიის ტექნოლოგიების და  რეკომბინანტული ვაქცინების შექმნაზე.\n\n1990 წლიდან დაიწყო სამეწარმეო საქმიანობა, ხოლო 1993 წლიდან აქტიურად ჩაერთო რუსეთის ინდუსტრიის რესტრუქტურიზაციისა და კონსოლიდაციის პროცესში. 1996 წელს შექმნა მძიმე ინდუსტრიის ერთ-ერთი ყველაზე დიდი კომპანია – „გაერთიანებული მანქანათმშენებელი ქარხნები“. მისი შექმნის დღიდან 2004 წლამდე კახა ბენდუქიძე იყო კომპანიის დირექტორთა საბჭოს თავმჯდომარე და გენერალური დირექტორი. მისი ხელმძღვანელობის წლებში „გაერთიანებული მანქანათმშენებელი ქარხნები“ გადაიქცა საერთაშორისო კომპანიად, რომელიც თავის საწარმოო საქმიანობას წარმართავდა რუსეთში, უკრაინაში, რუმინეთში, ჩეხეთსა და ამერიკის შეერთებულ შტატებში. კომპანიამ გაიარა ლისტინგი ლონდონის საფონდო ბირჟაზე.\n\n2002 წლიდან იყო ეკონომიკის უმაღლესი სკოლის (მოსკოვი) ინსტიტუციური ეკონომიკის კათედრის პროფესორი.\n2004 წლის მაისამდე  იყო რუსეთის მეწარმეთა და მრეწველთა კავშირის ვიცე-პრეზიდენტი და ხელმძღვანელობდა საგადასახადო-საბიუჯეტო კომიტეტს. 2004 წლის დასაწყისში იგი ჩამოშორდა აქტიურ ბიზნესსაქმიანობას.\n\n2004 წლის ივნისიდან გახდა საქართველოს მთავრობის წევრი – ეკონომიკის მინისტრი, შემდგომ - ეკონომიკური განვითარების მინისტრი. 2004 წლის ბოლოს იგი დაინიშნა რეფორმების კოორდინაციის საკითხებში საქართველოს სახელმწიფო მინისტრად. კახა ბენდუქიძე ითვლება ბოლო წლების ერთ-ერთ ყველაზე წარმატებულ რეფორმატორად. მისი უშუალო ავტორობით განხორციელდა ეკონომიკის დელეგურილების, ჯანმრთელობის დაცვის, საფინანსო სექტორის, ბუნებრივი რესურსებით სარგებლობის, სანებართვო-სალიცენზიო სისტემის, ენერგეტიკისა და საჯარო სამსახურის მნიშვნელოვანი რეფორმირება, შრომის ბაზრისა და  საგადასახადო სისტემის ლიბერალიზაცია. განახლდა პრივატიზაციის პროცესი. მასვე ეკუთვნის გახმაურებული ფრაზა – „იყიდება ყველაფერი, სინდისის გარდა“.\n\n2007 წელს დააფუძნა საქველმოქმედო ორგანიზაცია ცოდნის ფონდი\n\n2008-2009 წლებში იყო საქართველოს მთავრობის კანცელარიის უფროსი.\n\nიყო თბილისის თავისუფალი უნივერსიტეტისა და საქართველოს აგრარული უნივერსიტეტის სამეთვალყურეო საბჭოს თავმჯდომარე.\n\nგარდაიცვალა 2014 წლის 13 ნოემბერს, ლონდონის ერთ-ერთ სასტუმროში, გულის უკმარისობით. მანამდე იგი სამკურნალოდ შვეიცარიაში იმყოფებოდა.<ref>კახა ბენდუქიძე ლონდონში გარდაიცვალა, პირველი რადიო, 14 ნოემბერი 2014</ref>\n\nშვეიცარიაში კახა ბენდუქიძე ჯანმრთელობასთან დაკავშირებული პრობლემების მოსაგვარებლად იმყოფებოდა, რის შემდეგაც ექიმმა ფრენის ნება დართო, თუმცა, ლონდონში ჩაფრენის შემდეგ, სასტუმროში შეუძლოდ გახდა და ცოტა ხანში გარდაიცვალა.<ref name=\"fmabkhazia\">კახა ბენდუქიძე გარდაიცვალა, აფხაზეთის ხმა, 14 ნოემბერი 2014</ref>\n\n==საქმიანობა უკრაინაში==\nმინი|250px|კახა ბენდუქიძე ლექციაზე „საქართველოს წარმატება და რისგან დაიწყოს უკრაინამ“ [[:uk:Київська школа економіки|კიევის ეკონომიკის სკოლაში]] 2014 წლის 22 მაისს.\n2014 წლის სექტემბრიდან უკრაინის პრეზიდენტმა პეტრო პოროშენკომ რეფორმების ეროვნული საბჭოს ჩამოყალიბება დაიწყო. რეფორმების ეროვნული საბჭო რეფორმების კოორდინაციისთვის შეიქმნა და მას უშუალოდ უკრაინის პრეზიდენტი ხელმძღვანელობს. რეფორმების ეროვნული საბჭოს აღმასრულებელ კომიტეტში შედიან უკრაინის პრემიერ-მინისტრი, უკრაინის პარლამენტის თავმჯდომარე, ეროვნული ბანკის პრეზიდენტი და საკვანძო მინისტრები.<ref name=\"ua1\"></ref>\n\nრეფორმების ეროვნული საბჭოს მრჩეველთა ჯგუფში მოწვეული არიან აღმოსავლეთ ევროპის ქვეყნების ცნობილი რეფორმატორები - ვალდას დომბროვსკისი (ლატვიის პრემიერ-მინისტრი 2009-2013 წელი), ლეშეკ ბალცეროვიჩი (პოლონეთის ფინანსთა მინისტრი და ვიცე-პრემიერი 1989-1991 წლებში, ეროვნული ბანკის თავმჯდომარე 2001-2007 წლებში), ივან მიკლოში (სლოვაკეთის ფინანსთა მინისტრი 2004-2006 წლებში) და კახა ბენდუქიძე.<ref name=\"ua1\"/>\n\nრეფორმების ეროვნული საბჭოს მთავარი ამოცანა იყო 2020 წლამდე უკრაინის განვითარების სტრატეგიის შემუშავება.<ref name=\"ua1\"/>\n\nუკრაინის პრეზიდენტმა პეტრო პოროშენკომ გარდაცვალების შემდეგ კახა ბენდუქიძე დაახასიათა როგოროც „დიადი ცვლილებების მამოძრავებელი მილიონობით ადამიანისთვის“.<ref>Порошенко про Бендукідзе: він був і залишиться двигуном змін</ref>\n\n==ოჯახი== \nკახა ბენდუქიძეს ჰყავს ქალიშვილი - ანასტასია ბენდუქიძე, დაბადებული 1990 წლის 1 ნოემბერს, რომელიც ატარებს დედის გვარს.<ref>ბენდუქიძის ქალიშვილი: ზოგჯერ მგონია, რომ მამა სამოგზაუროდ წავიდა...</ref> 2009 წლიდან ლონდონში, King's College-ში სწავლობდა, რომელიც 2013 წელს დაამთავრა.<ref></ref>\n\n== ცოდნის ფონდი ==\nარასამეწარმეო (არაკომერციული) იურიდიული პირი ცოდნის ფონდი კახა ბენდუქიძემ 2007 წელს დააფუძნა. ორგანიზაცია საქართველოში განათლებისა და მეცნიერების მხარდაჭერის მიზნით შეიქმნა.\n\nფონდი თბილისის თავისუფალი უნივერსიტეტისა და საქართველოს აგრარული უნივერსიტეტის დამფუძნებელი ორგანიზაციაა, რომლის მიზანიც ახალგაზრდა თაობის უზრუნველყოფა მსოფლიო დონის უმაღლესი განათლებითა და ქვეყანაში მაღალი ხარისხის სამეცნიერო კვლევის ხელშეწყობაა. სწორედ ამ მიზნით, ცოდნის ფონდი ახდენს ინვესტირებას საქართველოს მომავალ თაობაში, მათ შორის თავისუფალი და აგრარული უნივერსიტეტების სასწავლო და კვლევით ინფრასტრუქტურასა და სტუდენტთა სწავლის დაფინანსებაში.<ref name=\"FreeUni\"/>\n\nჯამში ცოდნის ფონდმა უმაღლესი განათლების სფეროში 50 მილიონ აშშ დოლარზე მეტი ჩადო.<ref name=\"FreeUni\"/>\n\nდღეს ცოდნის ფონდის დირექტორი კახა ბენდუქიძის ქალიშვილი, ანასტასია ბენდუქიძეა.\n\n==ქრონოლოგია==\n===განათლება და სამეცნიერო მოღვაწეობა===\n* 1977 - დაამთავრა თბილისის სახელმწიფო უნივერსიტეტის ბიოლოგიის ფაკულტეტი.\n* 1977 - ჩაირიცხა მოსკოვის ლომონოსოვის სახელობის უნივერსიტეტის ასპირანტურაში. \n* 1980 - მუშაობა დაიწყო პუშჩინოში განლაგებულ მეცნიერებათა აკადემიის ბიოქიმიისა და მიკროორგანიზმების სამეცნიერო-კვლევით ინსტიტუტში უფროს ლაბორანტად.\n* 1985 - სათავეში ჩაუდგა მოსკოვის ბიოტექნოლოგიის ინსტიტუტის მოლეკულური გენეტიკის ლაბორატორიას, რომელსაც ხელმძღვანელობდა 1990 წლამდე.\n* 2002 - გახდა ეკონომიკის უმაღლესი სკოლის (მოსკოვი) პროფესორი\n\n===ბიზნეს-საქმიანობა===\n* 1988 - შექმნა გაერთიანება „ბიოპროცესი“.\n* 1991-დან - ხელმძღვანელობდა ნავთობის სახალხო საინვესტიციო-სამრეწველო გაერთიანება „ნიპეკს“. \n* 1992 - სათავეში ჩაუდგა „პრომტორგბანკის“ დირექტორთა საბჭოს. \n* 1994 - 1998 - გემთმშენებელი გაერთიანება „ალმასის“  დირექტორთა საბჭოს თავმჯდომარე. \n* 1996 - შექმნა „გაერთიანებული მანქანათმშენებელი ქარხნები“\n* 1996 - 2000 - იყო „გაერთიანებული მანქანათმშენებელი ქარხნები“–ს დირექტორთა საბჭოს თავმჯდომარე და გენერალური დირექტორი.\n* 1996 - 2000 - ხელმძღვანელობდა „ურალმაშის“ დირექტორთა საბჭოს. \n* 2000 - დაინიშნა „ურალმაშის“ გენერალურ დირექტორად.\n* 2004 - დაასრულა ბიზნესსაქმიანობა\n\n===საჯარო სამსახური===\n* 2004, 2 ივნისი - 17 დეკემბერი - საქართველოს ეკონომიკური განვითარების მინისტრი. \n* 2004, 17 დეკემბერი - დაინიშნა საქართველოს  სახელმწიფო მინისტრად რეფორმების კოორდინაციის საკითხებში.\n* 2008, 1 თებერვალი - დაინიშნა საქართველოს მთავრობის კანცელარიის უფროსად.\n\n==რესურსები ინტერნეტში==\n\n\n* კახა ბენდუქიძე \n* მადლობა, კახა\n* კახა ბენდუქიძის სტატიები ჟურნალისთვის ტაბულა \n* კახა ბენდუქიძის ბლოგი\n*გვერდი lib.ge-ზე \n*ინტერვიუ და ბიოგრაფია  \n*BBC: 'Russian tycoon to reform Georgia' (რუსი ილიგარქი საქართველოს რეფორმებს გაატარებს)\n*''The Economist'': 'A different sort of oligarch' (ეკონომისტი: სხვანაირი ოლიგარქი)\n*How to Cut 909 Licenses to 159 (როგორ შევამციროთ 909 ლიცენზია 159-მდე) \n\n==სქოლიო==\n\n\n\n\n\n\nკატეგორია:საქართველოს ეკონომიკის მინისტრები\nკატეგორია:ქართველი ეკონომისტები\nკატეგორია:ქართველი ბიზნესმენები\nკატეგორია:დაბადებული 20 აპრილი\nკატეგორია:დაბადებული 1956\nკატეგორია:გარდაცვლილი  13 ნოემბერი\nკატეგორია:გარდაცვლილი 2014\nკატეგორია:თავისუფალი უნივერსიტეტი\nკატეგორია:ქართველი ლიბერტარიანელები", "url": "https://ka.wikipedia.org/wiki/კახა_ბენდუქიძე", "length": 10011}
{"id": "3439", "title": "ალექსანდრე ლომაია", "text": "'''ალექსანდრე (კახა) ლომაია''' (დ. 27 ივლისი, 1963, თბილისი, საქართველოს სსრ) — ქართველი პოლიტიკოსი, დიპლომატი და სახელმწიფო მოღვაწე. საქართველოს განათლებისა და მეცნიერების მინისტრი 2004–2007 წლებში.<ref></ref>\n\n==ბიოგრაფია==\n1985 წელს დაამთავრა საქართველოს პოლიტექნიკური ინსტიტუტი ინჟინერ-ჰიდრომშენებლის სპეციალობით, ხოლო 1992 წელს — მოსკოვის საინჟინრო-სამშენებლო ინსტიტუტის ასპირანტურა.<ref></ref> არის ტექნიკურ მეცნიერებათა კანდიდატი.<ref name=lp13></ref> 1985–1987 წლებში მუშაობდა „თბილჰიდროპროექტის“ ინსტიტუტში ინჟინრად; 1989-1992 წლებში იყო მოსკოვის ქართული სათვისტომოს დარბაზის წევრი. 1991 წელს მოსკოვში დაინიშნა საქართველოს მთავრობის წარმომადგენლის მოადგილედ, შემდეგ წარმომადგენლის მოვალეობის შემსრულებლად. 1995–2000 წლებში მუშაობდა ევრაზიის ფონდის სამოქალაქო საზოგადოებისა და მედიის პროგრამის კოორდინატორად, ხოლო 2000-2002 წლებში ამავე ფონდის საქართველოს წარმომადგენლობის დირექტორად.\n\n2002-2003 წლებში იყო საერთაშორისო ორგანიზაციის „დიმოკრასი ქოალიშნის“ რეგიონული დირექტორი ყოფილი საბჭოთა კავშირის ქვეყნებში;\n\n2003-2004 წლებში — ფონდი „ღია საზოგადოება-საქართველოს“ აღმასრულებელი დირექტორი. 2004 წლის 17 თებერვალს დაინიშნა საქართველოს განათლებისა და მეცნიერების მინისტრად, ხოლო 2007 წლის 19 ნოემბერს — ეროვნული უშიშროების საბჭოს მდივნად. 2009 წლის 1 იანვრიდან 2012 წლის 27 ოქტომბრამდე იყო გაერთიანებული ერების ორგანიზაციაში საქართველოს მუდმივი და სრულუფლებიან წარმომადგენელი.<ref></ref><ref></ref>\n\nროგორც საქართველოს მუდმივმა წარმომადგენელმა გაერთიანებული ერების ორგანიზაციაში, ალექსანდრე ლომაიამ 50-ზე მეტ სახელმწიფოსთან დაამყარა დიპლომატიური ურთიერთობები.\n\n2011 წელს, საქართველოს მესამე პრეზიდენტმა მიხეილ სააკაშვილმა ალექსანდრე ლომაია წმინდა გიორგის სახელობის გამარჯვების ორდენით დააჯილდოვა.<ref></ref>\n\n==რესურსები ინტერნეტში==\n\n\n\n==სქოლიო==\n\n\n\n\n\n\nკატეგორია:საქართველოს განათლებისა და მეცნიერების მინისტრები\nკატეგორია:დაბადებული 27 ივლისი\nკატეგორია:დაბადებული 1963\nკატეგორია:თბილისში დაბადებულები\nკატეგორია:საქართველოს ეროვნული უშიშროების საბჭოს მდივნები\nკატეგორია:გაერთიანებული ერების ორგანიზაციასთან საქართველოს მუდმივი წარმომადგენლები", "url": "https://ka.wikipedia.org/wiki/ალექსანდრე_ლომაია", "length": 2050}
{"id": "3440", "title": "კონსტანტინე კემულარია", "text": "'''კონსტანტინე (კოტე) კემულარია''' (დ. 20 მარტი, 1954, ხობი) — ქართველი პოლიტიკოსი, საქართველოს უზენაესი სასამართლოს თავმჯდომარე 2004-2005 წლებში.\n\n==ბიოგრაფია==\nკონსტანტინე კემულარია დაიბადა 1954 წლის 20 მარტს, ქალაქ ხობში. 1975 წელს დაამთავრა ივანე ჯავახიშვილის სახელობის თბილისის სახელმწიფო უნივერსიტეტის იურიდიული ფაკულტეტი; 1979—1980 წლებში მუშაობდა საქართველოს მეცნიერებათა აკადემიის სამართლის ინსტიტუტში უმცროს მეცნიერ თანამშრომლად; 1980 წელს ჩაირიცხა საკავშირო მეცნიერებათა აკადემიის სახელმწიფოსა და სამართლის ინსტიტუტის ასპირანტურაში (ქ. მოსკოვი); 1980—1983 წლებში ამავე ინსტიტუტის მეცნიერ თანამშრომელია; 1983 წელს დაიცვა საკანდიდატო დისერტაცია სისხლის სამართლის პროცესში; 1983—1987 წლებში მუშაობდა საქართველოს მეცნიერებათა აკადემიის სამართლის ინსტიტუტის უფროს მეცნიერ თანამშრომელად; 1975 წელს, უნივერსიტეტის დამთავრების შემდეგ, მუშაობდა ქ. სოხუმის პროკურატურაში გამომძიებლად; 1976—1979 წლებში ქ. ქუთაისის პროკურატურის უფროსი გამომძიებელია; 1987—1992 წლებში იყო საქართველოს რესპუბლიკის პროკურატურის სამმართველოს პროკურორი, ქ. ჭიათურის პროკურორი, საქართველოს რესპუბლიკის პროკურატურის განყოფილების გამგის მოადგილე, სამმართველოს უფროსი, არჩეული იყო პროკურატურის კოლეგიის წევრად. ამავე პერიოდში იყო თბილისის სახელმწიფო უნივერსიტეტის დოცენტი.\n\nკონსტანტინე კემულარია 1992—1993 წლებში იყო საქართველოს იუსტიციის მინისტრი; 1994—1995 წლებში ქ. მოსკოვის იურიდიული სამსახურის „ინიურკონსალტინგის“ ხელმძღვანელი; 1995წელს თბილისში ჩამოაყალიბა საერთაშორისო იურიდიული კომპანია „ინიურსერვისი“; 1998 წელს არჩეულ იქნა ქ. თბილისის საკრებულოს წევრად, ხელმძღვანელობდა იურიდიულ კომისიას; 1999-2004 წლებში იყო საქართველოს მე-5 მოწვევის პარლამენტის წევრი (ხობის მაჟორიტარი) ფრაქცია „ნაციონალური მოძრაობის“ თავმჯდომარე; 2004 წლის თებერვლიდან ივნისამდე იყო საქართველოს საგანგებო და სრულუფლებიანი ელჩი რუსეთის ფედერაციაში; 2004 წლის ივნისიდან 2005 წლის თებერვლამდე იყო საქართველოს უზენაესი სასამართლოს თავმჯდომარე.\n\n==რესურსები ინტერნეტში==\n\n\n* უზენაესი სასამართლოს თავმჯდომარეები\n\n\n\n\n\n\n\nკატეგორია:დაბადებული 20 მარტი\nკატეგორია:დაბადებული 1954\nკატეგორია:ხობის მუნიციპალიტეტში დაბადებულები\nკატეგორია:საქართველოს იუსტიციის მინისტრები\nკატეგორია:საქართველოს უზენაესი სასამართლოს თავმჯდომარეები\nკატეგორია:საქართველოს ეროვნული უშიშროების საბჭოს მდივნები\nკატეგორია:საქართველოს V მოწვევის პარლამენტის წევრები", "url": "https://ka.wikipedia.org/wiki/კონსტანტინე_კემულარია", "length": 2280}
{"id": "3441", "title": "გიორგი გაბაშვილი", "text": "'''გიორგი (გოკა) კონსტანტინეს ძე გაბაშვილი''' (დ. 9 იანვარი, 1973, თბილისი) — ქართველი პოლიტიკოსი, ფილოლოგი, 2004-2008 წლებში იყო საქართველოს კულტურის, ძეგლთა დაცვისა და სპორტის მინისტრი.\n\n==ბიოგრაფია==\n1991-1994 წლებში სწავლობდა გერმანიაში,  ზაარბრიუკენის  უნივერსიტეტში — გერმანისტიკისა და ფილოლოგიის ფაკულტეტზე. 1995 წელს დაამთავრა ივანე ჯავახიშვილის სახელობის თბილისის სახელმწიფო უნივერსიტეტის დასავლეთ ევროპის ენებისა და ლიტერატურის ფაკულტეტი. \n\n1997 წელს მუშაობდა საქართველოს განათლების სამინისტროში საზოგადოებასთან ურთიერთობის განყოფილებაში. 1998 წელს მუშაობდა გერმანიაში, ბონის გერმანიის საგარეო პოლიტიკის ინსტიტუტში. 1998-2002 წლებში მუშაობდა ფონდ „ღია საზოგადოება-საქართველოში“, 2000-2002 წლებში უძღვებოდა საავტორო ტელეპროექტს „აზრი“, იყო პარტია „გაერთიანებული დემოკრატების“ გენერალური მდივანი. 2004 წლის 17 თებერვალს დაინიშნა საქართველოს კულტურის, ძეგლთა დაცვისა და სპორტის მინისტრად.  2008-2012 წლებში იყო საქართველოს მე-7 მოწვევის პარლამენტის წევრი  პარტიული სიით, საარჩევნო ბლოკი: „ერთიანი ნაციონალური მოძრაობა — გამარჯვებული საქართველოსთვის“. 2012-2016 წლებში — საქართველოს მე-8 მოწვევის პარლამენტის წევრი  პარტიული სიით, საარჩევნო ბლოკი: „ერთიანი ნაციონალური მოძრაობა — „მეტი სარგებელი ხალხს“.  მე-8 მოწვევის პარლამენტში იყო ფრაქცია „ნაციონალური მოძრაობის“ თავმჯდომარე.\n\n==რესურსები ინტერნეტში==\n\n\n\n==სქოლიო==\n\n\n\n \n \n\n\n\nკატეგორია:დაბადებული 9 იანვარი\nკატეგორია:დაბადებული 1973\nკატეგორია:საქართველოს VII მოწვევის პარლამენტის წევრები\nკატეგორია:საქართველოს VIII მოწვევის პარლამენტის წევრები\nკატეგორია:საქართველოს კულტურისა და ძეგლთა დაცვის მინისტრები\nკატეგორია:თბილისის სახელმწიფო უნივერსიტეტის კურსდამთავრებულები\nკატეგორია:თბილისში დაბადებულები\nგიორგი", "url": "https://ka.wikipedia.org/wiki/გიორგი_გაბაშვილი", "length": 1665}
{"id": "3442", "title": "ვლადიმერ ჭიპაშვილი", "text": "'''ვლადიმერ (ლადო) ჭიპაშვილი''' (დ. 29 სექტემბერი, 1964, თბილისი, საქართველოს სსრ, სსრკ) — ქართველი სახელმწიფო პოლიტიკოსი, საქართველოს შრომის, ჯანმრთელობისა და სოციალური დაცვის მინისტრი 2004 წლის მაისიდან 2007 წლამდე.\n\n1987 წელს წარჩინებით დაამთავრა თბილისის სახელმწიფო სამედიცინო ინსტიტუტის სამკურნალო ფაკულტეტი. 1987-1988 გაიარა ინტერნატურა სპეციალობით ქირურგია. 1992-1993 სწავლობდა ქ. მოსკოვში რუსეთის მეცნიერებათა აკადემიის ქირურგიის სამეცნიერო ცენტრის ასპირანტურაში. 1992 დაიცვა დისერტაცია თემაზე „ცოცხალი დონორიდან ღვიძლის წილის ორთოტოპიული ტრანსპლანტაციის ანატომიური დასაბუთება“. არის 30-ზე მეტი სამეცნიერო შრომის ავტორი 1988-1991 მუშაობდა დაბა ხარაგაულის და შემდეგ ქ. ხაშურის რაისაავადმყოფოების ქირურგად. 1993-დან მუშაობდა თბილისის სამედიცინო აკადემიაში უმცროს მეცნიერ თანამშრომლად, უფროს მეცნიერ თანამშრომლად, დოცენტად. 1998 დაინიშნა ქ. თბილისის #1 კლინიკური საავადმყოფოს შპს „თორაკოაბდომინური ქირურგიის კლინიკის“ დირექტორად. 1999-2004 წლებში იყო საქართველოს მე-5 მოწვევის პარლამენტის წევრი (ხარაგაულის მაჟორიტარი), საარჩევნო ბლოკი „საქართველოს მოქალაქეთა კავშირი“. ჯანმრთელობის დაცვისა და სოციალურ საკითხთა კომიტეტი თავმჯდომარე. 2004 წლის 22 აპრილიდან 7 მაისამდე იყო საქართველოს მე-6 მოწვევის პარლამენტის წევრი პარტიული სიით, საარჩევნო ბლოკი „ნაციონალური მოძრაობა - დემოკრატები “. 2004-2007 წლებში იყო საქართველოს შრომის, ჯანმრთელობისა და სოციალური დაცვის მინისტრი.\n\n\n==რესურსები ინტერნეტში==\n\n\n\n\n\n\n\nკატეგორია:დაბადებული 29 სექტემბერი\nკატეგორია:დაბადებული 1964\nკატეგორია:საქართველოს V მოწვევის პარლამენტის წევრები\nკატეგორია:საქართველოს VI მოწვევის პარლამენტის წევრები\nკატეგორია:საქართველოს შრომის, ჯანმრთელობისა და სოციალური დაცვის მინისტრები\nკატეგორია:თბილისის სახელმწიფო სამედიცინო ინსტიტუტის კურსდამთავრებულები\nვლადიმერ", "url": "https://ka.wikipedia.org/wiki/ვლადიმერ_ჭიპაშვილი", "length": 1732}
{"id": "3443", "title": "მიხეილ სვიმონიშვილი", "text": "'''მიხეილ სვიმონიშვილი''' (დ. 1977, თბილისი) — ქართველი მეწარმე და პოლიტიკოსი.\n\n==განათლება==\n\n1993 წელს დაამთავრა თბილისის მე-6 საშუალო სკოლა. სწავლობდა თბილისის სახელმწიფო უნივერსიტეტში, გერმანიის ქალაქ ბრუხზალის უმაღლეს ტექნიკურ სასწავლებელში, შვეიცარიაში, ციურიხის უნივერსიტეტში. მიღებული აქვს ასევე მუსიკალური განათლება და არის ფოლკლორული ანსამბლ „გეორგიკას“ წევრი.\n\n==საჯარო სამსახური==\n2004-2008 წლებში მუშაობდა საჯარო სამსახურში, 2004 წელს მცირე ხნის მანძილზე იყო თბილისის მერიის ქალაქგეგმარებისა და სივრცითი მოწყობის სამსახურის უფროსი.<ref>ეკონომისტი მთავარ არქიტექტორად // 24 საათი. - 2004. - 5 ნოემბერი. - N263. - გვ.A6</ref> იმავე წელს დაინიშნა სოფლის მეურნეობის მინისტრად,<ref>აგრარულ საკითხთა კომიტეტის სხდომა</ref> 2006-2008 წლებში იყო სახელმწიფო რწმუნებული გურიის მხარეში.\n\n==ბიზნესი==\n2008 წლიდან კვლავ ბიზნესში მოღვაწეობს. ხელმძღვანელობს კომპანია შ.პ.ს. „წყალი მარგებელს“, რომელიც 1997 წელს შვეიცარეილ პარტნიორებთან ერთად დააფუძნა და აწარმოებს მინერალური წყალ - ნაბეღლავს და სუფრის წყალ „ბახმაროს“.\n\n==რესურსები ინტერნეტში==\n\n*საქართველოში ბიზნესის წარმოება შეიძლება\n\n==სქოლიო==\n\n\n\nკატეგორია:ქართველი მეწარმეები\nკატეგორია:საქართველოს სოფლის მეურნეობის მინისტრები\nკატეგორია:დაბადებული 1977\nკატეგორია:თბილისში დაბადებულები", "url": "https://ka.wikipedia.org/wiki/მიხეილ_სვიმონიშვილი", "length": 1238}
{"id": "3444", "title": "ალექსი ალექსიშვილი", "text": "'''ალექსი ალექსიშვილი ''' (დ. 21 თებერვალი, 1974, თბილისი) — ქართველი ეკონომისტი და პოლიტიკოსი, საკონსულტაციო კომპანია PMCG-ის დამფუძნებელი.<ref></ref> იყო საქართველოს ეკონომიკური განვითარების მინისტრი 2004-2005 წლებში და საქართველოს ფინანსთა მინისტრი 2005-2007 წლებში.\n\n== ბიოგრაფია ==\n1995 წელს დაამთავრა ივანე ჯავახიშვილის სახელობის თბილისის სახელმწიფო უნივერსიტეტის ეკონომიკის ფაკულტეტი საერთაშორისო ეკონომიკური ურთიერთობების სპეციალობით.\n\n2002 წლის აგვისტოდან მაისამდე სწავლობდა დიუკის უნივერსიტეტში (აშშ); 1996–1999 წლებში მუშაობდა თბილისის ეკონომიკურ ურთიერთობათა ინსტიტუტში, პარალელურად იყო საქართველოს პარლამენტის მთავარი სპეციალისტი; 1999–2001 წლებში საქართველოს პარლამენტის თავმჯდომარის თანაშემწე; 1994–2001 წლებში საქართველოს ახალგაზრდა ეკონომისტთა ასოციაციის თავმჯდომარე.\n\n2001 წლის აპრილიდან 2002 წლის ივნისამდე მუშაობდა საქართველოს ფინანსთა მინისტრის მოადგილედ. 2004 წლის ივლისიდან დეკემბერამდე იყო საქართველოს ფინანსთა მინისტრის პირველი მოადგილე, საქართველოს ახალგაზრდა ეკონომისტთა ასოციაციის კონსულტანტი.\n\n2004 წლის 17 დეკემბერში დაინიშნა საქართველოს ეკონომიკური განვითარების მინისტრად; 2005 წლის 30 ივნისიდან 2007 წლის 30 აგვისტომდე საქართველოს ფინანსთა მინისტრი.\n\n==რესურსები ინტერნეტში==\n\n* ალექსი ალექსიშვილი — საქართველოს ახალგაზრდა ეკონომისტთა ასოციაცია\n* ლეტაპედია\n\n==სქოლიო==\n\n\n\nკატეგორია:ქართველი ეკონომისტები\nკატეგორია:დაბადებული 21 თებერვალი\nკატეგორია:დაბადებული 1974\nკატეგორია:თბილისში დაბადებულები\nკატეგორია:საქართველოს ეკონომიკის მინისტრები\nკატეგორია:საქართველოს ფინანსთა მინისტრები", "url": "https://ka.wikipedia.org/wiki/ალექსი_ალექსიშვილი", "length": 1513}
{"id": "3445", "title": "ნიკოლოზ გილაური", "text": "'''ნიკოლოზ (ნიკა) გილაური''' (დ.14 თებერვალი, 1975, თბილისი) — ქართველი პოლიტიკოსი, საქართველოს პრემიერ-მინისტრი 2009 წლის იანვრიდან 2012 წლის 30 ივნისამდე.\n\n==ბიოგრაფია==\nგილაური სწავლობდა თბილისის სახელმწიფო უნივერსიტეტის საერთაშორისო ეკონომიკური ურთიერთობების ფაკულტეტზე. 1998 წელს დაამთავრა ინგლისის ბიურნემოუტნის კოლეჯის ინგლისური ენის შემსწავლელი კურსები. 1999–2000 წლებში სწავლობდა ფილადელფიის ტემპლის უნივერსიტეტის მაგისტრატურაში საერთაშორისო ბიზნეს მენეჯმენტს.\n\nგილაურის სამუშაო გამოცდილება იწყება 1999 წლიდან, როცა ის მუშაობდა დუბლინის საერთაშორისო საფინანსო ცენტრში. 2000 წელს იყო ფილადელფიის მცირე ბიზნესის განვითარების ცენტრის ფინანსური კონსულტანტი.\n\n2001 წლიდან გილაური საქართველოში დაბრუნდა და დაინიშნა საქართველოს ტელეკომში ფინანსურ კონსულტანტად. 2002 წელს დაინიშნა ესპანური კონსორციუმის - იბერდროლას ფინანსურ კონსულტანტად. 2003 – 2004 წლებში  მუშაობდა ირლანდიური კომპანია ი-ეს-ბი-იში საქართველოს სახელმწიფო ელექტროსისტემის მენეჯმენტ-კონტრაქტორად, ფინანსურ მაკონტროლებლად.\n\n2004 წლის 17 თებერვალს დაინიშნა საქართველოს ენერგეტიკის მინისტრად. 2007-2009 წლებში იყო საქართველოს ფინანსთა მინისტრი. 2009 წლის 6 თებერვლიდან 2012 წლამდე იყო საქართველოს პრემიერ-მინისტრი. 2012 წელს ხელისუფლების ცვლილების შემდეგ გილაურმა დატოვა საჯარო სექტორი და დააფუძნა საკონსულტაციო კომპანია Reformatics.\n\n==პირადი ცხოვრება==\n2010 წლის იანვარში გილაური დაქორწინდა ყოფილ მოდელსა და „მის საქართველო 2004“-ის მონაწილე მარინე შამუგიაზე. <ref>საქართველოს პრემიერი დაქორწინდა</ref>\n\n==რესურსები ინტერნეტში==\n* ნიკა გილაური  \n\n\n==სქოლიო==\n\n\n\n\n\n\n\n\n\nკატეგორია:საქართველოს ფინანსთა მინისტრები\nკატეგორია:საქართველოს ენერგეტიკის მინისტრები\nკატეგორია:საქართველოს პრემიერ-მინისტრები\nკატეგორია:დაბადებული 1975\nკატეგორია:დაბადებული 14 თებერვალი", "url": "https://ka.wikipedia.org/wiki/ნიკოლოზ_გილაური", "length": 1721}
{"id": "3446", "title": "გიორგი პაპუაშვილი", "text": "'''გიორგი პაპუაშვილი''' (დ. 26 დეკემბერი 1972, თბილისი, საქართველოს სსრ) — ქართველი იურისტი და პოლიტიკოსი. საქართველოს იუსტიციის მინისტრი 2004-2005 წლებში, საქართველოს გარემოსა და ბუნებრივი რესურსების დაცვის მინისტრი 2005-2006 წლებში, საქართველოს საკონსტიტუციო სასამართლოს თავმჯდომარე 2006-2016 წლებში.\n\n==ბიოგრაფია==\n1995 წელს დაამთავრა თბილისის ივანე ჯავახიშვილის სახელობის სახელმწიფო უნივერსიტეტის საერთაშორისო სამართლისა და საერთაშორისო ურთიერთობების ფაკულტეტი. მინიჭებული აქვს იურიდიულ მეცნიერებათა და პოლიტიკურ მეცნიერებათა მაგისტრის ხარისხი. 1996-1997 წლებში სწავლობდა ცენტრალური ევროპის უნივერსიტეტში (ქ. ბუდაპეშტი) პოლიტოლოგიის ფაკულტეტზე, რომლის დამთავრების შემდეგ მას მიენიჭა მაგისტრის ხარისხი. 1999 წელს ჩაირიცხა ამერიკის უნივერსიტეტის (ქ. ვაშინგტონი) იურიდიულ მეცნიერებათა მაგისტრატურაში, რომელიც დაამთავრა 2000 წელს მაგისტრის ხარისხით. სხვადასხვა დროს გავლილი აქვს სტაჟირება ევროპის საბჭოს, ევროპის კავშირსა და აშშ განვითარების სააგენტოს ინსტიტუტებში (აშშ, საფრანგეთი, ბელგია). 1996-1999 წლებში მუშაობდა საქართველოს პარლამენტის იურიდიული კომიტეტის აპარატში ჯერ უფროს სპეციალისტად, შემდეგ წამყვან სპეციალისტად და აპარატის უფროსად. პარალელურად, 1995-2004 წლებში იგი იყო ფონდ „ღია საზოგადოება-საქართველოს“ კანონის უზენაესობის პროგრამის დირექტორი. 2004, იანვარი — დაინიშნა საქართველოს პრეზიდენტთან არსებული საჯარო სამართლის იურიდიული პირის - განვითარებისა და რეფორმების ფონდის დირექტორად. 2004-2005 წლებში იყო საქართველოს იუსტიციის მინისტრი, ხოლო 2005-2006 წლებში საქართველოს გარემოსა და ბუნებრივი რესურსების დაცვის მინისტრი. 2006-2016 წლებში იყო საქართველოს საკონსტიტუციო სასამართლოს თავმჯდომარე.\n \n==რესურსები ინტერნეტში==\n* \n\n\n\n\n\n\nკატეგორია:საქართველოს იუსტიციის მინისტრები\nკატეგორია:საქართველოს საკონსტიტუციო სასამართლოს თავმჯდომარეები\nკატეგორია:საქართველოს საკონსტიტუციო სასამართლოს წევრები\nკატეგორია:დაბადებული 26 დეკემბერი\nკატეგორია:დაბადებული 1972\nკატეგორია:საქართველოს გარემოს დაცვისა და ბუნებრივი რესურსების მინისტრები\nკატეგორია:წმინდა გიორგის სახელობის გამარჯვების ორდენის კავალრები\nგიორგი", "url": "https://ka.wikipedia.org/wiki/გიორგი_პაპუაშვილი", "length": 2010}
{"id": "3447", "title": "ზინაიდა ბესტაევა", "text": "'''ზინაიდა ბესტაევა''' (დ. 1967, ცხინვალი) — ქართველი პოლიტიკოსი, იყო საქართველოს სახელმწიფო მინისტრი.\n\n==ბიოგრაფია==\nზინაიდა ბესტაევამ 1984 წელს დაამთავრა ცხინვალის მე-7 საშუალო სკოლა. იმავე წელს ჩააბარა მსუბუქი მრაწველობის საბუღალტრო კურსებზე. 1985 წელს ჩაირიცხა ქალაქ რიაზანის სასოფლო-სამეურნეო ინსტიტუტში. ინსტიტუტის დამთავრების შემდეგ მუშაობა დაიწყო დაბა ბაკურიანში მდებარე ამიერკავკასიის სამხედრო ოლქის სამხედრო ტურბაზაში საქმისმწარმოებლად. 1991 წელს დატოვა საქართველოს ტერიტორია და დასახლდა ჩრდილოეთ ოსეთში. 1996 წელს მუშაობა დაიწყო ლტოლვილთა საქმეების გაეროს უმაღლესი კომისრის სამმართველოსთან არსებულ საბავშვო ფონდის ჩრდილოეთ ოსეთის განყოფილებაში სოციალური მუშაკის თანამდებობაზე. 2001-2004 წლებში მუშაობდა საემიგრაციო სამსახურში. 2004 წლის აგვისტო — დეკემბერში იყო რეგიონალური პოლიტიკისა და ადგილობრივი თვითმმართველობისა და მმართველობის ორგანოებთან ურთიერთობის საკითხებში საქართველოს სახელმწიფო მინისტრის მოადგილე. 2004 წლის 17 დეკემბერს დაინიშნა საქართველოს სახელმწიფო მინისტრად სამოქალაქო ინტეგრაციის საკითხებში.\n\n==რესურსები ინტერნეტში==\n* საქართველოს პარლამენტი  \n\n\n\nკატეგორია:ქართველი პოლიტიკოსი ქალები\nკატეგორია:დაბადებული 1967\nკატეგორია:ცხინვალში დაბადებულები\nკატეგორია:საქართველოში დაბადებული ოსები", "url": "https://ka.wikipedia.org/wiki/ზინაიდა_ბესტაევა", "length": 1214}
{"id": "3448", "title": "ეთერ ასტემიროვა", "text": "'''ეთერ ასტემიროვა''' (დ. 1943, გულრიფშის მუნიციპალიტეტი, სოფელი განახლება) — ქართველი პოლიტიკოსი, იყო საქართველოს ლტოლვილთა და განსახლების მინისტრი.\n\n== ბიოგრაფია==\n1976 წელს დაამთავრა ლენინგრადის ჰიდრომეტეოროლოგიური ინსტიტუტი ხმელეთის ჰიდროლოგიის სპეციალობით და მიენიჭა ინჟინერ-ჰიდროლოგის კვალიფიკაცია. 1961 წელს დაიწყო მუშაობა საქართველოს ჰიდრომეტეოროლოგიურ სამმართველოში ტექნიკოს-ჰიდროლოგად. სადაც მუშაობდა 1967 წლამდე. 1967-1970 წლებში მუშაობდა ჩეჩნეთ-ინგუშეთის მელიორაციის სამინისტროში ჯერ ტექნიკოსად, შემდეგ ინჟინრად, უფროს ინჟინრად. 1977-1978 წლებში მუშაობდა კალუგაში სამშენებლო-კვლევით ინსტიტუტში ინჟინრად. 1978-1985 წლებში მუშაობდა კარელიის ჩრდილო-დასავლეთის ჰიდრომეტეოროლოგიისა და გარემოს კონტროლის სახელმწიფო კომიტეტში უფროს ინჟინრად. 1985 წელს გადაყვანილ იქნა აფხაზეთის ავტონომიური რესპუბლიკის ჰიდრომეტეოროლოგიურ ცენტრში განყოფილების უფროსად. პარალელურად იგი კითხულობდა ლექციების კურსს ზოგად ჰიდროლოგიაში აფხაზეთის უნივერსიტეტში, თბილისის სახელმწიფო უნივერსიტეტის სოხუმის ფილიალში. 1991 წელს არჩეულ იქნა აფხაზეთის ავტონომიური რესპუბლიკის უმაღლესი საბჭოს დეპუტატად და საპროცედურო საკითხების, დეპუტატთა უფლებამოსილებისა და ეთიკის მუდმივმოქმედი კომისიის თავმჯდომარედ. 1992-1995 წლებში აფხაზეთის ავტონომიური რესპუბლიკის მინისტრთა საბჭოსთან არსებული ადამიანის უფლებათა დაცვისა და ეროვნებათაშორისო ურთიერთობების კომიტეტის თავმჯდომარე. 1995-2000 წლებში აფხაზეთის ავტონომიური რესპუბლიკის უმაღლესი საბჭოს ადამიანის უფლებათა დაცვისა და ეროვნებათაშორისო ურთიერთობების კომიტეტის თავმჯდომარე. 2003 წლის 23 დეკემბერს დაინიშნა საქართველოს ლტოლვილთა და განსახლების მინისტრად.\n\n==რესურსები ინტერნეტში==\n* ეთერ ასტემიროვა \n\n\nკატეგორია:დაბადებული 1943\nკატეგორია:ქართველი პოლიტიკოსი ქალები\nკატეგორია:აფხაზეთის ასსრ-ის XII მოწვევის უზენაესი საბჭოს დეპუტატები", "url": "https://ka.wikipedia.org/wiki/ეთერ_ასტემიროვა", "length": 1750}
{"id": "3449", "title": "გოგა ხაინდრავა", "text": "'''გიორგი (გოგა) ლევანის ძე ხაინდრავა''' (დ. 7 ივლისი, 1956, თბილისი) —  ქართველი თანამდებობის პირი, პოლიტიკოსი, რეჟისორი,  საქართველოს სახელმწიფო მინისტრი კონფლიქტების მოგვარების საკითხებში 2004 წლის თებერვლიდან 2006 წლის ივლისამდე.\n\n==ბიოგრაფია==\n\nდაიბადა 1956 წელს მწერალ ლევან ხაინდრავას ოჯახში. 1979 წელს  დაამთავრა საქართველოს პოლიტექნიკური ინსტიტუტის გეოლოგიის ფაკულტეტი. მოგვიანებით, 1986 წელს დაამთავრა საქართველოს სახელმწიფო თეატრალური ინსტიტუტის კინემატოგრაფიის ფაკულტეტი. 1988 წლიდან იყო თეატრალური ინსტიტუტის სახელოსნოს, 1991 წლიდან კი — შემოქმედებით სახელოსნო „ტმს“-ის გენერალური დირექტორი.\n\n1991–1992 წლებში ჩაერთო პოლიტიკურ მოვლენებში. დაპატიმრებული იქნა იმდროინდელი ხელისუფლების მიერ. \n\n1992 წელს საქართველოს რესპუბლიკის სახელმწიფო საბჭოს წევრი იყო. იმავე პერიოდში იყო სახელმწიფო მინისტრი აფხაზეთის საკითხებში.\n\n2004 წლის თებერვალში დაინიშნა საქართველოს სახელმწიფო მინისტრად და გათავისუფლებული იქნა 2006 წლის ივლისში. განაგრძობდა პოლიტიკურ პარტიებთან თანამშრომლობას.  2008 წლის 7 ივნისიდან   20 ივნისიდან  იყო საქართველოს მე-7 მოწვევის პარლამენტის წევრი  პარტიული სიით, საარჩევნო ბლოკი: „გაერთიანებული ოპოზიცია (ეროვნული საბჭო, მემარჯვენეები)“. \n\nსხვადასხვა წლებში მუშაობდა დოკუმენტურ და მხატვრულ ფილმებზე: „საქართველოს სინამდვილე“, „ქართული მართლმადიდებელი ეკლესია“, „ავტოპორტრეტი“, „ზარი“, „სიკეთის ტელეფონი“, „ნეილონის ნაძვის ხე“, „რობინსონიადა“, „შავი თვალები“, „ურგა“ და სხვა, რომლებიც აღინიშნენ მნიშვნელოვანი პრიზებით.\n\nმისი ძმა ივლიანე ხაინდრავა, არის აგრეთვე პოლიტიკური მოღვაწე.\n\n==ფილმოგრაფია==\n===ფილმების დამდგმელი რეჟისორი===\n*1997: „ოცნებების სასაფლაო“\n*2012: „დემოკრატიის შუქურა“\n*2015: „კართაგენი უნდა დაინგრას“ (მერაბ კოსტავაზე)\n*2016: „ჰეროკრატია“ (სატელევიზიო სერიალი)\n=== სცენარის ავტორი ფილმებისა===\n*1997: „ოცნებების სასაფლაო“\n=== დამდგმელი ოპერატორი ფილმებისა===\n*1985: „ქართული მართლმადიდებელი ეკლესია“ რეჟისორები ნუგზარ ყიფიანი, ირაკლი ტრიპოლსკი\n*1986: „სიკეთის ტელეფონი“ რეჟ. ანდრო ჭიაურელი\n*1987: „ორშაბათი“  რეჟ. ნარგიზა გარდაფხაძე\n*1987: „ავტოპორტრეტი“  რეჟ. ერეკლე ბადურაშვილი\n*1988: „ზეიმი“  რეჟ. ირაკლი შავლიაშვილი\n\n=== გადაღებულია ფილმებში===\n*1986: „რობინზონიადა ანუ ჩემი ინგლისელი პაპა“   რეჟ. ნანა ჯორჯაძე\n*1987: „ავტოპორტრეტი“  რეჟ. ერეკლე ბადურაშვილი\n\n==ჯილდოები, პრემიები და პრიზები==\n*1997: შავი ზღვის ქვეყნების საერთაშორისო კინოფესტივალის „ოქროს არწივის“ გრანპრი და კინოკრიტიკოსთა პრემია ფილმისთვის „ოცნებების სასაფლაო“\n*1997:  სოჭის საერთაშორისო კინოფესტივალის „კინოტავრის“ გრანპრი და ჟიურის პრიზი „ფიპრესი“ ფილმისთვის „ოცნებების სასაფლაო“ \n* 1997: სან-ფრანცისკოს ღვინის მწარმოებელი ქვეყნების საერთაშორისო კინოფესტივალის უმაღლესი ჯილდო „მსოფლიო კულტურები და ურთიერთგაგება“ ფილმისთვის „ოცნებების სასაფლაო“\n* რუსეთის საერთაშორისო კინოფორუმის გრან-პრი და ჟიურის სპეციალური პრიზი, წლის საუკეთესო დოკუმენტური ფილმის პრიზი ფილმისთვის „ქართული მართლმადიდებლური ეკლესია“\n*კიევის საერთაშორისო კონოფესტივალის პრიზი საუკეთესო გამოსახულებისთვის ფილმისთვის „ავტოპორტრეტი“\n==რესურსები ინტერნეტში==\n\n\n\n\n\n\n\n\nკატეგორია:დაბადებული 7 ივლისი\nკატეგორია:დაბადებული 1956\nკატეგორია:ქართველი მსახიობები\nკატეგორია:ქართველი კინორეჟისორები\nკატეგორია:საქართველოს VII მოწვევის პარლამენტის წევრები\nკატეგორია:თბილისში დაბადებულები\nკატეგორია:საქართველოს სახელმწიფო თეატრალური ინსტიტუტის კურსდამთავრებულები\nგოგა\nკატეგორია:საქართველოს სახელმწიფო მინისტრები შერიგებისა და სამოქალაქო თანასწორობის საკითხებში", "url": "https://ka.wikipedia.org/wiki/გოგა_ხაინდრავა", "length": 3328}
{"id": "3450", "title": "ივნისი 2005", "text": "'''2005 წლის მოვლენები:'''\n\nიანვარი | თებერვალი | მარტი | აპრილი | მაისი | ივნისი | ივლისი | აგვისტო | სექტემბერი | ოქტომბერი | ნოემბერი | დეკემბერი \n\n==საქართველო==\n\n* '''1 ივნისი''' - რუსეთმა დაიწყო საქართველოდან საბრძოლო მასალისა და ტექნიკის გატანა.\n\n* '''2 ივნისი''': \n** საქართველოს პრეზიდენტი დაესწრო საზაფხულო ახალგაზრდული პატრიოტული ბანაკების გახსნას სხვადასხვა რეგიონებში.\n** ”თბილგაზის” გენერალური დირექტორი დავით მორჩილაძე თანამდებობიდან გადადგა.\n\nright|120px|დსთ-ს დროშა\n* '''3 ივნისი''' - თბილისში გაიხსნა დსთ-ს ქვეყნების პრემიერ-მინისტრთა სამიტი, რომელსაც ესწრებიან რუსეთის პრემიერ-მინისტრი მიხაილ ფრადკოვი, უკრაინის პრემიერ-მინისტრი იულია ტიმოშენკო და სხვა სახელმწიფოთა მთავრობის მეთაურები.\n\n*'''4 ივნისი''' - 3 ივნისს საქართველოს პარლამენტმა პრეზიდენტის მიერ წარდგენილი 13 კანდიდატიდან, საიდანაც ერთმა საპარლამენტო გახილვების დროს საკუთარი კადიდატურა მოხსნა,  ცენტრალური საარჩევნო კომისიის 6 წევრი აირჩია და ცსკ–ს თავმჯდომარედ გია ქავთარაძე დაამტკიცა 6 წლის ვადით. თუმცა ოპოზიციურმა საპარლამენტო პარტიებმა \"ახალმა მემარჯვენებმა“, \"რესპუბლიკელებმა“ და \"კონსერვატორებმა“ მხარი არ დაუჭირეს ახალ შემადგენლობას.\n\n*'''6 ივნისი''' - გადაუღებელი წვიმების შედეგად აღმოსავლეთ საქართველოს, კერძოდ კი კახეთისა და მცხეთა-მთიანეთის რეგიონები დაზარალდა. ადიდებულმა მდინარეებმა დააზიანა გზები, ხიდები, საცხოვრებელი სახლები, სასოფლო–სამეურნეო მიწები.  \n\n*'''7 ივნისი''' - საერთაშორისო სავალუტო ფონდის (სსფ) მისიის წარმომადგენლები, რომლებიც თბილისში მესამე დღეა იმყოფებიან, 7 ივნისს პრემიერ-მინისტრ ზურაბ ნოღაიდელს შეხვდნენ. შეხვედრას ესწრებოდნენ ასევე ფინანსთა მინისტრი ვალერი ჩეჩელაშვილი და ეროვნული ბანკის პრეზიდენტი რომან გოცირიძე. სავალუტო ფონდის მისიის წარმომადგენელმა ჯულიან ბერენგაუტმა დადებითად შეაფასა საქართველოში მიმდინარე ეკონომიკური პროცესები და განაცხადა, რომ სსფ \"მზადაა საქართველოს დახმარების პროგრამა გააგრძელოს და 20 მლნ დოლარი გამოუყოს“, მესამე ტრანშის სახით. \n\n*'''10 ივნისი''' - ბელარუსის პრეზიდენტის პრეს-სამსახურის ცნობით, პრეზიდენტმა ალექსანდრე ლუკაშენკომ მიიღო გადაწყვეტილება საქართველოსთვის სავიზო რეჟიმის დაწესების თაობაზე. \n\n*'''11 ივნისი''' - დღეს ფეხბურთის ფედერაციის პრეზიდენტად ერთადერთი კანდიდატი ნოდარ ახალკაცი აირჩიეს. ახალკაცის კანდიდატურა უალტერნატივო იყო, ვინაიდან არჩევნებამდე რამდენიმე დღით ადრე სამივე კონკურენტმა მოხსნა კანდიდატურა. \n\n*'''15 ივნისი''':\n* საქართველოს კათოლიკოს-პატრიარქის ილია მეორის ინიციატივით 15 ივნისს რელიგიურ ორგანიზაციათა საკოორდინაციო საბჭო შეიქმნა, რომელშიც საქართველოში არსებული თითქმის ყველა რელიგიური მიმდინარეობის წარმომადგენლები გაერთიანდნენ. \n* დღეს თბილისში დსთ-ს ქვეყნების სარკინიგზო ტრანსპორტის საბჭოს 41-ე ორდღიანი სხდომა დაიწყო, რომელსაც რუსეთის რკინიგზის ხელმძღვანელი გენადი ფადეევი თავმჯდომარეობს. სხდომაზე, რომელიც დღეს პრემიერ-მინისტრმა ზურაბ ნოღაიდელმა გახსნა, განიხილება დსთ-ს სივრცეში რკინიგზის სფეროში თანამშრომლობის საკითხები. \n\n*'''17 ივნისი''' - 16–17 ივნისს მოსკოვში გამართული ქართულ–რუსული მოლაპარაკებები საქართველოს ტერიტორიაზე რუსული ბაზების დროებითი ფუნქციონირების, ასევე საქართველოდან რუსული ბაზებისა და სამხრეთ კავკასიაში რუსული ჯარების სხვა კუთვნილი ობიექტების გაყვანის შესახებ საქართველოსა და რუსეთს შორის ხელმოსაწერ დოკუმენტზე საბოლოო შეთახმებით დასრულდა, დელეგაციების დონეზე. \n\n*'''18 ივნისი''' - ქართული მედიის ცნობით, ბარსელონაში ესპანეთის პოლიციამ 17 ივნისს ათობით საქართველოს მოქალაქე დააკავა. ესპანური El Pais–სა და ABC–ის ცნობით, პოლიციამ ორგანიზებულ დანაშაულთან ბრძოლის ფარგლებში განახორციელა ოპერაცია სახელმწოდებით \"კრაზანა“, რომლის დროსაც ყოფილი საბჭოთა კავშირის რესპუბლიკების დაახლოებით 20 მოქალაქე დააკავა. \n\n*'''22 ივნისი''' - საქართველოს ოლიმპიური კომიტეტის პრეზიდენტმა ბადრი პატარკაციშვილმა 22 ივნისს განაცხადა, რომ საქართველომ 2014 წლის ზამთრის ოლიმპიურ თამაშების მასპიძლობაზე განაცხადს აკეთებს.  პრეზიდენტმა მიხეილ სააკაშვილმა ოლიმპიური კომიტეტის ოფისში გამართულ ცერემონიაზე ხელი მოაწერა საქართველოს ოფიციალურ განაცხადს. \n\n*'''24 ივნისი''' - საქართველოს პრეზიდენტი მიხეილ სააკაშვილი დღეს სამდღიანი ვიზიტით მონაკოში მიემგზავრება, სადაც \"კრანსმონტანას\" ყოველწლიურ ფორუმში მიიღებს მონაწილეობას.  ფორუმზე, რომელიც 1989 წლიდან ტარდება, სხვადასხვა ქვეყნების ლიდერები და ბიზნესის წარმომადგენლები იკრიბებიან. \n\n*'''28 ივნისი''' - ოპოზიციური \"რესპუბლიკური პარტიის\" ყრილობამ, რომელიც 27 ივნისს გაიმართა, დავით უსუფაშვილი პარტიის თავმჯდომარედ აირჩია. მან ამ თანამდებობაზე დეპუტატი დავით ბერძენიშვილი შეცვალა. ეს უკანასკნელი პარტიას 2000 წლიდან ხელმძღვანელობდა. \n\n*'''29 ივნისი''' - თბილისის საგადასახადო სამსახურის უფროსი თემურ დვალი, მისი მოადგილე და კიდევ რამდენიმე თანამშრომელი 28 ივნისს ქრთამის აღების ბრალდებით დააპატიმრეს.\n \n*'''30 ივნისი''' - პრემიერ-მინისტრმა ზურაბ ნოღაიდელმა დღეს გამართულ ბრიფინგზე ფინანსთა მინისტრად ეკონომიკის განვითარების მინისტრი ლექსო ალექსიშვილი დაასახელა, ხოლო ეკონომიკის განვითარების ახალ მინისტრად  – ქონების მართვის სააგენტოს ხელმძღვანელი ირაკლი ჩოგოვაძე.\n\n==უცხოეთი==\n\n* '''1 ივნისი''' - სენატმა სახელმწიფო მდივნის თანაშემწე ჯონ ტეფტი საქართველოში ამერიკის ელჩად ერთხმად დაამტკიცა.\n\nright|120px|ევროკავშირის დროშა\n* '''2 ივნისი''' - ევროპის ახალი კონსტიტუციის მიღების საკითხი კითხვის ნიშნის ქვეშ დგას. საფრანგეთის შემდეგ ერთიან კონსტიტუციას უარი ჰოლანდიამაც გამოუცხადა. საყოველთაო რეფერენდუმის შედეგებით, ევროკავშირის ახალი კონსტიტუციის მიღების წინააღმდეგ ხმა ამომრჩეველთა 61-მა პროცენტმა მისცა.\n\n....\n\n==გარდაიცვალნენ==\n\n* არჩილ გომიაშვილი - რუსეთში მოღვაწე ქართველი კინომსახიობი.\n\n\n==ვიკიპედიის სიახლენი==\n\n* '''5 ივნისი''' - ქართულ ვიკიპედიაში 1800 სტატიაა.\n* '''19 ივნისი''' - ქართულ ვიკიპედიაში 2000 სტატიაა.\n\n*2005-06", "url": "https://ka.wikipedia.org/wiki/ივნისი_2005", "length": 5465}
{"id": "3451", "title": "1934", "text": "== მოვლენები ==\n* მოხდა ოსანა კოტორელის კანონიზაცია, რომის პაპმა პიუს XI–ის მიერ.\n* ქალაქად გამოცხადდა გურჯაანი, დაბად - აგარა.\n* დაარსდა გორის დრამატული თეატრი.\n* 3 აგვისტო : ადოლფ ჰიტლერი პრეზიდენტისა და კანცლერის პოსტების გაერთიანებით გერმანიის უზენაესი მეთაური ხდება.\n\n== დაიბადნენ ==\n\n===იანვარი===\n* 4 იანვარი : ზურაბ წერეთელი — ქართველი მხატვარი\n* 4 იანვარი : რუდოლფ შუსტერი — სლოვაკი პოლიტიკური და სახელმწიფო მოღვაწე\n* 7 იანვარი : ტასოს პაპადოპულოსი — კვიპროსელი პოლიტიკოსი (გ. 2008)\n*17 იანვარი : რობერტ ბარძიმაშვილი — ქართველი მუსიკოსი (კლავიშები, გიტარა), ჯგუფ „ორერას“ დამაარსებელი (გ. 2003)\n* 18 იანვარი : რეიმონდ ბრიგზი — ინგლისელი ილუსტრატორი\n* 21 იანვარი : გივი კაციტაძე — ქართველი ექიმი\n* 27 იანვარი : ფედერიკო მაიორ სარაგოსა — ესპანელი პოლიტიკოსი, მწერალი\n\n=== თებერვალი ===\n* 2 თებერვალი : ოთარ იოსელიანი — ქართველი კინორეჟისორი.\n* 10 თებერვალი : თენგიზ მირზაშვილი — ქართველი მხატვარი (გ. 2008)\n* 11 თებერვალი : მანუელ ნორიეგა — პანამელი პოლიტიკოსი (გ. 2017)\n* 12 თებერვალი : ბილ რასელი — ბოსტონ სელტიკსის და აშშ ნაკრების პროფესიონალური კალათბურთელი\n* 13 თებერვალი : ჯორჯ სიგალი — ამერიკელი მსახიობი\n* 15 თებერვალი : პოლ ეკმანი — ამერიკელი ფსიქოლოგი\n* 16 თებერვალი : აგი აბაშიძე — ქართველი ლიტერატურათმცოდნე\n* 17 თებერვალი : ალან ბეიტსი — ინგლისელი მსახიობი (გ. 2003)\n* 18 თებერვალი : რეზო ესაძე — ქართველი კინორეჟისორი\n* 20 თებერვალი : ბორის გაპონოვი — ებრაელი ლექსიკოგრაფი (გ. 1972)\n* 24 თებერვალი : ბინგუ ვა მუთარიკა — მალავის პოლიტიკური მოღვაწე (გ. 2012)\n* 28 თებერვალი : ჯორჯიო გომელსკი — კინემატოგრაფისტი, იმპრესარიო, მუსიკალური პროდიუსერი და მენეჯერი (გ. 2016)\n\n=== მარტი ===\n* 5 მარტი : დანიელ კანემანი — ამერიკელი ფსიქოლოგი და ეკონომისტი\n* 9 მარტი : იური გაგარინი — რუსი საბჭოთა კოსმონავტი მფრინავი (გ. 1968)\n\n=== აპრილი ===\n===მაისი===\n=== ივნისი ===\n* 6 ივნისი : ალბერტ II — ბელგიის მეფე\n=== ივლისი ===\n* 1 ივლისი : სიდნი პოლაკი — ამერიკელი რეჟისორი (გ. 2008)\n* 4 ივლისი : გურამ რჩეულიშვილი — ქართველი მწერალი (გ. 1960)\n* 11 ივლისი : ჯორჯო არმანი — იტალიელი დიზაინერი\n=== აგვისტო ===\n* 3 აგვისტო : ჟონას სავიმბი — ანგოლის პოლიტიკური მოღვაწე (გ. 2002)\n\n=== სექტემბერი ===\n===ოქტომბერი===\n* 24 ოქტომბერი : ოთარ რამიშვილი — ქართველი მომღერალი და კომპოზიტორი (გ. 2011)\n===ნოემბერი===\n===დეკემბერი===\n\n== გარდაიცვალნენ ==\n\n\n===იანვარი ===\n=== თებერვალი ===\n* 17 თებერვალი : ალბერტ I — ბელგიის მეფე (დ. 1875)\n* 23 თებერვალი : ელგარი, ედუარდ — ინგლისელი კომპოზიტორი (დ. 1857)\n=== მარტი ===\n=== აპრილი ===\n===მაისი===\n* 25 მაისი : ჰოლსტი, გუსტავ — ინგლისელი კომპოზიტორი (დ. 1874)\n=== ივნისი ===\n=== ივლისი ===\n* 4 ივლისი : სკლოდოვსკა-კიური, მარია — პოლონელი ფიზიკოსი (დ. 1867)\n* 30 ივლისი : შლაიხერი, კურტ ფონ — გერმანელი სამხედრო და სახელმწიფო მოღვაწე (დ. 1882)\n===აგვისტო===\n=== სექტემბერი ===\n===ოქტომბერი===\n* 10 ოქტომბერი : გრანელი, ტერენტი — ქართველი პოეტი.\n===ნოემბერი===\n* 4 ნოემბერი : ბარნოვი, ვასილ — ქართველი მწერალი (დ. 1856)\n===დეკემბერი===\n* 6 დეკემბერი : ბანოვანი — ქართველი მწერალი (დ. 1880)\n\n== ნობელის პრემიის ლაურეატები ==\n\n* ფიზიკა : ––\n* ქიმია : ჰაროლდ კლეიტონ იურეი\n* ფიზიოლოგია და მედიცინა : ჯორჯ ჰოიტ უიპლი, ჯორჯ რიჩარდ მინოტი, უილიამ პარი მარფი\n* ლიტერატურა : ლუიჯი პირანდელო\n* მშვიდობა : ართურ ჰენდერსონი\n\n*", "url": "https://ka.wikipedia.org/wiki/1934", "length": 3155}
{"id": "3452", "title": "ივლისი 2005", "text": "'''2005 წლის მოვლენები:'''\n\nიანვარი | თებერვალი | მარტი | აპრილი | მაისი | ივნისი | ივლისი | აგვისტო | სექტემბერი | ოქტომბერი | ნოემბერი | დეკემბერი \n\n== საქართველო ==\n\n* '''12 ივლისი''' - პრეზიდენტმა სააკაშვილმა თბილისის მერად დანიშნა პრეზიდენტის ადმინისტრაციის უფროსი გიგი უგულავა. მან ამ თანამდებობაზე ზურაბ ჭიაბერაშვილი შეცვალა. ეს უკანასკნელი პრეზიდენტმა ევროპის საბჭოში საქართველოს წარმომადგენლად წარადგინა.\n* '''11 ივლისი''' - საქართველოს მასშტაბით ერთიანი ეროვნული გამოცდები დაიწყო, რომელშიც მონაწილეობას 32 ათასი აბიტურიენტი იღებს. გამოცდები 21 ივლისს დასრულდება, ხოლო საბოლოო შედეგები 20 აგვისტოსთვის გახდება ცნობილი.\n\n* '''10 ივლისი''' - ჩაქვში გაიხსნა ქართულ-ოსური კონფლიქტის მოგვარების საკითხთან დაკავშირებული საერთაშორისო კონფერენცია, სადაც განიხილება ყველა ის წინადადებები, რაც აქამდე საქართველოს ხელისუფლებამ წარმოადგინა კონფლიქტის მშვიდობიანად მოგვარების მიზნით. \n\n* '''8 ივლისი''' - პარლამენტმა რატიფიცირება გაუკეთა შეთანხმებას საქართველოს მთავრობასა და ნატოს მატერიალურ–ტექნიკური უზრუნველყოფისა და მომარაგების სააგენტოს შორის საქართველოში მართვადი რაკეტების დემილიტარიზაციის შესახებ. ასევე დაამტკიცა ეროვნულის უსაფრთხოების კონცეფცია. \n\n* '''7 ივლისი''' - საქართველოს პრეზიდენტმა მიხეილ სააკაშვილმა ლონდონში 7 ივლისს მომხდარი ტერორისტული აქტის გამო წერილით მიმართა დიდი ბრიტანეთისა და ჩრდილოეთ ირლანდიის პრემიერ-მინისტრს ტონი ბლეერს. პრეზიდენტმა ქართველი ხალხის სახელით ღრმა მწუხარება გამოთქვა ტერორისტული აქტის შედეგად დაღუპულთა და დაზარალებული ოჯახების მიმართ. \n\n* '''6 ივლისი''':\n** დაპირისპირება აფხაზეთის ლეგიტიმური მთავრობის მეთაურ ირაკლი ალასანიასა და თავდაცვის მინისტრ ირაკლი ოქრუაშვილს შორის, რომელიც კოდორის ხეობაში მოხალისეთა რაზმ \"მონადირეს\" გაუქმებას უკავშირდება, თანდათან მწვავდება. \n** თბილისის სახელმწიფო უნივერსიტეტის მეცნიერ-თანამშრომლები, კერძოდ კი ფიზიკის ფაკულტეტის წარმომადგენლები სამეცნიერო გრანტებთან დაკავშირებით განათლების სამინისტროს მიერ ჩატარებულ კონკურსს სრულ უნდობლობას უცხადებენ. ფიზიკოსები კონკურსის შედეგების გაუქმებისა და მისი ხელახლა ჩატარების მოთხოვნით სასამართლოს მიმართავენ. \n** ეუთოს საპარლამენტო ასამბლეის მიერ 5 ივლისს მიღებულ ვაშინგტონის დეკლარაციაში ნათქვამია, რომ \"მიუღებელია პროგრესის ნაკლებობა აფხაზეთის კონფლიქტის მოგვარების ძირითად საკითხებთან დაკავშირებით“. დოკუმენტი ასევე მოუწოდებს რუსულ მხარეს \"ხელი შეუწყოს და უზრუნველყოს დიალოგი კონფლიქტის მხარეებს შორის“. \n\n* '''5 ივლისი''' - საქართველოს ეროვნული ბანკის თავმჯდომარემ რომან გოცირიძემ რუსეთის ხელისუფლებისაგან რუსეთის კომერციულ ბანკებში აფხაზეთის კომერციული ბანკების ანგარიშების დახურვა მოითხოვა, მაგრამ როგორც ირკვევა, რუსული მხარის მტკიცების მიუხედავად, მოსკოვმა თბილისის მოთხოვნა ამჯერადაც არ გაითვალისწინა. \n\n* '''4 ივლისი''': \n** წალკის რაიონის სოფელ კირიაკში ეკომიგრანტებს შორის 6 თვის წინათ დაწყებული შუღლი ტრაგედიით დასრულდა. ხანჯლით მიყენებული ჭრილობით დაღუპულია 24 წლის ახალგაზრდა მამაკაცი. შესაძლო გართულებების თავიდან ასაცილებლად სოფელ კირიაკში პოლიციის სპეცდანიშნულების რაზმია შეყვანილი. \n** შსს-ს პრეს-სამსახური ერთ-ერთ ტელეკომპანიას სასამართლოში უჩივლებს და საავტორო უფლებების დარღვევისთვის 1 მილიონ ლარს მოითხოვს. როგორც პრეს-სამსახურის უფროსმა გურამ დონაძემ განაცხადა, ტელეკომპანიამ დაარღვია საავტორო უფლებები და გადაცემა \"პატრულის\" კადრები საკუთარ ეთერში აჩვენა. \n** სამხრეთ ოსეთის თვითგამოცხადებული რესპუბლიკის პრესისა და ინფორმაციის კომიტეტის ცნობით, სამხრეთ ოსეთის დე ფაქტო პარლამენტმა იური მოროზოვი თვითგამოცხადებული რესპუბლიკის მთავრობის თავმჯდომარედ დანიშნა. \n\n* '''3 ივლისი''':\n* მსოფლიო ბანკმა საქართველოს გაზაფხულზე მომხდარი წყალდიდობით მიყენებული ზარალის ანაზღაურების მიზნით გამოუყო დამატებითი დაფინანსება 13 მლნ აშშ დოლარის ოდენობით, ქვეყანაში მოქმედი სარწყავ-სადრენაჟო მომხმარებელთა ორგანიზაციების განვითარების პროექტის ფარგლებში. \n* საქართველოს სანაპირო დაცვის ფოთის ბაზის საპატრულო კატარღამ საქართველოს ტერიტორიულ წყლებში, კერძოდ კი ბიჭვინთის ტრავერსზე თურქეთის დროშის ქვეშ მცურავი გემი \"ტარიკ გუნერი“ დააკავეს. აღნიშნული გემი სოხუმის პორტში აპირებდა შესვლას.\n\n*'''1 ივლისი''':\n** საქართველოს პარლამენტმა მესამე მოსმენით 112 ხმით, ერთხმად დაამტკიცა დედაქალაქის–თბილისის შესახებ კანონპროეტი, რომელიც საკრებულოსა და მერის ახალი წესით არჩევას ითვალისწინებს. \n** თბილისის საქალაქო სასამართლომ 30 ივნისს რუსთაველის გამზირზე საპროტესტო აქციაზე დაკავებული ათი პიროვნებიდან რვა დაკავებულს, რომელთა შორის არიან ოპოზიციური \"ეროვნულ დემოკრატიული პარტიისა“ და \"ახალი მემარჯვენეების“ წარმომადგენლებიც, რვადღიანი ადმინისტრაციული პატიმრობა შეუფარდა. მათ საზოგადოებრივი წესრიგის დარღვევა ედებათ ბრალად. \n\n== უცხოეთი ==\n\n== გარდაიცვალნენ ==\n\n== ვიკიპედიის სიახლენი ==\n\n*22 ივლისი - თბილისში ჩატარდა ქართველი ვიკიპედიელების პირველი არაოფიციალური შეხვედრა.\n\n*2005-07", "url": "https://ka.wikipedia.org/wiki/ივლისი_2005", "length": 4602}
{"id": "3453", "title": "აგვისტო 2005", "text": "'''2005 წლის მოვლენები:'''\n\nიანვარი | თებერვალი | მარტი | აპრილი | მაისი | ივნისი | ივლისი | აგვისტო | სექტემბერი | ოქტომბერი | ნოემბერი | დეკემბერი \n\n== საქართველო ==\n\n* 31 აგვისტო - გამოქვეყნდა საქართველოში ჩატარებული პირველი ერთიანი ეროვნული გამოცდების საბოლოო შედეგები. \n* 30 აგვისტო - დეპუტატმა დავით ზურაბიშვილმა დატოვა საპარლამენტო უმრავლესობის რიგები.\n* 27 აგვისტო - შსს სპეციალურმა ოპერატიულმა დეპარტამენტმა დააკავა ჟურნალისტი შალვა რამიშვილი, რომელსაც პარლამენტის დეპუტატისათვის თანხის გამოძალვა ბრალდება. \n* 25 აგვისტო - ქალაქ რუსთავის მერად გარდაბნის ყოფილი გამგებელი დავით ნადაშვილი დაინიშნა.\n* 22 აგვისტო - საზოგადოებრივი ტელემაუწყებლობის ახალი გენერალური დირექტორი თამარ კინწურაშვილი ოფიციალურად შეუდგა მოვალეობის შესრულებას. \n* 21 აგვისტო - საქართველოს პრეზიდენტი არაოფიციალური ვიზიტით სომხეთს ეწვია.\n* 12 აგვისტო - საქართველოს ორდღიანი არაოფიციალური ვიზიტით ესტუმრა უკრაინის პრეზიდენტი ვ.იუშჩენკო. ორი ქვეყნის პრეზიდენტებმა ხელი მოაწერეს ე.წ. ბორჯომის დეკლარაციას.\n* 10 აგვისტო - ბაქო-თბილისი-ჯეიჰანის ნავთობსადენით კასპიის ზღვიდან ამოღებულმა ნავთობმა საქართველო-აზერბაიჯანის საზღვარი გადაკვეთა. \n* 9 აგვისტო - იმერეთის მხარის ახალ გუბერნატორად ხონის მაჟორიტარი დეპუტატი აკაკი ბობოხიძე დაინიშნა. \n* 4 აგვისტო - შხარას მწვერვალზე ჩამოწოლილმა ზვავმა ორი კანადელი სტუმარი ჩაითრია. ერთი მათგანი სასწაულებრივად გადაურჩა სიკვდილს.\n\n== უცხოეთი ==\n\n* 31 აგვისტო - გდანსკი, პოლონეთი. სოლიდარობის მოედანზე ევროპული სოლიდარობის ცენტრის დაარსების საზეიმო ცერემონია გაიმართა, რომელსაც 20-ზე მეტი სახელმწიფო მეთაური ესწრებოდა, მათ შორის საქართველოს პრეზიდენტი მიხეილ სააკაშვილი. ღონისძიების ინიციატორი იყო პოლონეთის ყოფილი პრეზიდენტი და მოძრაობა \"სოლიდარობის\" დამფუძნებელი ლეხ ვალენსა.\n* 29 აგვისტო - მინსკი, ბელარუსი. ახალგაზრდული ორგანიზაცია ”კმარას” ორ წევრს მინსკის სასამართლომ 15 დღით თავისუფლების აღკვეთა მიუსაჯა.\n* 26 აგვისტო - ყაზანი, რუსეთი. თათარსტანის დედაქალაქის 1000 წლისთავთან დაკავშირებით აქ ჩატარდა დსთ-ს სახელმწიფო მეთაურთა მორიგი სამიტი. ამ შეხვედრაზე თურქმენეთის წარმოადგენელმა ოფიციალურად გამოაცხადა დსთ-დან ამ ქვეყნის გასვლის გამო.\n* 26 აგვისტო - ფლორიდა, აშშ. ძლიერი სტიქია მძვინვარებს აშშ-ს სამხრეთ სანაპიროებთან. კარიბის ზღვიდან მას ქარიშხალმა ”კატერინამ” შეუტია.\n* 24 აგვისტო - უკრაინა. საზეიმოდ აღინიშნა უკრაინის დამოუკიდებლობის დღე. \n* 22 აგვისტო - ისრაელი. იერუსალიმის ახალ მართლმადიდებელ პატრიარქად 57 წლის არქიეპისკოპოსი თეოფინე აირჩია. \n* 20 აგვისტო - ისრაელი. დასრულდა ღაზას სექტორიდან ებრაული დასახლებების ევაკუაცია.\n* 18 აგვისტო - ვატიკანი. რომის პაპი ბენედიქტე მე-16 თავისი პირველი პფიციალური ვიზიტით სამშობლოში, გერმანიაში ჩავიდა. \n* 15 აგვისტო - ყირგიზეთი. ქვეყნის პრემიერ-მინისტრი გახდა ფელიქს კულოვი.\n* 13 აგვისტო - შრი-ლანკა. ქვეყნის პრეზიდენტის ლაქშმან კადირგარამის მკვლელობის გამო საგანგებო მდგომარეობა გამოცხადდა. \n* 12 აგვისტო - რუსეთი. შესრულდა 5 წელი ატომური წყალქვეშა ნავის ”კურსკის” ტრაგედიიდან.\n* 9 აგვისტო - აშშ. კოსმოსური ხომალდი ”დისქავერი” დედამიწაზე წარმატებით დაეშვა.\n* 6 აგვისტო - ყირიმი, უკრაინა. ”მშვიდობის ფარი 2005” - ამ სახელწოდებით სამხედრო დაიწყო, რომელშიც მონაწილეობენ ამერიკელი, უკრაინელი, ქართველი და აზერბაიჯანელი სამხედროები. \n* 6 აგვისტო - ჰიროსიმა, იაპონია. აღინიშნა ხიროსიმის ტრაგიკული მოვლენების 60 წლისთავი. \n* 3 აგვისტო - თეირანი, ირანი. მაჰმუდ აჰმადი-ნეჯადი ირანის პრეზიდენტად აკურთხეს. \n* 1 აგვისტო - საუდის არაბეთი. პრინცი აბდულა საუდის არაბეთის მეფე გახდა. იგი ტახტზე ავიდა მამის ფაჰდი ბენ აბდელაზიზის გარდაცვალების შემდეგ.\n\n== ვიკიპედიის სიახლენი ==\n\n* 28 აგვისტო - შვედური ვიკიპედია 100 ათასიანთა ”კლუბის” წევრი გახდა.\n* 25 აგვისტო - ინგლისურ ვიკიპედიაში სტატიების რიცხვმა 700 ათასს გადააჭარბა.\n\n*2005-08", "url": "https://ka.wikipedia.org/wiki/აგვისტო_2005", "length": 3587}
{"id": "3455", "title": "1933", "text": "== მოვლენები ==\n* 30 იანვარი : ადოლფ ჰიტლერი გერმანიის კანცლერად დაინიშნა.\n* 4 მარტი : ფრანკლინ რუზველტი გახდა აშშ-ს 32-ე პრეზიდენტი.\n\n== დაიბადნენ ==\n\n===იანვარი   ===\n*1 იანვარი  : ვალერიან გომელაური   — ქართველი საბჭოთა არმიის გენერალ-მაიორი \n* 1 იანვარი  : ჯანო ჯანელიძე  — ქართველი პოეტი  (გ. 2009)\n*1 იანვარი  : ჯონდო ჯაფარიძე  — ქართველი მეცნიერი (გ. 2008)\n* 4 იანვარი : ილია II — სრულიად საქართველოს კათოლიკოს-პატრიარქი\n* 10 იანვარი  : მედეა გონგლიაშვილი  — ქართველი პიანისტი (გ. 2012)\n* 16 იანვარი  :სიუზენ ზონტაგი  — ამერიკელი ესეისტი  (გ. 2004)\n* 24 იანვარი  : გივი გეგეჭკორი — ქართველი პოეტი.  (გ. 2002)\n* 25 იანვარი : კორასონ აკინო — ფილიპინებისა და აზიის პირველი ქალი პრეზიდენტი (1986 —1992)   (გ. 2009)\n* 26 იანვარი : ელდარ შენგელაია — ქართველი კინორეჟისორი.\n\n=== თებერვალი  ===\n* 12 თებერვალი : კოსტა-გავრასი — ბერძნული წარმოშობის კინორეჟისორი.\n* 13 თებერვალი : მურთაზ ბაკურია — ქართველი ფილოსოფოსი  (გ. 1992)\n* 18 თებერვალი :   იოკო ონო —იაპონელი მხატვარი და მუსიკოსი.\n* 18 თებერვალი  : ბობი რობსონი — ინგლისელი ფეხბურთელი  (გ. 2009)\n* 21 თებერვალი :ნინა სიმონე — ამერიკელი მომღერალი  (გ. 2003)\n* 21 თებერვალი  : გივი ყანდარელი — ქართველი მხატვარი  (გ. 2006)\n\n=== მარტი  ===\n* 16 მარტი  : ბაქარ გიგინეიშვილი — ქართველი ენათმეცნიერი.\n* 19 მარტი  : ფილიპ როთი — ამერიკელი მწერალი (გ. 2018)\n* 20 მარტი : ოთარ ჭილაძე — ქართველი პოეტი (გ. 2009)\n\n=== აპრილი  ===\n* 1 აპრილი : რობერტ შავლაყაძე — ქართველი და საბჭოთა მძლეოსანი; ოლიმპიური ჩემპიონი, სპორტის დამსახურებული ოსტატი (გ. 2020)\n* 12 აპრილი : მონსერატ კაბალიე — ესპანელი სოპრანო (გ. 2018).\n\n===მაისი   ===\n=== ივნისი  ===\n* 26 ივნისი : აბადო, კლაუდიო — იტალიელი დირიჟორი\n=== ივლისი  ===\n===აგვისტო   ===\n=== სექტემბერი  ===\n===ოქტომბერი   ===\n===ნოემბერი   ===\n* 30 ნოემბერი : ზაირა არსენიშვილი    — ქართველი სცენარისტი, მწერალი   (გ. 2015)\n\n===დეკემბერი   ===\n\n== გარდაიცვალნენ ==\n\n\n===იანვარი   ===\n* 5 იანვარი : კულიჯი, კელვინ — აშშ-ს 30-ე პრეზიდენტი (დ.1872)\n=== თებერვალი  ===\n=== მარტი  ===\n=== აპრილი  ===\n===მაისი   ===\n=== ივნისი  ===\n=== ივლისი  ===\n===აგვისტო   ===\n=== სექტემბერი  ===\n===ოქტომბერი   ===\n* 6 ოქტომბერი : ზაქარია ფალიაშვილი — ქართველი კომპოზიტორი  (დ. 1871)\n===ნოემბერი   ===\n===დეკემბერი   ===\n* 17 დეკემბერი : XIII დალაი ლამა  — (დ. 1876)\n\n== ნობელის პრემიის ლაურეატები ==\n* ფიზიკა : ერვინ შრედინგერი, პოლ დირაკი\n* ქიმია : ––\n* ფიზიოლოგია და მედიცინა : თომას ჰანტ მორგანი\n* ლიტერატურა : ივან ბუნინი\n* მშვიდობა : ნორმან ანგელ (რალფ ლეინი)\n\n*", "url": "https://ka.wikipedia.org/wiki/1933", "length": 2436}
{"id": "3456", "title": "თამარ მეფე", "text": "'''თამარი''', '''თამარ მეფე''' (დ. დაახ. 1160 — გ. 1213, შესაძლოა 1210 ან 1207) — საქართველოს მონარქი 1184 წლიდან, გიორგი III-ის ასული, ბაგრატიონთა სამეფო დინასტიის წარმომადგენელი. თამარს საქართველოს ოქროს ხანაში მოუწია მეფობა და უაღრესად წარმატებული მმართველი აღმოჩნდა. თამარი ატარებდა ტიტულს: „მეფეთ მეფე და დედოფალთ დედოფალი აფხაზთა, ქართველთა, რანთა, კახთა და სომეხთა, შირვანთა და შაჰანშათა და ყოვლისა აღმოსავლეთისა და დასავლეთისა თვითმფლობელობითა მპყრობელი“.\n\n1179 წელს მეფე გიორგიმ თამარი თანამოსაყდრედ გამოაცხადა. 1184 წელს, მეფე გიორგის გარდაცვალების შემდეგ, ქვეყანაში რთული ვითარება შეიქმნა; ფეოდალურმა არისტოკრატიამ დაიწყო ბრძოლა დაკარგული პოლიტიკური პრივილეგიების აღსადგენად. 1185 წელს გავლენიან ფეოდალთა ერთმა ჯგუფმა თამარს, მისი სურვილის წინააღმდეგ, შერთო ანდრეი ბოგოლიუბსკის შვილი იური, რომელიც ქართულ წყაროებში ცნობილია „გიორგი რუსის“ სახელით. ორი-ორნახევარი წლის შემდეგ თამარი განქორწინდა და იური საქართველოდანაც განდევნეს. მეფე თამარი მეორედ დაქორწინდა დაახლოებით 1189 (ან 1187) წელს დავით სოსლანზე.\n\nთამარის დროს საქართველო კავკასიის უძლიერეს სახელმწიფოდ იქცა. ისტორიკოსთა ერთი ნაწილის აზრით, ეს ძლიერება არ ემყარებოდა ქვეყნის შინაგან საწარმოო ძალთა განვითარებას, გაერთიანებული ფეოდალური მონარქიის ეკონომიკური ძლიერების ძირითად წყაროს სამხედრო ნადავლი და ხარკი შეადგენდა და ქვეყნის გაერთიანება ეფემერული ხასიათისა იყო.<ref>გ. ნათაძე, საქართველოს ისტორიის მოკლე სოციოლოგიური მიმოხილვა, თბ., 1925, ნაწ. II , გვ. 66 –67;</ref><ref>ქ. რაჭველიშვილი, საქართველოს ფეოდალიზმის ისტორია, 1927, გვ. 14</ref> ისტორიკოსთა მეორე ნაწილის აზრით, გაერთიანებული საქართველოს სიძლიერე შესაფერის სოციალურ-ეკონომიკურ ბაზისს ემყარებოდა.<ref>ნ. ბერძენიშვილი, საქართველოს რუსეთთან შეერთების ისტორიული მნიშვნელობისათვის, საქართველოს ისტორიის საკითხები, V, თბ., 1971. გვ. 161;</ref><ref>ნ.ბერძენიშვილი, კლასობრივი და შინაკლასობრივი ბრძოლის გამოვლინება საქართველოს საგარეო-პოლიტიკურ ურთიერთობაში, საქართველოს ისტორიის საკითხები, II, თბ., 1965, გვ. 23 – 42.</ref><ref>ს. ჯანაშია, საქართველოს ისტორია, 1943.</ref> თამარის მეფობის პერიოდში რამდენიმე მნიშვნელოვანი ბრძოლა გაიმართა, რომელთაგან განსაკუთრებით აღსანიშნავია 1195 წლის შამქორისა და 1203 წლის ბასიანის ბრძოლები.\n\n== ცხოვრების ადრეული წლები  ==\nthumb|მარცხნივ|[[გეგუთის სასახლე|გეგუთის სასახლის]] ნანგრევები. გიორგი III-ის და თამარის სამეფო სასახლე.\nგიორგი III XII საუკუნის 50-იან წლებში ოსთა მეფის, ხუდდანის ასულ ბურდუხანზე დაქორწინდა. ამ ქორწინებას გარკვეული პოლიტიკური მიზანიც ჰქონდა — ჩრდილოეთის მეზობლებთან კავშირის განმტკიცება. თავის მხრივ, ბურდუხანი გამორჩეული ქალი ყოფილა. მას განსაკუთრებული პატივისცემით მოიხსენიებს და დიდ შეფასებას აძლევს ბასილი ეზოსმოძღვარი<ref>ბასილი ეზოსმოძღვარი „ცხოვრება მეფეთ-მეფისა თამარისი“ </ref>.\n\n1160 წელს გიორგი III-სა და ბურდუხანს შეეძინათ ქალიშვილი – თამარი. თამარმა იმ დროისთვის სათანადო აღზრდა-განათლება მიიღო. თამარს თავისი გონიერებით ადრევე მიუქცევია ყურადღება. მას განსაკუთრებულად მზრუნველობდა მამიდა (დემეტრე I-ის ასული, გიორგი III-ის და) რუსუდანი, რომელიც ხორასნის სულთნის ცოლყოფილი იყო და დაქვრივების შემდეგ საქართველოში დაბრუნდა. ფაქტობრივად, თამარი და თავისი და მამიდასთან იზრდებოდნენ.\n\nორბელთა შეთქმულების შემდეგ მეფე გიორგიმ „შემყრელმან შვიდთავე სამეფოთა მისთამან აწჳა დედოფალთა დედოფალი, ბედნიერი და სჳანი ცოლი მისი ბურდუხან და შვილი მათი თამარ, ნათელი და ბრწყინვალება თუალთა მათთა, და მანიაკი ყოველთა მეფეთა, და გჳრგჳნი ყოველთა ჴელმწიფეთა ... მეფე ყო თამარ, თანადგომითა ყოველთა პატრიაქთა და ებისკოპოზთა, დიდებულთა იმიერთა და ამიერთა, ვაზირთა და სპასალართა და სპასპეტთა ... და დაადგა გჳრგჳნი ოქროსა თავსა მისსა“<ref>ქართლის ცხოვრება, ტ. II, თბილისი, 1959, გვ. 20</ref>. ეს მოხდა 1179 წელს. მეფემ დიდიდებულები დააფიცა თამარის ერთგულებაზე.<ref name=\"istoriani\">''ისტორიანი და აზმანი შარავანდედთანი'', ქართლის ცხოვრება</ref> ამის შემდეგ, სახელმწიფოში ცხოვრება ჩვეული წესით გაგრძელდა. გიორგი III კვლავ აქტიურად მონაწილეობდა სახელმწიფოს მართვა-გამგეობაში. დაახლოებით ამავე ხანებში გარდაიცვალა ბურდუხან დედოფალი.\n\nმამა-შვილის ერთობლივი მმართველობის ხანაში, 1179 წელს საგანგებო საკანონმდებლო კრება მოუწვევიათ, რომლის მთავარი მიზანი ქვეყანაში გახშირებული პარვისა და ყაჩაღობის მოსპობა იყო. კრებამ ამ დანაშაულის ჩამდენთათვის სასჯელის უმაღლესი ფორმა — ჩამოხრჩობა დააწესა.<ref name=\"istoriani\" /><ref>ი. დოლიძე, ქართული სამართლის ძეგლები, II, გამოც. გვ. 22.</ref><ref>ივ. ჯავახიშვილი, ქართული სამართლის ისტორია, წ. II, ნაკვ. II, გვ. 482.</ref><ref>ბასილი ეზოსმოძღვარი,  გვ.141</ref>\n\n1184 წლის 27 მარტს, ვნების კვირის სამშაბათს, კახეთში გარდაიცვალა გიორგი III. თბილისში ისნის ციხეში მყოფ თამარს მამის გარდაცვალება შეატყობინეს. პატრიარქმა და დიდებულებმა სამშვილდეში მყოფ რუსუდანს ამცნეს ეს ამბავი და თბილისში ჩამოიყვანეს. გიორგი III მცხეთაში დაკრძალეს და იმავე წელს გადაასვენეს საქართველოს მეფეთა საძვალეში – გელათში.\n\nგიორგი III-ს მიერ დიდებულებზე მოპოვებულმა მნიშვნელოვანმა გამარჯვებამ ქვეყნის ცენტრალიზებას შეუწყო ხელი. დიდგვაროვანთა უფლებების აღდგენისთვის ხელსაყრელი დრო სწორედ მეფის გარდაცვალების შემდეგ შეიქმნა. მიუხედავად იმისა, რომ თამარი ჯერ კიდევ მამის სიცოცხლეში გამეფდა, დიდგვაროვანმა ფეოდალებმა, ეს საკმარისად არ მიიჩნიეს და მისი ხელახლა მეფედ კურთხევა გადაწყვიტეს.\n\nსწორედ აქედან ჩაეყარა საფუძველი ფეოდალთა პროტესტს სამეფო კარის ჯერ კიდევ გიორგი მესამისეული პოლიტიკის წინააღმდეგ<ref>ცხოვრება მეფეთ-მეფისა თამარის, ქართლის ცხოვრება II, გვ. 131.</ref><ref>ივ. ჯავახიშვილი, ქართული სამართლის ისტორია, II, ნაკვ. II, გვ. 191.</ref>. ეს პროტესტი თანდათანობით კიდევ უფრო გამძაფრდა. ფეოდალებმა, „იმიერთა და ამიერთა“, ერთხმად განაცხადეს, რომ ისინი გიორგი III-ის დროს დაწინაურებულ უგვარო მოხელეებს აღარ დაემორჩილებოდნენ. ასეთებად მიიჩნიეს ამირსპასალარი ყუბასარი და მსახურთუხუცესი აფრიდონი. სამეფო კარი დათმობაზე წავიდა და ეს მოხელეები თანამდებობებიდან გადააყენა. ამის შემდეგ ფეოდალებს შორის ამ თანამდებობების ხელში ჩაგდებისთვის ბრძოლა დაიწყო.\n\n== მეფობის ადრეული წლები და პირველი ქორწინება ==\n300px|thumb|მარცხნივ|თამარ მეფის, ლაშა-გიორგისა და გიორგი მესამის ფრესკები [[ბეთანიის მონასტერი|ბეთანიის მონასტრის]] ჩრდილოეთ ფასადზე.\nდიდგვაროვანთა პროტესტი ჯერ კიდევ დასრულებული არ იყო, როცა მეჭურჭლეთუხუცესმა ყუთლუ-არსლანმა, რომელსაც ბევრი თანამოაზრე ჰყავდა, თამარს ახალი მოთხოვნები წაუყენა. მისი მოთხოვნებით ისანში ახალი სახელმწიფო ინსტიტუტი, ე. წ. „კარავი“ უნდა დაარსებულიყო.\n\nისანში მდებარეობდა მეფის სასახლე და საქართველოს სამეფოს უმაღლესი ინსტიტუტი – სახელმწიფო დარბაზი. დარბაზის მოწვევა მხოლოდ მეფის სურვილზე იყო დამოკიდებული, ამჯერად კი ყუთლუ-არსლანის დასი მოითხოვდა, რომ სასახლის გვერდით კარავი ყოფილიყო დადგმული. ამ კარავში, მეფისგან დამოუკიდებლად და მეფის დაუსწრებლად, სახელმწიფო მართვა-გამგეობასა და უზენაეს მართლმსაჯულებასთან დაკავშირებული საქმეები უნდა განხილულიყო. ყუთლუ-არსლანის დასის გეგმით, მეფეს კანონმდებლობითი უფლება უნდა ჩამორთმეოდა და მთლიანად ამ ახალ ინსტიტუტს გადასცემოდა, ხოლო მეფეს მხოლოდ აღმასრულებელი ფუქციები დარჩებოდა. ყუთლუ-არსლანის მოწინააღმდეგეებმა თამარ მეფეს ამ დასის ხელმძღვანელის შეპყრობა ურჩიეს . თამარის მრჩევლებს ეგონათ, რომ ყუთლუს დაჭერა ამბოხებულთა მოძრაობას ჩაახშობდა, თუმცა ეს ასე არ მოხდა.\n\nაჯანყებულებთან მოსალაპარაკებლად თამარ მეფემ კრავაი ჯაყელი და ხუაშაქ ცოქალი, ორი გამოჩენილი მანდილოსანი, მიაგზავნა. შეთანხმება ურთიერთდათმობით გახდა შესაძლებელი. „კარავის“ დაარსების იდეა არ მიიღეს, თუმცა, ამის სანაცვლოდ, თამარ მეფემ დარბაზის უფლებები გაზარდა.\n\nყუთლუ-არსლანის პოლიტიკური დასის დაშოშმინების შემდეგ, საქართველოს მეფემ მნიშვნელოვანი პოლიტიკური გადაწყვეტილება მიიღო. თამარის ბრძანებით მწიგნობართუხუცეს-ჭყონდიდელისა და ვაზირის თანამდებობა ანტონმა მიიღო. ამირსპასალარად დაინიშნა სარგის ჯაყელი.<ref>ამ თანამდებობაზე ადრე მყოფი გამრეკელი თორელი (XII საუკუნე)</ref>\n\nმიუხედავად ამისა, დიდგვაროვანი ფეოდალები მნიშვნელოვან ძალაუფლებას კვლავ ინარჩუნებდნენ. ისინი აქტიურად ერეოდნენ თამარის პირად ცხოვრებაშიც. ეს ნათლად გამოჩნდა განსაკუთრებით მაშინ, როდესაც დედოფლის ქორწინების საკითხი დადგა. დიდგვაროვნები თამარის საქმროდ მათთვის მისაღებ კანდიდატურას ეძებდნენ. ასეთად მათ იური ბოგოლიუბსკი (გიორგი რუსი) მიიჩნიეს. თუმცა, ზოგი დიდებული თამარის იური ანდრეის ძეზე დაქორწინების წინააღმდეგი იყო; ისინი თამარს ურჩევდნენ, კავშირი ბიზანტიის მმართველებთან დაემყარებინა, მაგრამ მათი მცდელობა უშედეგო აღმოჩნდა.\n\nუფლისწული იური როსტოვ-სუზდალის დიდი მთავრის, ანდრეის შვილი იყო. ანდრეის გარდაცვალების შემდეგ, სამთავროში ვითარება მნიშვნელოვნად შეიცვალა. იური სამთავროდან გააძევეს, რის შემდეგაც ჩრდილოეთ კავკასიაში წავიდა<ref>ი. ცინცაძე, ძიებანი რუსეთ-საქართველოს ურთიერთობის ისტორიიდან (X-XV სს.) თბ., 1956, გვ. 89-90</ref>. სწორედ იქ დაუკავშირდნენ ქართველი დიდებულები ანდრეის ვაჟს. წყაროების მიხედვით, საქართველოს მეფე ამ ქორწინების წინააღმდეგი იყო. „ცხოვრება მეფეთ-მეფისა თამარისი“ გადმოგვცემს თამარის პასუხს შეთავაზებულ წინადადებაზე:\n\n\nმიუხედავად ამისა, ეს ქორწინება მაინც შედგა. თამარის ორივე ისტორიკოსი ერთხმად აღიარებს, რომ იური უფლისწულს ცუდი ზნე აღმოაჩნდა – მას მემთვრალეობაში, მამათმავლობასა და ზოოფილიაში სდებდნენ ბრალს <ref>Жизнь царицы цариц Тамар, стр. 31</ref><ref>ისტორიანი და აზმანი შარავანდეთთანი, ქართლის ცხოვრება, II, გვ.140</ref><ref>ამ თემას ეხება ი. ცინცაძე, ძიებანი რუსეთ-საქართველოს ურთიერთობის ისტორიიდან (X-XVI) გვ. 127.</ref>. თამარმა აღნიშნულის შესახებ დარბაზს მოახსენა, რომელმაც იური ანდრეის ძის საქართველოდან ექსორიაქმნის (გაძევების) შესახებ გადაწყვეტილება მიიღო. „წარიყვანეს ექსორია-ქმნად, გარნა აურაცხელითა ლარითა, სიმდიდრითა და საჭურჭლითა“<ref>ისტორიანი და აზმანი შარავანდეთთანი, ქართლის ცხოვრება, ტ. II, თბ., 1959, გვ. 41.</ref>. საქართველოდან განდევნილმა იური ბოგოლიუბსკიმ თავი კონსტანტინოპოლს შეაფარა. წყაროთა ცნობით, ეს ფაქტი ქორწინებიდან ორი-ორნახევარი წლის შემდეგ მომხდარა.<ref>ისტორიანი და აზმანი შარავანდეთთანი: „ორი წლამდის გინა უმეტეს იყოს განსაცდელისა უცხოსა თმენასა შინა“ (ქართლის ცხოვრება, II, გვ. 141)</ref><ref>ცხოვრება მეფეთ-მეფისა თამარისი: „ორისა და ნახევარსა წელთა, ვითარ გურდემლი, მოითმენდა მჴნე თამარ უკეთურებით რუსისათა.“</ref>\n\nიური დარბაზის გადაწყვეტილებას არ შეეგუა და 1191 წელს აჯანყება დაიწყო. იგი თავისი მხარდამჭერი რაზმით საქართველოში ერზრუმის გზით შემოვიდა. აჯანყებას ბევრმა დიდებულმა დაუჭირა მხარი, მათგან აღსანიშნავია: გუზანი – კლარჯეთისა და შავშეთის მმართველი, ბოცო – სამცხის სპასალარი და ვარდან დადიანი — მსახურთუხუცესი. აჯანყებულებმა იური გეგუთში გადაიყვანეს და იქ მეფედ გამოაცხადეს. თამარ მეფე თავიდან ამ რთული ვითარების მოგვარებას მოლაპარაკების გზით ცდილობდა, ამ მიზნით მან აჯანყებულებს საგანგებო მოციქულები გაუგზავნა. შეთანხმებას მეამბოხეები არ დათანხმდნენ. თამარის ჯარმა აჯანყებულთა ნაწილი ჯავახეთში, თმოგვსა და ერუშეთის შუა ნაწილში დაამარცხა<ref>ცხოვრება მეფეთ-მეფისა თამარისი.</ref>. როდესაც ქართლში მყოფმა მეამბოხეებმა ჯავახეთის ჯგუფის დამარცხების ამბავი გაიგეს, უბრძოლველად გაიქცნენ . გამარჯვებულ სამეფო კარს ამბოხებულთა წინააღმდეგ დიდი სისასტიკე არ გამოუჩენია. იური ანდრეის ძე უვნებელი გაუშვეს, ის კვლავ კონსტანტინოპოლში წავიდა.<ref>ივ. ჯავახიშვილი, ქართული ერის ისტორია II, გვ. 262</ref> რაც შეეხება სხვა ამბოხებულებს, არც ისინი დაუსჯიათ, როგორც ამას კანონი ითვალისწინებდა, თუმცა ყველა მათგანს თანამდებობები ჩამოართვეს <ref>ივ. ჯავახიშვილი, ქართველი ერის ისტორია,</ref>.\n\n1193 წელს იური ხელმეორედ შემოიჭრა საქართველოში, ამჯერად რანის მხრიდან, მაგრამ კამბეჩოვანში (ძირითადად, დღევანდელი ქიზიყის ტერიტორია) ბრძოლისას დამარცხდა.\n\n== მეორე ქორწინება ==\nthumb|left|თამარ მეფის ფრესკა [[ყინწვისის მონასტერი|ყინწვისის მონასტერში]]\nგიორგი რუსის გაძევების შემდეგ თამარის ქმრობის მსურველნი კვლავ გამოჩნდნენ. ესენი იყვნენ სხვადასხვა ქვეყნის უფლისწულები, ქრისტიანები თუ მუსლიმანები. მაგრამ ახალი ქორწინების საკითხის გადაწყვეტა უკვე იოლი აღარ იყო – ბევრი კანდიდატი უარით გაისტუმრეს. საქართველოში ჩამოვიდა აღსართან შირვანშაჰი, რომელიც თამარის ქმრობის ღირსად ჩათვლის შემთხვევაში „რჯულის დაგდების“ მზადყოფნაში იყო. თუმცა აღსართანს უარი უთხრეს<ref name=\"istoriani\" />.\n\nრუსუდან დედოფალი თამარის შესაფერის საქმროდ ოსთა უფლისწულს, დავით სოსლანს მიიჩნევდა. ქართულ ისტორიოგრაფიაში განმტკიცებულია მოსაზრება, რომ დავით სოსლანი ოსეთში დამკვიდრებული ბაგრატიონთა შტოს წარმომადგენელი იყო. ეს შტო მომდინარეობს სრულიად საქართველოს მეფის გიორგი I-ისა და ალდე დედოფლის ვაჟის დემეტრესგან. მხითარ გოშის ცნობით, „თამარმა, გიორგი მეფის ასულმა, განიშორა პირველი ქმარი, რუსთა მეფის ძე და შეირთო სხვა ქმარი, ალანთა სამეფოდან, თავისი ნათესავი დედის მხრიდან, სახელით სოსლანი, რომელიც გამეფებისას დავითად იწოდა“.<ref>ა. აბდალაძე, XII-XIII სს. საქართველოს ქრონოლოგიის შესწავლისათვის, მაც, თბ., 1974, გვ. 144-145</ref>\n\nთამარი დავით სოსლანთან ქორწინებას დათანხმდა. ამის შემდეგ, დიდებულები რუსუდან დედოფლისა და „გაზრდილი მისი“ დავითის წამოსაყვანად ოსეთში გაემართნენ. ქორწილის მსვლელობას, რომლის გამართვაც დიდუბის სასახლეში („სანახებსა ტფილისისა“) გადაწყდა, რუსუდანი ხელმძღვანელობდა. დღემდე მოღწეულია თამარის ქორწილისათვის მიძღვნილი ხალხური ლექსები.\n\n\nქორწინება 1187 (ან 1189) წელს მოხდა. ამიერიდან, მეფე თამარი და დავით სოსლანი ქვეყნის საშინაო და საგარეო საქმეებს შეთანხმებულად განაგებდნენ.\n\n== საგარეო პოლიტიკა ==\n\n=== მუსლიმი მეზობლები ===\nმინი|მარცხნივ|300პქ|საქართველო და კავკასია თამარის გარდაცვალებისას (''რუკაზე პირობითად აღნიშნულია 1213 წელი'')\nთამარ მეფე ყოველმხრივ ცდილობდა, რომ მამის, გიორგი III-ისა და დიდი პაპის, დავით IV აღმაშენებლის, პოლიტიკური კურსი განეგრძო როგორც საშინაო, ისე საგარეო საქმეებში. ამ პერიოდში თურქები უკიდურესად შევიწროებულები იყვნენ. მდგომარეობამ ისინი აიძულა გაერთიანებასა და კოალიციურ ლაშქრობაზე ეფიქრათ. მათ ბაღდადის ხალიფას მიმართეს და განზრახული ლაშქრობის მოწყობაში დახმარება სთხოვეს. ბაღდადის ხალიფა, ფაქტობრივად, აღმოსავლეთის მუსლიმანური რელიგიის მეთაურად თვლიდა თავს და ქრისტიანების წინააღმდეგ „მართლმორწმუნეთა დასაცავად“ ყოველთვის მზად იყო. ხალიფამ ლაშქრობისთვის დიდი თანხები გამოჰყო.\n\nიმ დროისთვის, ირანის ადარბადაგანის მმართველი აბუ ბაქრი, ერთპიროვნული მბრძანებელი გახდა. სწორედ აბუ-ბექრმა ისარგებლა ხალიფას მატერიალური დახმარებით და მისი მოწოდებაც თავის სასარგებლოდ გამოიყენა. მან აღმოსავლეთის თურქთა დიდძალ ლაშქარს მოუყარა თავი. აბუ-ბექრი პირველად შირვანისკენ გაემართა. შირვანშაჰი აღსართანი და მისი სიძე ამირ-მირმანი ვერ გაუმკლავდნენ მტერს. შირვანი საქართველოს ყმადნაფიცი ქვეყანა იყო, შესაბამისად, საქართველოს შირვანის მიმართ გარკვეული ვალდებულებაც ეკისრა.\n\nსაქართველოს სამეფო კარის გადაწყვეტილებით დიდძალი ლაშქარი შეიკრიბა. ქართველთა ლაშქარი ბრძოლისათვის გაემართა, შამქორისაკენ.<ref>ივ. შაიშმელაშვილი. შამქორი, ბასიანი. თბ., 1981, გვ. 23-24</ref> ცხენოსანთა ლაშქარი მტკვრის მარჯვენა ნაპირიდან დაიძრა და მდინარე ხრამიდან შამქორისწყლამდე მანძილი დღე-ღამეში გაიარა. შამქორის ბრძოლა 1195 წელს გაიმართა<ref>ივ. ჯავახიშვილი, ქართველი ერის ისტორია, II, გვ. 270</ref>\n\nისტორიული ქალაქი შამქორი მდინარე შამქორისწყლის მარცხენა ნაპირზე მდებარეობდა<ref>დღეისთვის შემორჩენილია ციხესიმაგრის მხოლოდ ნანგრევები</ref> და მნიშვნელოვანი სავაჭრო პუნქტი იყო.<ref>История Азербайджана, Баку, 1958, с. 134</ref> აბუ ბაქრი ქალაქში გამაგრდა, ამიტომ ქართული ლაშქრის მთავარი დარტყმის ობიექტად ქალაქი შეირჩა. ციხესიმაგრეზე შეტევას, ლაშქრის მარჯვენა ფრთა ახორციელებდა. დავით სოსლანის რაზმი ცუდი გზების გამო დაყოვნდა. მისმა მოსვლამ არსებითად შეცვალა ბრძოლის ვითარება. ამ ბრძოლაში გამარჯვება ქართველებს ხვდათ წილად.\nthumb|თამარ მეფის [[ხელრთვა]]\nმას შემდეგ, რაც საქართველოს ხელში აღმოჩნდა კავკასიის უმნიშვნელოვანესი სტრატეგიული პუნქტები: განძა, ანისი, კარი, თურქთა გავლენა რეგიონში მნიშვნელოვნად შემცირდა. ციხე-ქალაქი კარი<ref>დღევანდელი ყარსი.</ref> თავისი სიძლიერით გამოირჩეოდა და მთელ ამიერკავკასიაში თურქთა საიმედო საყრდენად ითვლებოდა. ბასილი ეზოსმოძღვარი გადმოგვცემს რომ, „მრავლით ჟამთაგან“ იბრძოდნენ კარისათვის სარგის თმოგველი, შალვა თორელი და მესხნი. მათ კარის ირგვლივ არსებული ყველა ქალაქი და სოფელი დაიმორჩილეს, კარის აღება კი ვერ შეძლეს. თამარ მეფემ ქალაქის ასაღებად დავით სოსლანი გააგზავნა, თვითონ თამარი ჯავახეთში დადგა და აქ დაელოდა „ამბავსა მათსა“. ქართველებმა შეძლეს ციხე-ქალაქის აღება და ეს ტერიტორია უშუალოდ საქართველოს შემოუერთეს. კარის აღებას უდიდესი პოლიტიკური და სტრატეგიული მნიშვნელობა ჰქონდა, რადგან იგი ანის-არზრუმის დიდ სავაჭრო გზაზე მდებარეობდა.\n\nმუსლიმანურმა სახელმწიფოებმა საქართველოს წინააღმდეგ ახალი ლაშქრობის მოწყობა გადაწყვიტეს. ამჯერად ამ ლაშქრობას სათავეში მცირე აზიის თურქული სახელმწიფო, რუმის სასულთნო ჩაუდგა. რუმის სულთანმა რუქნადინმა 400 000 მეომარი შეკრიბა<ref>ბასილი ეზოსმოძღვრის მიხედვით, რვაასი ათასი.</ref>. მან საგანგებო მოციქული გამოუგზავნა თამარს, რომელთაც მეფეს კადნიერი წერილი გადასცეს:\n\nthumb|ვარძია\nთამარის პირველ ისტორიკოსთან დაცულია ცნობა, რომ რუქნადინის ელჩს წერილის გადაცემის შემდეგ, მეფისათვის უღირსი სიტყვებით მიუმართავს:„უკეთუ მეფემან თქუენმან დაუტეოს სჯული, იპყრას სულტანმან ცოლად; და უკეთუ არა დაუტეოს სჯული, იყოს ხარჭად სულტნისა“. ამ სიტყვებს რომ ამბობდა ელჩი, მხარგრძელი წამოდგა „და უხეთქა ჴელითა პირსა, და ვითარცა მკუდარი დაეცა და იდვა“.\n\nთამარის ბრძანებით ჯარის შეკრება დაიწყეს. მეფე ვარძიაში მივიდა და იქ ღვთისმშობელს შეავედრა ქართველების ჯარი.\nმინი|თამარ მეფის მე-19 საუკუნის პორტრეტი\nქართველთა ლაშქარი ბასიანში მივიდა, სადაც სულთანი იყო დაბანაკებული<ref>ივ. შაიშმელაშვილი. შამქორი, ბასიანი, თბ., 1981, გვ. 48-49.</ref> ბასიანის ბრძოლა 1203 წელს გაიმართა. ხანგრძლივი ბრძოლის დროს ზაქარია გაგელს, შალვა და ივანე ახალხციხელებს ცხენები დაუხოცეს, სარდლები ბრძოლას ქვეითად განაგრძობდნენ. ქართველთა ლაშქარში, ამ ფაქტმა მცირედი არეულობა გამოიწვია თუმცა, დავით სოსლანმა ბრძოლის მიმდინარეობისას მნიშვნელოვანი გადაჯგუფება განახორციელა – მან ცხენოსანთა რაზმი მოწინააღმდეგის გვერდებზე შეტევისთვის მოამზადა, მარცხენა ფრთას თვითონ ჩაუდგა სათავეში, ხოლო მარჯვენაზე ზაქარია მხარგრძელი განაწესა. შეტევა ერთდროულად განხორციელდა.<ref>ქართლის ცხოვრება, II, გვ. 137-138.</ref> დავით სოსლანის მიერ დასახულმა გეგმამ გაამართლა: მტერი პანიკაში ჩავარდა და ბრძოლა ქართველების გამარჯვებით დასრულდა. ბასიანის ბრძოლაში ქართველების გამარჯვებას, უდიდესი პოლიტიკური მნიშვნელობა ჰქონდა, საქართველომ კიდევ უფრო განიმტკიცა თავისი პოზიციები რეგიონში და სამხრეთის საზღვრები სრულიად გაამაგრა.\n\n=== ტრაპიზონის იმპერია ===\n\nthumb|left|მეფე თამარის ფრესკა ბეთანიის მონასტერში\nთამარ მეფის სახელთანაა დაკავშირებული ტრაპიზონის იმპერიის შექმნა. ძლიერი საქართველოს სამეფო თავის გავლენას ავრცელებდა სამხრეთით, მათ შორის, შავი ზღვის სამხრეთ სანაპიროზე.\n\nXIII საუკუნის დასაწყისიდან ბიზანტიის იმპერიაში კომნენოსებისა და ანგელოსების დინასტიებს შორის დიდ შინაპოლიტიკური დაპირისპირებას ჰქონდა ადგილი, რამაც სახელმწიფო ეკონომიკურად დაასუსტა. 1202 წელს დაიწყო მეოთხე ჯვაროსნული ლაშქრობა, ლიბო შამპანიელის სარდლობით. 1201 წელს, ლიბოს გარდაცვალების შემდეგ, ლაშქრობას ბონიფაცი მონფერატი ჩაუდგა სათავეში.<ref>მეოთხე ჯვაროსნული ლაშქორბა  </ref> 1202 წელს ჯვაროსნული ლაშქრობის გეგმა შეიცვალა – ეგვიპტის ნაცვლად ჯვაროსნებს ზადარსა და თრაკიაში უნდა ელაშქრათ.\nმინი|თამარ მეფე ქართულ საფოსტო მარკაზე.\nიმავდროულად, რომის პაპმა ინოკენტი III-მ გერმანიის მიერ შელახული რომის სტატუსის გაძლიერება გადაწყვიტა და ჯვაროსნებს დასუსტებული კონსტანტინოპოლის აღება უბრძანა. 1203 წლის ივნისში ბიზანტიის იმპერიის დედაქალაქს ჯვაროსნების ხომალდები მიუახლოვდნენ. 1204 წლის იანვარში ჯვაროსნებმა კონსტანტინოპოლს ალყა შემოარტყეს. იმავე წელს შეთქმულებმა ისააკ II ანგელოსი საიმპერატორო ტახტიდან ჩამოაგდეს და დააბრმავეს.\n\nბიზანტიის იმპერიის დასუსტებით ისარგებლა საქართველოს სამეფო კარმა, საბაბად  ერთი გარემოება გამოიყენეს. ბასილი ეზოსმოძღვარის ცნობით, , მეფე თამარს დიდი პატივით მიუღია ისინი.<ref>ქართლის ცხოვრება, II, გვ. 142.</ref> უკან გაბრუნებულ მონაზვნებს, როდესაც მათ კონსტანტინოპოლს მიაღწიეს, ბიზანტიის იმპერატორის, ალექსის კაცები დაუხვდნენ და გაძარცვეს. შეიტყო თუ არა მეფე თამარმა ალექსის საქციელის შესახებ, ბერძენთა მეფის ანგარებითა და მტაცებლობით განრისხებულმა, კეისრის სამაგალითო დასჯა გადასწყვიტა და ფაქტობრივად ომი გამოუცხადა ბიზანტიის იმპერიას. საომარი ოპერაციები შავი ზღვის სამხრეთ-აღმოსავლეთ ნაწილში დაიწყო. 1204 წელს ქართველთა ლაშქრის აქტიური საბრძოლო ქმედების შედეგად ქართველებმა ბერძნებს „წარუღეს ლაზი[კ]ა, ტრაპიზონი, ლიმანი, სამისონი, სინოპი, კერ[ა]სუნდი, კოტიორა, ამასტია, ერაკლია და ყოველნი ადგილნი ფებლაღონიისა და პონტოსანი“. თამარმა ამ ტერიტორიებისგან შექმნა სამეფო, რომელსაც სათავეში ბაგრატიონთა ნათესავი ალექსი I კომნენოსი ჩაუყენა:  ქართველი მემატიანის ზემომოყვანილ ცნობას ბიზანტიელი მემატიანე მიხეილ პანარეტიც ადასტურებს<ref>ივანე ჯავახიშვილი, თხზულებანი თორმეტ ტომად, ტ. II, თბილისი, 1983, გვ. 246</ref>\n\nისტორიიდან ცნობილია, რომ ალექსი და მისი ძმა დავითი საქართველოს სამეფო კარზე იზრდებოდნენ<ref>Царица Тамара и Золотой век. </ref><ref>ტრაპიზონის იმპერია რუსულ ვიკიწყაროზე </ref>. 1185 წელს ტახტიდან ჩამოაგდეს ანდრონიკე კომნენოსი, რომლის მემკვიდრის მანუელ კომნენოსის მეუღლე გიორგი III-ისა და ბურდუხანის ასული რუსუდანი იყო<ref>კირილ თუმანოვი, \"On the relationship between the founder of the Empire of Trebizond and the Georgian Queen Thamar\" in ''Speculum'' vol. 15 (1940) pp.&nbsp;299–312.</ref><ref name=\"rusudan sister\">The Oxford Dictionary of Byzantium, Vol. 1, NY-Oxford, 1991, p. 63</ref>. სავარაუდოდ, იმავე წელს დაიღუპა მანუელიც. რუსუდანი საქართველოში თავის ორ ვაჟთან ერთად დაბრუნდა.\n\n=== ჩრდილოეთ კავკასია ===\nthumb|right|250px|თამარ მეფე. [[მიხაი ზიჩი]]ს მიერ შესრულებული [[ვეფხისტყაოსანი|ვეფხისტყაოსნის]] ილუსტრაცია.\nXII საუკუნეში საქართველოს შემადგენლობაში მოექცა ჩრდილოეთ კავკასიის ტერიტორიებიც. საქართველოს მეფეები მჭიდრო კავშირს ამყარებდნენ ჩრდილოეთით მოსახლე ხალხთან. თამარის მეფობის ბოლო წლებში იმიერკავკასიელი მთიელები, საქართველოს მეფის ყმადნაფიცები იყვნენ და საქართველოს კულტურულ გავლენას განიცდიდნენ. ამას მეტყველებს ჩრდილოეთ კავკასიაში აღმოჩენილი მრავალი ქართული წარწერა.<ref>დაღესტანში ოცამდე ქართული წარწერაა დამოწმებული. იხ. История Дагестана, м., 1967, с. 215.</ref>\n\nმთიელები (ფხოველები და დიდოელები) 1212 წელს თამარს განუდგნენ. ამ მასშტაბური აჯანყების შესახებ ცნობებს იძლევა „ისტორიანი და აზმანი შარავანდედთანი“: \n\nსაქართველოს ხელისუფლებამ მთელი სერიოზულობით შეაფასა მთიელთა გამოსვლა. მეფე თამარმა დამსჯელ ექსპედიციას სათავეში ივანე ათაბაგი ჩაუყენა. სამეფო ხელისუფლებამ აჯანყებულ მთიელთა წინააღმდეგ მეფის მხარეს მყოფი მთიელები გამოიყენა, სამეფო ხელისუფლების ლაშქარს, აჯანყების ჩახშობისთვის სამი თვე დასჭირდა: \nროგორც ისტორიკოსები ვარაუდობენ, სწორედ აღნიშნული დროიდან, XIII საუკუნიდან უნდა მომხდარიყო ფხოვის, ფშავისა და ხევსურეთის რეგიონებად განცალკევება.<ref></ref>\n\n== სამოხელეო აპარატი ==\nთამარის მეფობისას შემდეგი თანამდებობები ეკავათ:<ref></ref>\n\n=== მწიგნობართუხუცეს-ჭყონდიდელი ===\n# ანტონ გნოლისთავისძე — 1178–1185\n# მიქაელ მირიანისძე — 1184<ref></ref>/1185–1190\n# ანტონ გნოლისთავისძე — 1190–1203/1204\n# თეოდორე — 1205-დან\n\n=== ამირსპასალარი ===\n# ყუბასარი — 1178–1184\n# სარგის მხარგრძელი — 1185–1187\n# გამრეკელი თორელი — 1187–1189\n# ჭიაბერი — 1190\n# ზაქარია მხარგრძელი — 1191–1212\n\n=== მანდატურთუხუცესი ===\n# ყუბასარი — 1178–1184\n# ჭიაბერი — 1185–1195\n# ზაქარია მხარგრძელი — 1195–1202/1203\n# შალვა ახალციხელი — 1202/1203–1215\n\n=== მეჭურჭლეთუხუცესი ===\n# ყუთლუ-არსლანი — 1178–1185\n# კახაბერ ვარდანისძე და აბულასანი — 1185–1188\n# შალვა ახალციხელი — 1188–1202/1203\n# ოვსიყმა — 1202/1203–1220 (დაახლ.)\n\n=== მსახურთუხუცესი ===\n# აფრიდონი — 1178–1184\n# ვარდან დადიანი — 1185–1191\n# ივანე მხარგრძელი — 1191–1212\n\n== ოქროს ხანა ==\n\n=== ეკონომიკა ===\nმინი|მარჯვნივ|მეფე თამარის და დავით სოსლანის სახელით მოჭრილი მონეტები.\nthumb|მეფე თამარის სახელით მოჭრილი მონეტა.\nთამარის პოლიტიკურ წარმატებასთან ერთად, მის დროს საქართველო ეკონომიკურად მნიშვნელოვნად განვითარდა. დადასტურებულია, რომ იმ პერიოდში სასოფლო-სამეურნეო საქმეში აქტიურად გამოიყენებოდა წყლის წისქვილი.<ref>საქართველოს სახელმწიფო მუზეუმის მოამბე, XIX, 1956, გვ. 153-157.</ref> დაწინაურებული იყო სოფლის მეურნეობა, რასაც იმდროინდელ საქართველოში არსებული მრავალი სარწყავი არხი ადასტურებს. თამარის დროინდელ საქართველოში, დიდი სარწყავი არხები იყო გაყვანილი ტირიფონის ველზე (იხ. ტირიფონის არხი), რუის-ურბნისის მიდამოებში, მუხრანში (იხ. მუხრანის არხი), სამგორში, კახეთსა და საქართველოს სხვა ადგილებში. ეს ყველაფერი კარგ პირობებს ქმნიდა მარცვლეული კულტურის, მევენახეობის და მეხილეობა-მებაღეობის განვითარებისთვის. ამავე პერიოდში აგებდნენ საქალაქო წყალსადენებსაც.\n\nმაღალგანვითარებულ სოფლის მეურნეობასთან ერთად დაწინაურებული იყო ხელოსნობაც, რაც, თავის მხრივ, ვაჭრობის განვითარების საფუძველს ქმნიდა. განვითარებული იყო საშინაო და საგარეო ვაჭრობა. ხელოსნური წარმოებისა და ვაჭრობის დაწინაურებამ საქალაქო ცხოვრების აღმავლობა განაპირობა. ამ პერიოდის საქალაქო ცხოვრების უმნიშვნელოვანესი ცენტრები იყო თბილისი და ქუთაისი. ამ პერიოდის საქართველოში განსაკუთრებით განვითარებული იყო თიხის ჭურჭლის წარმოება. თამარის დროს უბრალო თიხის ჭურჭელთან ერთად დიდი რაოდენობით მზადდებოდა მოჭიქული ჭურჭლები. საქართველოში აგრეთვე ფართოდ იყო გავრცელებული სპილენძისა და ოქრო-ვერცხლის ჭურჭლის წარმოება.\n\nთამარ მეფის დროინდელ საქართველოს მნიშვნელოვანი სავაჭრო ურთიერთობები ჰქონდა მეზობლებთან – არაბეთთან, ბიზანტიასთან და სხვა სახელმწიფოებთან. საქართველოში მუსლიმანური ქვეყნებიდან იმპორტის სახით შემოჰქონდათ სხვადასხვა სახის ქსოვილები.<ref>„ისტორიანი და ზმანი შარავანდედთანი“ გადმოგვცემს, რომ ქართველ ვაჭრებს მაღალხარისხოვანი ნელსაცხებლები, შაქარი, ძვირფასი თვლები ალექსანდრიიდან შემოჰქონდათ.</ref>\n\nთამარის ეპოქის ეკონომიკურ ცხოვრებაში ფული აქტიურ როლს ასრულებდა. თბილისში საუკუნეთა მანძილზე არსებობდა ზარაფხანა. ზარაფხანა იყო აგრეთვე ქუთაისშიც. სხვადასხვა პერიოდში, საქართველოს სხვადასხვა ტერიტორიაზე, თამარ მეფის დროს მოჭრილი არაერთ მონეტა აღმოუჩენიათ. 1961 წლის შემოდგომაზე სოფელ ნიჩბისში (მცხეთის მუნიციპალიტეტი) აღმოაჩინეს სპილენძის მონეტების განძი (1460 ცალი), რომელიც, ძირითადად, XII საუკუნისა და XIII საუკუნის დასაწყისის ქართული მონეტებისაგან შედგებოდა.\n\nმინი|მარცხნივ|200px|თამარ მეფის დროშა<ref>დავით კლდიაშვილი: ქართული ჰერალდიკის ისტორია : საქართველოს სახელმწიფოებრიობის სიმბოლოები / [რედ.: დავით გულორდავა, მიხეილ მაყაშვილი; მხატვ.: გია ბუღაძე]. - თბ., 2003</ref>\nსოციალური თვალსაზრისით, XII საუკუნეში გაქრა არსებითი განსხვავება „გლეხსა“ და „ყმას“ შორის. გლეხი უკვე ფეოდალის მიწაზე მუშაობდა და მის სასარგებლოდ ბეგარას იხდიდა და სხვა სამსახურ-ვალდებულებებს ასრულებდა.<ref>ნ. ბერძენიშვილი, საქართველოს ისტორია XIII-XIX სს., საქართველოს ისტორიის საკითხები, II, თბ., 1965, გვ. 49</ref><ref>მ. ლორთქიფანიძე, სოციალური ურთიერთობის ისტორიიდან XII ს. საქართველოში. კრებ. „საქართველო რუსთველის ხანაში“, თვ., 1966, გვ. 32-51.</ref> გლეხობის ფართო და მრავალფეროვანი სოციალური ფენა რიცხობრივად იზრდებოდა.<ref>გ. მელიქიშვილი, ფეოდალური საქართველოს პოლიტიკური გაერთიანება და ფეოდალური ურთიერთობათა განვითარების ზოგიერთი საკითხი, თბ., 1973, გვ. 77-78.</ref> ერთიანი საქართველოს სიძლიერე შესაბამის სოციალურ-ეკონომიკურ ბაზისს ემყარებოდა.<ref>ნ. ბერძენიშვილი. საქართველოს ისტორიის საკითხები, II, თბ., 1965, გვ. 23-42.</ref>\n\n=== განათლება და კულტურა ===\nthumb|[[ვანის ოთხთავი]]\nXII-XIII სს. ერთიანი და ეკონომიკურად ძლიერი ფეოდალური საქართველოს განათლებამ და კულტურამ მაღალ დონეს მიაღწია. ქართულმა კულტურამ მნიშვნელოვანი წვლილი შეიტანა ფეოდალური საქართველოს პოლიტიკური გაერთიანების საქმეში.\n\nქვეყნის მაღალ განვითარებას განსაზღვრავდა სწავლა-აღზრდის საქმე. თამარის დროს სკოლები ძირითადად ეკლესია-მონასტრებთან არსებობდა. საქართველოში მრავლად იყო რიტორიკული სკოლები. ქართული მონასტრების ოპიზის, ოშკის, შატბერდის, ბერთის, ხანძთის და სხვა მონასტრებთან არსებობდა სპეციალური შენობები, რომლებიც სკოლებისთვის იყო განკუთვნილი. საქართველოში სასკოლო განათლების დაწესებულების საქმეში მნიშვნელოვანი როლი შეასრულა ბიზანტიური განათლების სისტემის ახლო გაცნობამ. თამარის დროინდელი საქართველოს აკადემიებს სათავეში მოძღვართმოძღვარი ედგა.<ref>ი. დოლიძე, საქართველოს სამართლის ძეგლები, გამოცემა II, გვ. 90.</ref> საქართველოს აკადემიებში, ისევე როგორც იმდროინდელ ბიზანტიის უმაღლეს სასწავლებლებში, ისწავლებოდა მეცნიერების შვიდი ძირითადი დარგი: გრამატიკა, ფილოსოფია, რიტორიკა, არითმეტიკა, გეომეტრია, მუსიკა და ასტრონომია. არსებობს მოსაზრებები იმის შესახებ, რომ საქართველოს იმდროინდელ აკადემიებში ისწავლებოდა აგრეთვე მედიცინაც <ref>რ. მეტრეველის მოსაზრებით.</ref>, XIII საუკუნის დასაწყისისთვის საქართველოში იყო ნათარგმნი „წიგნი სააქიმოჲ“. თამარ მეფის მმართველობის პერიოდში საქართველოს თავისი საგანმანათლებლო კერები საზღვარგარეთაც ჰქონდა. მათგან აღსანიშნავია: ივერთა მონასტერი ათონის მთაზე, მონასტერი შავ მთაზე (სირიაში), პეტრიწონის მონასტერი ბულგარეთში და სხვა.\n\nXII საუკუნის დასასრულსა და XIII საუკუნის დასაწყისის საქართველოში განსაკუთრებულ აღმავლობას განიცდის ხუროთმოძღვრება. ამ პერიოდში შეიქმნა შუა საუკუნეების საქართველოს მნიშვნელოვანი ტაძრები, რომლებშიც მკაფიოდ გამოჩნდა ახალი სტილისტიკური ნიშნები. შეიცვალა ტაძრის პროპორციებიც: გუბათის ყელი შენობასთან შედარებით ძალიან აზრდილია. ამ ტიპის ტაძრებია: იკორთა (ქართლში), ბეთანია (მდინარე ვერეს ხეობაში), ქვათახევი (ქართლში), ფიტარეთი (ქვემო ქართლში), წუღრუღაშენი (ქვემო ქართლში), დმანისის კარიბჭე (ქვემო ქართლში), ერთაწმინდა (ქართლში) და სხვები. ამავე ჯგუფს განეკუთვნება აგურით ნაშენი ორი ტაძარი: ტიმოთისუბანი და ყინწვისი. ერთნავიანი ეკლესიები: ლამაზი საყდარი<ref>ტაძრის წარწერებში მოხსენიებულია თამარ მეფე და დავით სოსლანი.</ref> (ხრამის ხეობაში), მაღლაანთ ეკლესია (შიდა ქართლში), გუდარეხი (ქვემო ქართლში), ლურჯი მონასტერი (თბილისში) და სხვები. ქართულ სამონასტრო ცხოვრებაში უმნიშვნელოვანესი როლი ეკისრა კლდეში გამოკვეთილ სამონასტრო კომპლექსს – ვარძიას. ვარძიის მშენებლობა გიორგი მესამემ დაიწყო და დაასრულა თამარმა. მნიშვნელოვანია აქ არსებული დიდი ეკლესია, რომლის კედლები ფრესკებითაა დამშვენებული. აქ არის გამოსახული გიორგი III-ისა და თამარის პორტრეტები.\nthumb|მარცხნივ|240px|თამარ მეფის პერიოდში აგებული [[ბესლეთის ხიდი]], ქალაქ [[სოხუმი]]ს სიახლოვეს\n\nთამარის ეპოქის მნიშვნელოვანი საინჟინრო ნაგებობებია შიო-მღვიმე-სხალტბის წყალსადენი, ბესლეთისა (სოხუმი), დონდალოს (აჭარა) და რკონის (შიდა ქართლი) ხიდები. განვითარებული იყო ციხესიმაგრეთა მშენებლობის საქმე. ისინი მიუვალ ადგილებში შენდებოდა. აღსანიშნავია სამხრეთ საქართველოს ციხესიმაგრეები: ხერთვისი, აწყური, ოქროს ციხე, თმოგვი და სხვები.\n\nმნიშვნელოვანად განსხვავდება თამარის დროინდელი კედლის მხატვრობა ადრინდელისაგან. ამ პერიოდის საქართველოში ფერწერის რამდენიმე მიმართულებას გამოყოფენ. ერთია ტაო-კლარჯეთში ჩამოყალიბებული მონომენტური ძეგლები (ოთხთა ეკლესიის, იშხნის, ხახულის, ოშკის, ტბეთის ფრესკები). მისგან მნიშვნელოვნად განსხვავდება თამარის პერიოდში დავითგარეჯას მონასტერში შესრულებული ფრესკები. აგრეთვე მნიშვნელოვანია რაჭის სოფელ ზემო კრიხის ეკლესიის მხატვრობა, სადაც სვანეთის ძეგლების მსგავსად, ადგილობრივი ფეოდალების პორტრეტებიცაა.\n\nაღსანიშნავია თამარის პორტრეტები. ვარძიის ეკლესიაში ჯერ კიდევ გაუთხოვარი თამარია გამოსახული, მის გვერდით მამამისი, გიორგი III დგას. ბეთანიასა და ყინწვისში თამართან ერთად გიორგი III და ლაშა-გიორგიცაა გამოსახული. ბერთუბნის მონასტრის ფრესკაზე მხოლოდ თამარია (მამის გარეშე) ლაშა-გიორგისთან ერთად.\n\nXII საუკუნის დასაწყისიდან საქართველოში ფართოდ ვითარდება საერო მწერლობა, შეიქმნა საერო პოეზია. თამარის პერიოდში შექმნილი საერო მწერლობიდან განსაკუთრებით აღსანიშნავია შოთა რუსთაველის ვეფხისტყაოსანი.\n\n==თამარ მეფის ოთხი პორტრეტი==\nდღესდღეობით ფრესკებზე შემორჩენილია თამარ მეფის ოთხი პორტრეტი: ვარძიაში, ბეთანიაში, ყინწვისში და ბერთუბანში.\n\n'''ვარძიაში''' გამოსახული თამარის გამოსახულება საყურადღებოა შემდეგით: მანდილი გვირგვინიდან პირდაპირ მხრებზე ეშვება. გრძელი კულულების ნაცვლად - მოკლე თმის ხვეულები ლოყაზე გადმოდის. ეს ნიშნები იმის მანიშნებელია, რომ თამარი აქ გამოსახულია გათხოვებამდე ე. ი. 1185 წლამდე. წარწერაში თამარის შესახებ ვკითხულობთ:\n \nრაც არ არის აღნიშნული გიორგი III-ის შესახებ. ეს ფაქტები საშუალებას გვაძლევს დავაზუსტოთ მხატვრობის შესრულების დრო. ე. ი. ესაა გიორგი III-ის გარდაცვალების შემდგომი და თამარის გათხოვებამდე პერიოდი (ე. ი. 1184-1185 წლებს შორის).\n\n'''ბეთანიაში''' სამეფო წევრები ვედრების პოზაში არიან წარმოდგენილნი. აქაც, ისევე როგორც ვარძიაში, თამარ მეფე და გიორგი III ბიზანტიელ იმპერატორთა საზეიმო კოსტიუმებით არიან მოსილნი, ხოლო თამარის შვილს - გიორგი-ლაშას - აცვია მოკლე, წელში გამოყვანილი კაბა და ზედ ქამარზე უკეთია ხმალი. მას თამარ მეფისა და გიორგი III-ს მსგავსად თავზე ადგას გვირგვინი. თუ გავითვალისწინებთ იმას, რომ მეფედ კურთხევის დროს აუცილებელი იყო ხმლის შემორტყმაც, მაშინ აღნიშნული ფრესკა უნდა იყოს შექმნილი ლაშა გიორგის მეფედ კურთხევის დროს, ანუ 1207 წელს.\n\n'''ყინწვისში''' არსებული თამარის ფრესკა იდენტურია ბეთანიაში წარმოდგენილი ფრესკისა. განსხვავება მხოლოდ სამეფო ოჯახის უმცროსი წევრის - ლაშა-გიორგის სამოსშია, კერძოდ ზედ მოცმული, კაბაზე დატანილი სპეციფიკური ჭრილი. ამ ჭრილს ივანე ჯავახიშვილი ცხენოსნის კოსტიუმის დამახასიათებელ ნიშნად მიიჩნევს.\n\n'''ბერთუბანში''' თამარი, ასევე, საზეიმო სამეფო ტანსაცმლითაა წარმოდგენილი. ლაშა-გიორგის სამოსი იმეორებს ყინწვისის კოსტიუმს. ის, ისევე როგორც თამარი, მოხსენიებულია მეფეთ მეფედ, ანუ შეიძლება გამოითქვას მოსაზრება, რომ ფრესკა შესრულდა მაშინ, როცა დედა და შვილი ერთად მეფობდნენ. სავარაუდოდ, ბერთუბნის ფრესკაზე მოცემულია თამარ მეფის უკანასკნელი წლები (1212-1213 წწ.).\n\n<gallery>\nKing George III and his daughter, Queen Tamar.jpg|ვარძიის ფრესკა\nBetania Monastery, Queen Tamar, early 13th century.jpg|ბეთანიის ფრესკა\nQueen Tamar (Kintsvisi fresco).jpg|ყინწვისის ფრესკა\nთამარ მეფის ფრესკა ბერთუბნის მონასტრიდან.jpg|ბერთუბნის ფრესკა\n</gallery>\n\n== გარდაცვალება და დაკრძალვა ==\nნაჭარმაგევის საზაფხულო რეზიდენციაში ყოფნისას თამარ მეფეს მძიმე სენი აღმოაჩნდა. მეფე სასწრაფოდ თბილისში წამოიყვანეს, შემდეგ კი თბილისის მახლობლად „აგარათა ციხეში“ გადაიყვანეს.<ref>ბასილი ეზოსმოძღვრელი</ref> თამარ მეფე გარდაიცვალა 1213 წელს <ref>ივ. ჯავახიშვილი, ქართველი ერის ისტორია, II, გვ, 290-291.</ref><ref>თ. ჟორდანია, ქრონიკები, I, თბ., 1982, გვ. 300-301.</ref><ref>ი. ლოლაშვილი</ref><ref>ნ. ბერძენიშვილი, საქართველოს ისტორიის ნარკვევები, თბ., 1979, გვ. 339.</ref>. ზოგი მეცნიერი თამარ მეფის გარდაცვალების თარიღად სხვა წელს მიიჩნევს<ref>კორნელი კეკელიძემ თამარის გარდაცვალების თარიღად 1216 წელი მიიჩნია,</ref><ref>ხოლო ს. კაკაბაძემ – 1207 წელი.</ref><ref>თ. ნატროშვილის, გ. ჯაფარიძის და შ. დარჩაშვილის მტკიცებით თამარი 1210 წელს გარდაიცვალა.</ref>. დიდად იგლოვა სრულიად საქართველომ მეფის გარდაცვალება. მეფე თამარი გელათში წაასვენეს და იქ დამარხეს. მატიანეები ასე გადმოგვცემენ ამ მოვლენას:\n<center>'''„ისტორიანი და აზმანი შარავანდედთანი“:'''</center>\n<center>''„და წაიყვანეს სამკვიდრებელსა მათსა გელათსა და დამარხეს სამარხოსა პატიოსანსა. და დაუტევა ძესა თავისსა ლაშას“.''<ref>ქართლის ცხოვრება, II, გვ. 113</ref></center>\n\n<center>'''„ცხოვრება მეფეთ-მეფისა თამარისი“:'''</center>\n<center>„''აღმოიყარნეს და მცირეთა შინა დღეთა მცხეთად დადვეს და მერმე უკანასკნელ თვით მუნვე გელათსა დაამკვიდრეს თავისსა<br /> შინა სამარხოსა, დიდებად მუნ შინა დამკვიდრებულ პაპათა და მამათა მისთა, სახელოვანთა დიდთა მეფეთა თანა''.“<ref>ქართლის ცხოვრება, II, გვ. 146.</ref></center>\n\n<center>'''„ლაშა-გიორგის დროინდელი მემატიანე“:'''</center>\n<center>''„მეფესა შინა დაყო ოცდასამი წელიწადი აღვიდა წინაშე ღმრთისა, სადა იგი მკვიდრობენ წინასწარმეტყველნი და მამათმთავარნი<br /> და მეფენი... დამარხეს ახალსა მონასტერსა გელათსა“.''<ref>ქართლის ცხოვრება, I, გვ. 369.</ref></center>\nმინი|[[გელათის მონასტერი]], თამარ მეფის საფლავის სავარაუდო ადგილი.\nთამარის გელათში დაკრძალვა სრულიად კანონზომიერი ფაქტი იყო. საქართველოს მეფე დაიკრძალა ქართველ მეფეთა ტრადიციულ საძვალეში. არსებობს მრავალი ლეგენდა თამარის სამარხთან დაკავშირებით. არის ასეთი ლეგენდა,<ref>იხ. ზ. კიკნაძე, თამარის ანდრეზული ხანა, მნათობი, 1982, №10, გვ. 154-158.</ref> რომლის მიხედვითაც თამარ მეფეს ანდერძად დაუტოვებია, ისე დაეკრძალათ, რომ მისი საფლავი არავის სცოდნოდა. სწორედ ამიტომ, გაუკეთებიათ ექვსი მოოქროვილი კუბო. ერთი ოჯახიდან მოიყვანეს ოთხი ძმა, რომლებმაც თამარის ცხედარი წაასვენეს და საიდუმლოდ დამარხეს. ძმები უკან აღარ დაბრუნებულან. არსებობს ამ თქმულების სხვადასხვა ვარიანტი. სახალხო მთქმელები<ref>იხილეთ. მ. ლორთქიფანიძე, რუსთველის ეპოქა, თბ., 1966, გვ. 95-96.</ref> თამარის დაკრძალვის ადგილად ასახელებენ სვანეთს, რაჭას, სოფ. მურღულს, იალბუზის მთას, გელათს, ვარძიას, მცხეთასა და ა.შ.\n\nასევე, არსებობს მოსაზრება მეფე თამარის ნეშტის გელათიდან იერუსალიმში გადასვენების შესახებ, რომლის ერთ-ერთი მთავარი მიზეზი თამარის უფლის საფლავის სიახლოვეს დასაფლავების სურვილი უნდა ყოფილიყო. საფუძველი ამგვარ ვარაუდს ფრანგი რაინდის გ. დებუას წერილმა დაუდო. ფაქტებით ეს ვერსია არ დასტურდება<ref>ეს წერილი ქართველი საზოგადოებისთვის პირველად ცნობილი გახადა ზ.ავალიშვილმა.</ref><ref>ი. ლოლაშვილი, თამარ მეფის აკლდამა გელათში, თბ., 1989, გვ. 36-39.</ref>\n\n==გენეალოგია==\n\n\n\n\n\n\n\n\n\n\n\n\n\n\n\n\n\n\n== ლიტერატურა ==\n\n\n*\n* თამარ მეფე გატექსტებული. გ ა მ ო ც ე მ ა ტფილისის ქართველ ქალთა საზოგადოებისა. ტ ფ ი ლ ი ს ი, მსწრაფლ-მბეჭდავი სტამბა ვ. ა. რუხაძისა, გაბაევის შესახ. №1. I9I7 \n*''რ. მეტრეველი.,'' მეფე თამარი, თბ., 1991;\n*''ს. ჯანაშია და ნ. ბერძენიშვილი.,'' საქართველოს ისტორია, წგნ. 2, თბ., გამომცემლობა „მეცნიერება“, გვ. 142-151;\n*თამარ მეფის დროინდელი მატიანე („ცხოვრება მეფეთ მეფისა თამარისი“) / ტექსტი გამოსაც. მოამზადა... მარინე ქადაგიძემ ; [რედ.: გიული ალასანია] - თბ., 2001\n*საქართველოს ისტორია–X კლასი / მ. ვაჩნაძე, ვ. გურული, მ. ბახტაძე / თბილისი, „არტანუჯი“, 2005 / ISBN 99940-11-30-8\n* ჯაბა სამუშია, „თამარის საფლავის საიდუმლოება“ ნაწილი I, ჟურნალი “ისტორიანი”, 2012 წლის ივნისის ნომერი #6/18\n*ჯაბა სამუშია, „თამარის საფლავის საიდუმლოება“ ნაწილი II, ჟურნალი “ისტორიანი”, 2012 წლის ივლისის ნომერი #7/19\n\n==სქოლიო==\n\n\n\n\n\n\n\n\n\n\n\n\nკატეგორია:საქართველოს მეფეები\nკატეგორია:ქართველი წმინდანები\nკატეგორია:XIII საუკუნის ქრისტიანი წმინდანები\nკატეგორია:საქართველოს სამეფოს ბაგრატიონები\nკატეგორია:ქართველი პოლიტიკოსი ქალები", "url": "https://ka.wikipedia.org/wiki/თამარ_მეფე", "length": 36289}
